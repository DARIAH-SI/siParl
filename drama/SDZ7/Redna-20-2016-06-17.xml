<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Redna-20-2016-06-17">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|0BFD0D209820B6ADC125807A0033E66F</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=0BFD0D209820B6ADC125807A0033E66F</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-20-2016-06-17.DZ" n="20">
               <name>Redna</name>
               <date when="2016-06-17"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-20-2016-06-17.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 20. seje</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Matjaž Nemec.</stage>
            <stage type="time">Seja se je začela ob 10.03. </stage>
            <sp xml:id="SDZ7-Redna-20-2016-06-17.sp1">
               <speaker>PREDSEDNIK DR. MILAN BRGLEZ:</speaker>
               <p>Spoštovani kolegice poslanke in kolegi poslanci, gospe in gospodje!</p>
               <p>Pričenjam z nadaljevanjem 20. seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               gospa Vojka Šergan, mag. Bojana Muršič, Violeta Tomić, gospod Marjan Dolinšek, gospod
               Žan Mahnič, gospod Primož Hainz od 20. ure dalje, gospod Jan Škoberne, gospod Jožef
               Horvat od 15. ure dalje in dr. Franc Trček.</p>
               <p>Vse prisotne lepo pozdravljam.</p>
               <p>Prehajamo na <title>14. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O DOHODNINI.</title>
               </p>
               <p>Predlog zakona je v obravnavo Državnemu zboru predložila skupina 5 poslank in
               poslancev s prvopodpisanim gospodom Jožefom Horvatom.</p>
               <p>V zvezi s tem predlogom zakona je skupina 10 poslank in poslancev s prvopodpisanim
               mag. Matejem Toninom zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagatelja
               predloga zakona gospodu Jožefu Horvatu.</p>
            </sp>
            <sp xml:id="SDZ7-Redna-20-2016-06-17.sp2">
               <speaker>JOŽEF HORVAT (PS NSi):</speaker>
               <p>Hvala lepa, gospod predsednik Državnega zbora. Spoštovana državna sekretarka,
               spoštovane kolegice, spoštovani kolegi, lep pozdrav!</p>
               <p>Višina splošne olajšave je trenutno v 111. členu Zakona o dohodnini določena kot
               zmanjšanje letne davčne osnove v višini 2 tisoč 800 evrov letno. Poleg te višine
               splošne olajšave se za osebe z dohodkom do 10 tisoč 200 evrov po zakonu prizna še
               zmanjšanje letne davčne osnove v višini 3 tisoč 19 evrov letno. Za osebe z dohodkom
               med 10 tisoč 200 evrov in 11 tisoč 800 evrov pa se prizna dodatno zmanjšanje letne
               davčne osnove v višini tisoč evrov letno.</p>
               <p>118. člen Zakona o dohodnini ministru daje pristojnost, da v skladu z ekonomsko
               politiko Vlade uskladi zneske splošne olajšave. Obstoječi pravilnik za leto 2015
               določa splošno olajšavo 3 tisoč 302 evra. Za dva dodatna razreda pa še dodatno
               splošno olajšavo v višini 3 tisoč 217 evrov oziroma tisoč 115 evrov. To ureditev
               označujemo z izrazom stopničasta splošna olajšava, ki pa v sistem prinaša težave.</p>
               <p>Krščanski demokrati s tem predlogom zakona predlagamo povišanje splošne olajšave na 7
               tisoč evrov na letni ravni, ki pa naj bo za vse zavezance enotna. S tem enostavnim
               ukrepom lahko dosežemo več pozitivnih učinkov.</p>
               <p>Slovensko davčno okolje je izjemno neprijazno, tako za rezidente kot tudi za
               gospodarske družbe. Spremembo splošne dohodninske olajšave predlagamo, ker želimo
               razbremeniti visoka davčna bremena zavezancev ter posledično izboljšati tudi okolje
               za razvoj gospodarskih aktivnosti.</p>
               <p>Vlada pravi, da povečanje splošne olajšave na gospodarstvo ne učinkuje neposredno.
               Vendar pa naj izpostavim, da višja splošna olajšava povečuje neto plače zaposlenih,
               kar je po našem mnenju neposreden učinek na izboljšanje poslovnega okolja. Povišanje
               neto dohodka pri zavezancih pa bo spodbudilo tudi povpraševanjem, kar bo povzročilo
               večjo potrošnjo in s tem povezan večji preliv iz naslova davka na dodano vrednost.
               Pozitivne posledice večjega povpraševanja bo seveda občutilo tudi slovensko
               gospodarstvo.</p>
               <p>S predlogom zakona predlagamo tudi ukinitev tako imenovane stopničaste splošne
               olajšave. Z enotnim povišanjem splošne olajšave na 7 tisoč evrov se skupinama
               zavezancev z nižjimi dohodki položaj že izboljša. Poleg tega pa stopničasta splošna
               olajšava omogoča pojavnost absurdnih situacij, v katerih je lahko oseba pri povišanju
               plače le za nekaj evrov kaznovana z veliko manjšo splošno olajšavo in z nekaj sto
               evri višje dohodnine.</p>
               <p>Zavezanci z nižjimi dohodki bodo kljub enotni splošni olajšavi v odstotkovnem smislu
               še vedno veliko ugodneje obravnavani kot tisti z višjimi dohodki. 7 tisoč evrov
               splošne olajšave je pri dohodku 10 tisoč evrov veliko večji odstotek olajšave kot na
               primer pri dohodku 30 tisoč evrov. S tem poenostavimo ureditev ter hkrati izboljšamo
               položaj vseh.</p>
               <p>Eden izmed glavnih ciljev novele zakona je tudi povišanje neto dohodka socialno
               šibkih zavezancev za dohodnino. Kot pomemben učinek te novele zakona naj izpostavim
               tudi rešitev težave tako imenovanih delavcev migrantov, saj povišana splošna olajšava
               odpravlja potrebo po doplačevanju visokih razlik pri dohodnini v Sloveniji.</p>
               <p>Spoštovani kolegice in kolegi, v Nova Slovenija smo odgovorni za stanje javnih financ
               v Republiki Sloveniji, saj se spomnite, da smo potrdili Zakon o fiskalnem pravilu. Ta
               zakon, ki ga predlagamo, začne veljati 1. 1. 2018, torej v letu, za katerega še
               nimamo proračuna.</p>
               <p>Danes si resnično želimo in pričakujemo konstruktivno razpravo. Zakon je zelo
               preprost, ima dva člena. Govorimo torej o številki 7 tisoč, ali je optimalna ali ni
               optimalna. Če ni optimalna, kaj je potem alternativa?</p>
               <p>Mislim, da bo današnja razprava lahko izjemno fokusirana in da pridemo do dobre
               skupne rešitve. Hvala za vašo pozornost.</p>
            </sp>
            <sp xml:id="SDZ7-Redna-20-2016-06-17.sp3">
               <speaker>PREDSEDNIK DR. MILAN BRGLEZ:</speaker>
               <p>Za uvodno obrazložitev mnenja dajem besedo predstavnici Vlade, državni sekretarki na
               Ministrstvu za finance, mag. Mateji Vraničar Erman.</p>
            </sp>
            <sp xml:id="SDZ7-Redna-20-2016-06-17.sp4">
               <speaker>MAG. MATEJA VRANIČAR ERMAN:</speaker>
               <p>Gospod predsednik, hvala za besedo. Gospe in gospodje poslanci!</p>
               <p>Vlada je sprejela pisno mnenje k Predlogu zakona o spremembah in dopolnitvah Zakona o
               dohodnini. V sklepu Vlada poudari, da predloga zakona ne moremo podpreti.</p>
               <p>S predlogom se naslavlja sicer namene in cilje, ki jim sledi tudi Vlada s svojimi
               ukrepi oziroma predlogi ukrepov, s temi ukrepi pa želimo tudi podpreti možnost za
               nadaljnjo stabilno gospodarsko rast. Vendar pa morajo spremembe na področju
               plačevanja javnih dajatev poleg izboljšanja konkurenčnosti slovenskega poslovnega
               okolja na drugi strani zagotavljati tudi stabilne in predvidljive javnofinančne
               prihodke. Vlada ocenjuje, da bi predlagana rešitev povišanja splošne olajšave na 7
               tisoč evrov pomenila izpad prihodkov v državnem proračunu za okoli 490 milijonov
               evrov. Predlog bi pri odmeri dohodnine vplival praktično na vse zavezance, ki
               uveljavljajo splošno olajšavo, teh pa je več kot 98 % vseh zavezancev za odmero
               dohodnine – govorim o podatkih za odmerno leto 2014, podatki za leto 2015 še niso
               statistično obdelani.</p>
               <p>Predlagana rešitev, ki temelji na znižanju davkov na delo, kot je bilo že omenjeno,
               neposredno ne predstavlja razbremenitve gospodarstva, saj gre za rešitev, s katero se
               zvišajo razpoložljivi dohodki posameznika, ne vplivajo pa na bruto obveznost
               delodajalca. Slednje bi lahko imelo posledice na povečanje zasebne potrošnje, pri tem
               pa tudi na nekoliko višje prilive iz naslova DDV. Vpliv na zasebno potrošnjo zaradi
               razbremenitve zavezancev za dohodnino ima namreč največji učinek v nižjih dohodkovnih
               razredih, ki so v večji meri kot ostali dohodkovni razredi likvidnostno omejeni in
               ves dodani dohodek porabijo za potrošnjo. Ob predpostavki, da bi zavezanci v nižjih
               dohodkovnih razredih celotno razbremenitev namenili za potrošnjo, ocenjujemo, da bi
               se lahko prihodki iz naslova DDV zvišali največ za okoli 20 milijonov evrov. Ostane
               torej še 470 milijonov razkoraka, ki ga je treba nasloviti.</p>
               <p>Dejstvo je tudi, da največji delež v obremenitvi dela v Sloveniji predstavljajo
               prispevki za socialno varnost, kar kaže na to, da bo treba ustrezne rešitve iskati
               prav v teh sistemih obveznih socialnih zavarovanj. Podatki sicer kažejo, da je
               Slovenija po obremenitvi z davki in prispevki pod povprečjem EU, ki znaša 40 % BDP za
               leto 2014, za Slovenijo pa 37 %. Vendar pa je ekonomska struktura davkov dokaj
               neugodna, saj odstopa od povprečja evropskih držav zaradi nadpovprečne obremenitve
               dela in podpovprečne obremenitve kapitala in premoženja. Pa vendar je treba tudi na
               tem področju podrobneje pogledati, kaj pomeni nadpovprečna obremenitev dela, v
               katerih segmentih in odgovoriti tudi na vprašanje, ali gre tu za obremenitev na
               področju dohodnine ali prispevkov za socialno varnost.</p>
               <p>Seveda si želimo zmanjšati ključne nadpovprečne obremenitve in s tem okrepiti
               gospodarsko rast, zato so tudi trenutne aktivnosti vlade usmerjene v znižanje
               obremenitve dela kot tistega dejavnika, ki najbolj negativno vpliva na konkurenčnost
               in obenem predstavlja tudi pomembno oviro za nadaljnjo gospodarsko rast. Vendar pa še
               enkrat poudarjam, da morajo biti ukrepi uravnoteženi in skladni z našimi
               javnofinančnimi zmožnostmi, nenazadnje pa tudi z zavezami Vlade glede stabilne in
               vzdržne javnofinančne politike.</p>
               <p>Če sklenem, glede na vse navedeno Vlada predlaganega zakona ne more podpreti. Hvala
               lepa.</p>
            </sp>
            <sp xml:id="SDZ7-Redna-20-2016-06-17.sp5">
               <speaker>PREDSEDNIK DR. MILAN BRGLEZ:</speaker>
               <p>Prehajamo na predstavitev stališč poslanskih skupin. Besedo ima Poslanska skupina
               Nepovezanih poslancev, zanjo mag. Alenka Bratušek.</p>
            </sp>
            <sp xml:id="SDZ7-Redna-20-2016-06-17.sp6">
               <speaker>MAG. ALENKA BRATUŠEK (PS NP):</speaker>
               <p>Lep pozdrav, spoštovani predsednik, kolegice in kolegi!</p>
               <p>Razbremenitev stroškov dela je tema, o kateri se pogovarjamo kar naprej. Škoda samo,
               da se samo pogovarjamo, zgodi pa se nič. Prestrukturiranje davčnih bremen je prav
               tako tema, o kateri se v zadnjih dveh letih veliko pogovarjamo in na žalost se zgodi
               nič. Dejstvo je, da ob takšni gospodarski rasti, ob takšnih prihodkih, kot jih ima
               Vlada in vladajoča koalicija danes na voljo, če lahko tako rečem, morate najti
               prostor, da razbremenimo delo, s tem povečamo potrošnjo in dodatno okrepimo
               gospodarsko rast. Državna sekretarka je povedala, da ne rabimo velikih študij, da
               ugotovimo, kje Slovenija odstopa. Eno je po previsoki obremenitvi dela in drugo po
               nizki obremenitvi kapitala oziroma premoženja. Se pravi, da imamo rešitve na mizi,
               samo speljati jih je treba.</p>
               <p>Kar se tiče konkretnega predloga Nove Slovenije, bom rekla naslednje. So stvari, kjer
               z Novo Slovenijo po moji oceni nikoli ne bomo našli skupne besede – to so človekove
               pravice in enakost za vse. Ko govorimo o gospodarstvu in potrebnih ukrepih, pa sem
               prepričana in lahko rečem, da so ideje in zakoni Nove Slovenije, ki jih prinaša v
               Državni zbor, pravzaprav to, kar Slovenija potrebuje. Konkreten predlog, da olajšavo
               dvignemo na 7 tisoč evrov, roko na srce, mislim, da je zaradi javnofinančne
               stabilnosti naše države nekoliko nerealen, ampak daleč od tega, da to pomeni, da v te
               dohodninski lestvici spremembe niso potrebne.</p>
               <p>Zato bomo poslanci naše poslanske skupine predlog v prvem branju podprli. Zdaj bom
               uporabila besede, ki jih je kolega uporabil na enem odboru prej: Stopimo skupaj in
               poiščimo rešitve, ki so izvedljive in bodo pozitivno vplivale na vse, na ljudi, na
               gospodarstvo in na celotno državo.</p>
            </sp>
            <sp xml:id="SDZ7-Redna-20-2016-06-17.sp7">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Stranke modernega centra, zanjo gospod Tilen Božič.</p>
            </sp>
            <sp xml:id="SDZ7-Redna-20-2016-06-17.sp8">
               <speaker>TILEN BOŽIČ (PS SMC):</speaker>
               <p>Spoštovani predsednik, spoštovane predstavnice Ministrstva za finance, kolegice in
               kolegi!</p>
               <p>V Poslanski skupini SMC tale predlog, ki je prišel na mizo, cenimo, ker menimo, da
               vsaj na neki način prispeva k temu razmisleku, ki smo si ga zadali glede
               prestrukturiranja davčnih bremen v Republiki Sloveniji. Dodaten plus, ki ga tukaj
               štejemo, je tudi ta, da nekdo, ki je nekako pri tem sodeloval takrat, ko se je
               sprejemalo, tudi oceni, da morda takrat rešitev ni bila tako dobra, in se odloči,
               dvigne glas in pove, da je čas, da jo spremenimo. Pove tudi na kakšen način, o tem se
               lahko pogovarjamo, vendar to vsekakor cenimo.</p>
               <p>Če pa gremo naprej. Glede smiselnosti gre v prvi vrsti zagotovo za rešitev ene izmed
               nepravičnosti, ki se je pojavila v davčnem sistemu. Ta je bila sicer dobrodošla, ko
               se je uvedla. Zakaj? Zaradi tega, ker v trenutku, ko se takšna rešitev uvede, torej
               neka stopničasta splošna olajšava, pripelje do tega, da dobijo tisti, ki se znajdejo
               v posamičnih razredih, predvsem tisti z nižjimi dohodki – imamo dva dodatna razreda,
               za tiste z najnižjimi dohodki –,višjo olajšavo oziroma jim je ta priznana. V tistem
               trenutku, ko je bilo to uvedeno, je bilo verjetno tudi zaradi morda že začetka težke
               situacije, ki se je takrat začela dogajati pri nas, to dobro. Težava pri tem delu se
               začne kazati šele kasneje. Se pravi, da je že v izvoru nekoliko sicer nepravičen,
               ampak dejanske težave pa nastopijo kasneje. Tudi pri nas je bilo to bistveno bolj
               razvidno, ko smo posegli v minimalno plačo oziroma v dodatke, ki pripadajo tej, ko so
               nekateri naši državljanke in državljani ob isti oziroma nekoliko višji plači zaradi
               teh dodatkov, ki zdaj niso spadali v minimalno, ampak so se jim dodali zraven, prišli
               v situacijo, ko so lahko tudi konec koncev za en cent presegli tisti nivo, ki je bil
               predviden za dvignjeno olajšavo in na račun tega plačali več 10, če ne celo več 100
               evrov dohodnine. To je pa tisto, kar sem tudi prej omenil, da gre za nekakšno
               nepravičnost sistema. Tukaj zagotovo bo nek premislek, kako v prihodnje k tej težavi
               pristopiti in to premostiti oziroma postaviti bolj pravičen sistem.</p>
               <p>Če pa gremo zdaj na druge zadeve, kar se tiče tega, kaj pa tako resen ukrep pomeni.
               Zakaj resen? Zaradi tega, ker ima večina od nas, ki tukaj sedimo, zagotovo vsi,
               splošno olajšavo 3 tisoč 300 evrov, nekateri drugi, kot rečeno prej, do 6 tisoč 500
               evrov. Ko pa pride do dviga te splošne olajšave na tako visok znesek kot je 7 tisoč
               evrov in začnemo nekako izračunavati, ugotovimo, da je lahko učinek na davčno
               blagajno večji, kot bi si nekdo lahko predstavljal. V konkretnem primeru smo dobili
               številko s strani Ministrstva za finance, ki je blizu pol milijarde evrov. To za
               javne finance pomeni zelo veliko.</p>
               <p>Poleg tega, da pomeni zelo veliko v smislu skupnega vidika, pomeni tudi z enega
               drugega vidika, saj je dohodnina en izmed ključnih virov napajanja občin. Lahko
               rečemo, da je čez palec približno polovica teh sredstev iz dohodnine namenjena
               občinam. Ravno občine so tiste, od katerih imajo na drugi strani, ko pogledamo tiste,
               ki imajo res najnižje dohodke in težko pridejo skozi mesec, od njih koristi. Govorimo
               o vrtcih, govorimo o domovih za ostarele, govorimo o nekaterih drugih socialnih
               transferjih, ki so jih deležni. Če bi se ta vir znižal, bi tudi sami prišli v
               situacijo, ko bi morda res dobili nekaj evrov več, bi pa po drugi strani na mesečni
               ravni plačali lahko 50, 100, 200 evrov več za vrtec. V težavni situaciji bi bili
               torej predvsem tisti, ki imajo majhne otroke – ker občine predvsem pri vrtcih igrajo
               pomembno vlogo –, kot tisti, ki imajo nizke dohodke in imajo starejše v družini, ki
               so v domu za upokojence. Ko bi se ti deleži sofinanciranja znižali, bi jih po našem
               mnenju postavili v težji položaj. Na kar bi torej želeli opozoriti, je predvsem, da
               se, ko se pogovarjamo o rešitvah na tem področju, vzame morda v nekoliko širši obzir
               tudi ostale posledice, ki izhajajo iz trenutne strukture proračuna in
               transferjev.</p>
               <p>Če obdelamo tisti dodatek, ki se tiče pomoči tistim, ki imajo najnižje dodatke, bi
               izpostavil še naslednjo zadevo. Tisti, ki imajo najvišje dohodke, bi v tem konkretnem
               primeru, če bi se olajšava dvignila na 7 tisoč evrov, pridobili skoraj 2 tisoč evrov
               na letni ravni. Tistim, ki pa imajo najnižje dohodke, bi se jim pa nekako pripetilo
               to, da bi na letni ravni imeli zgolj morda 70 evrov, se pravi okrog 6, 5 evrov na
               mesec, razlike na svoji plačilni listi. In ravno to moramo gledati v odnosu, koliko
               pa stane morda vrtec, koliko stane dom za upokojence, koliko je ostalih transferjev,
               ki jih imamo. Republika Slovenija je konec koncev socialna držav. Nazadnje smo tukaj
               debatirali o proračunu Ministrstva za delo, družino in socialne zadeve, kjer je 1,4
               milijarde, 65 milijonov več za leto 2016. Tak izpad, pri čemer občine igrajo pomembno
               vlogo pri teh določenih socialnih transferjih in, kot sem že prej omenil, pri domovih
               za upokojence in vrtce, bi bil torej znaten.</p>
               <p>Naš pogled je torej nekako tak, da vidimo to kot zanimivo iniciativo, v tem
               premisleku, ko se pogovarjamo predvsem o prestrukturiranju davčnih bremen, ko
               govorimo o tem, da so plače pretirano obdavčene, da imamo pa na nekaterih drugih
               področjih, vsaj statistično gledano, nižje davke, iz tega razloga tudi govorimo zgolj
               o prestrukturiranju davčnih bremen. Od tukaj naprej smo tudi že večkrat govorili, da
               bi radi, da se več naredi na področju izboljšanja pobiranja teh davkov, tukaj je bilo
               tudi že kar nekaj korakov, in tudi na področju znižanja administrativnih bremen, tudi
               tukaj je bilo kar nekaj korakov. Mislim, da je to dodana vrednost vsaj z vidika tega,
               ko se pogovarjamo o trošarinski zakonodaji v zadnjem času, ko se pogovarjamo o
               carinski zakonodaji, ko se pogovarjamo o Zakonu o davčnem postopku in tako naprej. To
               vse pomaga na nek način gospodarstvu, morda bolj kot taka sprememba.</p>
               <p>Iz navedenih razlogov tega predloga v poslanski skupini SMC ne bomo podprli, ga bomo
               pa vzeli v obzir pri nadaljnjem delovanju, saj ima ta rešitev, kot ste sami tudi
               opozorili, ki je notri uzakonjena od leta 2008, eno izmed napak, ki davčnemu sistemu
               ne pritiče oziroma ni dobra za davčni sistem, in to je to, da je lahko obravnavan kot
               nepravičen. Hvala.</p>
            </sp>
            <sp xml:id="SDZ7-Redna-20-2016-06-17.sp9">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Slovenske demokratske stranke, zanjo gospa Suzana Lep
               Šimenko.</p>
            </sp>
            <sp xml:id="SDZ7-Redna-20-2016-06-17.sp10">
               <speaker>SUZANA LEP ŠIMENKO (PS SDS):</speaker>
               <p>Hvala za besedo, predsednik. Spoštovane poslanke, spoštovani poslanci, spoštovani
               predstavniki občinskega odbora SDS, že tale tukaj na balkonu, vsi skupaj lepo
               pozdravljeni!</p>
               <p>Pred nami je obravnava Zakona o dohodnini s predlogom spremembe, ki bi imel vpliv
               skoraj na milijon zavezancev za odmero dohodnine, kar pomeni skoraj na polovico
               državljank in državljanov Republike Slovenije. V Poslanski skupini Slovenske
               demokratske stranke smo že velikokrat opozorili, da smo država s previsokimi davki in
               predvsem tudi to, da so plače bistveno preveč obdavčene. Za vsakega je pač pomembno
               zgolj to, kaj dobi mesečno na svoj račun. Seveda ob visokih prispevkih na plače
               plačujemo pri vsakem nakupu tudi davek na dodano vrednost in ni zanemarljivo dejstvo,
               da je fiksiranje davka na dodano vrednost na 22 %, kar se je zgodilo v času Cerarjeve
               vlade, v škodo vseh nas, razen seveda v škodo Proračuna Republike Slovenije.</p>
               <p>O tem, kaj v zameno za plačane davke in prispevke dobimo, pa smo nedolgo nazaj že
               razpravljali tukaj v tem Državnem zboru. Če bi seveda država ta denar v večji meri
               trošila za investicije, ki bi pomenile razvoj v naši državi, ki bi pomenile zagon
               gospodarstva, kar bi seveda posledično pomenilo tudi nova delovna mesta, in ko bi na
               drugi strani bili državljanke in državljani deležni resnično kvalitetnih servisov s
               strani javnih inštitucij, se verjetno nihče od nas ne bi spraševal, kaj daje državi
               in kaj v zameno tudi dobi. Ampak žal resnica ni zmeraj tako pozitivna in tako
               optimistična. Imamo dolge čakalne vrste v zdravstvu, ko pa potrebujemo kakšno
               storitev od upravnih organov, moramo pa tako ali tako plačati upravne takse in tako
               naprej.</p>
               <p>Slovenija je izjemno zadolžena država, ampak boleče je to, da ni zadolžena zaradi
               investicij, ampak se je v preteklosti zadolževala predvsem zaradi ohranjanja
               socialnega miru in pa nenazadnje tudi zaradi sanacije bančnega sistema. Novih
               investicij v Sloveniji skoraj ni. Z davkoplačevalskim denarjem smo rešili banke.
               Danes banke imajo denar, ampak žal banke ne kreditirajo gospodarstva in seveda
               gospodarstvo pri nas ne investira. Še tistih nekaj posameznikov podjetnikov, ki imajo
               denar, raje investira v sosednjih državah. Tuji investitorji pa k nam ne prihajajo,
               izjemno redko, zadnje čase pa jih bolj ali manj sploh ni.</p>
               <p>Kje so razlogi za to? Razlogov je več. Eden izmed njih je tudi politično nestabilno
               okolje, ki ima za posledico to, da se zakonodaja vse prepogosto spreminja. Spomnimo
               se na leto 2012, ko smo znižali davek na dohodek pravnih oseb. Sprememba je bila
               postopna, cilj je bil znižati davek na 15 %. Nato je prišla nova vlada, vlada Alenke
               Bratušek, in je zaustavila pri takratnih 17 %. Ta sprememba je bila narejena ravno
               zaradi tega, da bi pritegnili investitorje, ampak ravno zaradi tako hitro
               spreminjajoče se zakonodaje ali pa mogoče tudi zaradi tega, ker se vlade pri nas zelo
               pogosto menjujejo, enostavno investitorji nimajo zaupanja v nas. Seveda ni to edini
               razlog. Še vedno imamo zelo zahtevno ali slabo okoljsko in gradbeno zakonodajo, bolj
               togo zakonodajo, postopki tečejo predlogo časa. Kot že rečeno, tudi plače so bistveno
               preveč obdavčene.</p>
               <p>Predlagana sprememba Zakona dohodnini, ki je pred nami, ne bo rešila vsega tega, kar
               sem ravnokar povedala. Pomeni pa, da bo polovici državljank in državljanov Republike
               Slovenije letno na računu nekaj več tudi ostalo, kar je izjemno pomembno. Povečanje
               splošne olajšave iz trenutnih 2 tisoč 800 evrov na 7 tisoč evrov pomeni zmanjšanje
               davčne osnove. Tisto, kar je bistveno, je bilo že tudi izpostavljeno, in sicer
               ukinitev tako imenovane stopničaste splošne olajšave, ki bi bila zelo pomembna, kajti
               nemalokrat se zgodi ravno to, da nekdo zaradi nekoliko višje plače – ko je
               delodajalec vesel, češ dobil si večjo plačo – potem pade v višji dohodninski razred
               in generalno summa summarum konec leta s tem ni nagrajen, ampak celo oškodovan.</p>
               <p>Zavedamo se, da bi ta predlagana sprememba pomenila manjše prilive v proračun
               Republike Slovenije. Je pa dejstvo, da bi posamezniki, če bi dobili več na račun ali
               bi jim letno več ostalo, seveda tudi več trošili. Ne morem se strinjati z državno
               sekretarko, da bi bila ta razlika tako zanemarljiva. Verjamem, da bi predvsem preko
               davka na dodano vrednost prišlo bistveno več in da bi bila razlika bistveno manjša.
               Seveda tudi ni zanemarljivo dejstvo, da bi s tem, ko bi dvignili splošno olajšavo,
               vsaj delno odpravili razlike za doplačilo dohodnine vsem tistim, ki dnevno odhajajo
               na delo na primer v sosednjo Avstrijo. Rešitve za njih do danes nismo našli, več kot
               očitno je niti ne nameravate, nenazadnje tudi zaradi samega odnosa predsednika Vlade
               do teh delovnih migrantov, ki se je v Murski Soboti ne dolgo nazaj precej ignorantsko
               obnašal do njih.</p>
               <p>Ministrstvo za finance stoji za stališčem, da moramo biti vsi, ki živimo v Sloveniji,
               isto obdavčeni z naslova dohodnine. Glede na to, da so v sosednji državi Avstriji
               plače bistveno manj obdavčene oziroma so razredi za višjo obdavčitev bistveno višje
               postavljeni, bi s tem vsaj deloma rešili tudi ta problem. Ampak najpomembneje pa je
               to, da bi s tem pridobila polovica državljank in državljanov Republike Slovenije.
               Zlasti pomembno je to za tiste, ki so že tako socialno najšibkejši. Ne smemo pozabiti
               tega, da imamo v Sloveniji kljub vsem pohvalam in statistikam še vedno 290 tisoč
               ljudi pod pragom revščine.</p>
               <p>Morda ta predlagana rešitev ni optimalna, morda bi se jo tekom razprave samega
               zakonskega postopka še lahko dodelalo, ampak verjamemo, da je osnovni namen tega
               predloga dober, zato bomo ta predlog v Poslanski skupini Slovenske demokratske
               stranke v prvi obravnavi podprli. Hvala.</p>
            </sp>
            <sp xml:id="SDZ7-Redna-20-2016-06-17.sp11">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Demokratične stranke upokojencev Slovenije, zanjo gospod
               Uroš Prikl.</p>
            </sp>
            <sp xml:id="SDZ7-Redna-20-2016-06-17.sp12">
               <speaker>UROŠ PRIKL (PS DeSUS):</speaker>
               <p>Hvala lepa, predsednik, za besedo. Spoštovane kolegice in spoštovani kolegi!</p>
               <p>Naj vam na kratko predstavim stališče Poslanske skupine Desus do spremembe Zakona o
               dohodnini.</p>
               <p>Res je, da se predlagatelj že nekaj časa trudi in si prizadeva na nek način za davčno
               reformo s takimi ali drugačnimi ukrepi predlogi predpisov, vendar zaenkrat brez
               uspeha. Jaz cenim predlagatelja, cenim kolega Horvata, cenim tudi prizadevanje in
               napore, verjamem, da so iskreni. Ne morem pa seveda ceniti in v Poslanski skupini
               Desus ne podpiramo predloga zakona, ki je pred nami. Bom poskušal na kratko
               obrazložiti.</p>
               <p>Priznati je seveda treba, da so ti poskusi na nek način všečni, na nek način korektno
               obrazloženi, vendar pa je za nas, poslanke in poslance Poslanske skupine Desus,
               dejstvo, da ne odražajo ureditve, ki bi šla po našem mnenju v prid pravične in
               enakopravne razporeditve davčnega bremena. To je tudi ključni razlog, zakaj smo
               mnenja, da predlog zakona ni primeren za nadaljnjo obravnavo.</p>
               <p>Že pri zadnji novelaciji dohodninske zakonodaje pred zaključkom leta 2015 smo se v
               Desusu odločili oziroma jasno povedali svoje stališče. Zahtevali smo, da se
               brezpogojno ohrani četrti dohodninski razred, ki je obdavčen s 50 % davčno stopnjo,
               ter si prizadevali, da se dohodninska lestvica preoblikuje na način, ki bo davčno
               ugoden ravno za srednji sloj prebivalstva. Še vedno namreč menimo, da je prav, da
               obstaja progresivna davčna obremenitev, torej da tisti, ki letno zaslužijo največ
               oziroma največ temu sorazmerno prispevajo več oziroma največ v državno blagajno
               oziroma so več in bolj obdavčeni. Nikakor pa ne podpiramo rešitev na način, da
               največji del davčnega bremena pade na pleča tistih, ki že tako ali tako težko
               povežejo mesec z mesecem. Ravno zato se nam zdi predlagana rešitev neustrezna in
               nepravična. Uvedba enotne splošne davčne olajšave v višini 7 tisoč evrov letno
               zagotovo ne more biti poštena do vseh davčnih zavezancev iz zelo preprostega razloga,
               ker vsi davčni zavezanci ne prejemajo enakega letnega zneska svojih dohodkov ali pa
               prihodkov in nimajo enakega socialnega statusa, enakega socialnega položaja. Na tem
               mestu smo v naši poslanski skupini še bolj kritični do predlagane ukinitve dodatne
               olajšave za dve skupini zavezancev z nižjimi dohodki. Kot sem že povedal, nam je
               socialni status, socialni položaj posameznika najbolj pomemben faktor pri oblikovanju
               dohodninske in tudi širše fiskalne zakonodaje.</p>
               <p>Še zlasti pa pri tem predlogu pogrešamo bolj natančne, bolj podrobne finančne
               izračune zaradi upada prihodkov v proračun iz naslova manj pobrane dohodnine.
               Predlagatelji niso predstavili niti približne ocene. Navedli so samo letne prihodke
               za zavezance ter – jaz bom temu rekel – teoretično potencialne pozitivne učinke
               zaradi možne povečane zasebne potrošnje, kar v naši poslanski skupini ocenjujemo, da
               ni dovolj. Ne smemo se sprenevedati oziroma odmisliti, da ne bo negativnih finančnih
               posledic za proračun. Bodo. Za koliko bo utrpela državna blagajna in od kod se bo
               nadomestil takšen izpad, pa ostajata še vedno odprti vprašanji. Nekaj bo zmanjkalo –
               kje bomo nadomestili?</p>
               <p>Odgovori s strani predlagatelja vsaj iz predloga zakona niso razvidni. Finančni
               učinki so po našem mnenju še kako pomemben faktor za ekonomsko opravičljivost in
               upravičenost predlagane spremembe. Vedeti je namreč treba, da ko bo pa treba nekomu
               nekaj dati, pa tega denarja seveda ne bo. Predlagatelj je dano možnost relativno
               dobro izkoristil in poprosil za odgovor za to pristojno ministrstvo. Slednje je v
               svojem odgovoru nekako predvidelo nedvomne negativne finančne posledice povišanja
               splošne olajšave na 7 tisoč evrov ob ukinitvi dodatne splošne olajšave. Ocena se je
               povzpela, ne boste verjeli, na skoraj pol milijarde evrov za neenakopravno obravnavo
               zavezancev. Pol milijarde evrov pomeni – by the way – eno tretjino proračuna
               Ministrstva za delo, družino, socialne zadeve in enake možnosti, ki ga nameni v celem
               letu za tako imenovane transferje posameznikom in gospodinjstvom. Naši upokojenci in
               tudi katera druga ciljna populacija bi si s tem denarjem lahko marsikaj privoščila,
               ne bi bilo pod vprašaj postavljeno usklajevanje transferjev, ne bi bile pod vprašaj
               postavljene subvencije za stanovanje, ne bi se pod vprašaj postavljalo subvencije za
               malice, kosila, da ne bom našteval, koliko tega bi lahko s tem zapolnili.</p>
               <p>V Poslanski skupini Desus nas tudi preseneča dejstvo, da predlagatelj po vsej
               verjetnosti namenoma izpušča tako pomemben podatek. Saj ne vem, argumentov sem
               navedel že ogromno, jaz mislim, da je treba pri vsej vnemi za boljši jutri, za zdrave
               finance in za perspektivo vseh ciljnih skupin, tudi najranljivejših, nekaj seveda
               odvzeti.</p>
               <p>Stališče Desusa je, da tak neselektivni pristop ni dober. Zaradi vsega naštetega
               Predloga o spremembah in dopolnitvah Zakona o dohodnini ne bomo podprli. Hvala
               lepa.</p>
            </sp>
            <sp xml:id="SDZ7-Redna-20-2016-06-17.sp13">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp xml:id="SDZ7-Redna-20-2016-06-17.sp14">
               <speaker>JANKO VEBER (PS SD):</speaker>
               <p>Hvala za besedo in lep pozdrav tudi v imenu Poslanske skupine Socialnih
               demokratov.</p>
               <p>Predlog zakona o spremembah in dopolnitvah Zakona o dohodnini, ki so ga v
               parlamentarno proceduro vložile poslanke in poslanci Nove Slovenije, je pravzaprav
               identičen tudi ekonomskemu programu Socialnih demokratov, kjer predvidevamo dvig
               splošne davčne olajšave na raven letne minimalne plače. Menimo namreč, da ni
               primerno, da v družbi, kjer minimalno plačo pojmujemo kot višino dohodka, ki še
               omogoča vsaj najosnovnejše dostojno življenje, z dohodnino obremenjujemo tiste, ki
               tega praga ne dosegajo. Razlika med tem zakonom, ki ga danes obravnavamo, in med
               našim ekonomskim programom je v tem, da ta zakon seveda znotraj javnih financ ni
               uravnotežen, v našem programu pa seveda predlagamo tudi rešitve, da se takšen izpad
               zaradi razbremenitve dela upravičencev oziroma zavezancev nadomesti z drugimi
               viri.</p>
               <p>Sicer pa je sam koncept progresivnega davka, kar dohodnina je, namenjen prav temu, da
               ljudi z višjimi dohodki obremenimo z višjim deležem davka, da bi ljudje z nižjimi
               dohodki lahko plačali manj. Prav tukaj je vloga države oziroma, če hočete, vloga
               politike, da poskuša doseči tisto potrebno ravnovesje, s katerim lahko zagotavljamo
               tudi normalno delovanje države. Predvsem pa moramo v tem smislu imeti tudi pred očmi
               javne storitve, ki se skozi javne dajatve tudi financirajo. Mnoge od njih so
               namenjene prav ljudem z nizkimi dohodki. Če pogledamo podatke, lahko ugotovimo, da za
               skoraj 20 % upravičencev pomeni pomoč iz proračuna skorajda 60 % njihovih prihodkov.
               To je torej zelo pomemben vir za veliko število ljudi.</p>
               <p>Pri problematiki dohodnine se moramo zavedati tudi dejstva, da se dohodnina deli –
               približno polovica gre v državni proračun, približno polovica pa v občinske
               proračune. Če torej govorimo o tem, da se za 490 milijonov evro zmanjšajo prihodki v
               proračune, potem tudi približno 200 milijonov manj pride v občinske proračune. Če se
               spomnimo razprav, ki smo jih imeli in jih imamo, vezane na povprečnino, kjer občine
               opozarjajo, da že danes ne morejo zagotavljati dovolj virov za to, da opravljajo vse
               naloge, ki jih imajo naložene po zakonodaji, je to vprašanje, ki ga ta zakon seveda
               ne rešuje.</p>
               <p>Dejstvo je tudi, da je ravno zaradi tega, ker ni predloga o tem, kako pravzaprav
               nadomestiti ta vir – ali je to mogoče povišanje davka na dobiček pravnih oseb, ki je
               med najnižjimi v Evropi v Sloveniji, in podobno – seveda ta zakon zelo težko
               obravnavati kot zakon, ki bi bil primeren za sprejetje.</p>
               <p>Zaradi teh dejstev, ker bi sprejem tega zakona pripeljal do zelo velike
               neuravnoteženosti, tako v občinskih kot v državnem proračunu, seveda tega zakona ne
               bomo podprli oziroma menimo, da ni primeren za nadaljnjo obravnavo.</p>
               <p>Ob tem pa mislim, da je prav, da opozorimo in spomnimo, da v tistem trenutku, ko je
               bilo vpisano fiskalno pravilo v Ustavo, takšni zakoni, ki onemogočajo uravnoteženje
               javnih financ, sploh ne bi smeli prihajati v proceduro v Državni zbor, že iz
               spoštovanja do Ustave oziroma do vpisa fiskalnega pravila v Ustavo. Če je bila to ena
               od prioritet, potem se je treba zavedati, da tudi vsa ostala zakonodaja, ki se nanaša
               na davke, mora to upoštevati. Hvala.</p>
            </sp>
            <sp xml:id="SDZ7-Redna-20-2016-06-17.sp15">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Združena levica, zanjo Miha Kordiš.</p>
            </sp>
            <sp xml:id="SDZ7-Redna-20-2016-06-17.sp16">
               <speaker>MIHA KORDIŠ (PS ZL):</speaker>
               <p>Hvala za besedo, predsedujoči.</p>
               <p>Predlog krščanskih demokratov se nanaša na realen problem, ampak ga rešuje na način,
               ki ni socialno pravičen. Če bi bil sprejet ta predlog, bi se neka minimalna plača
               povečala za 6,4 evra mesečno, plača direktorja banke pa za kar 154 evrov na mesec. Če
               bi bil sprejet ta predlog, bi proračun izgubil 470 milijonov evrov oziroma kar
               četrtino vse dohodnine. V resnici se da problem rešiti na način, ki ne privilegira
               ljudi z najvišjimi plačami in ki ne bi prizadel proračuna.</p>
               <p>Ta rešitev je preprosta. Uvede se enako splošno olajšavo za vse zavezance, hkrati pa
               se zaostri dohodninska lestvica za zavezance z visokimi plačami. Stopničasta olajšava
               je neke vrste socialni korektiv, zato da bi delavci z nizkimi plačami imeli višjo
               neto plačo, ampak ima v sebi vgrajeno napako, ki povzroča absurdne učinke. Lahko se
               zgodi, da nekdo, ki na leto zasluži 10 tisoč evrov bruto oziroma malo čez, plača 330
               evrov več dohodnine, kot bi jo plačal, če bi zaslužil 2 evra manj. V praksi se to
               zgodi, če ima delavec veliko nadur oziroma dodatkov za nedeljsko delo. V tem primeru
               je po plačilu dohodnine celo na slabšem, kot bi bil, če teh nadur ne bi delal. Ja,
               imamo opraviti z realnim problemom. Ta problem je treba rešiti, ampak ne na danes
               predlagani način, ki bi bil katastrofalen za javne finance.</p>
               <p>Predlagana rešitev, kot rečeno, ni pravična. Privilegira zavezance z visokimi
               plačami, kar je razvidno že na prvi pogled. Olajšava za delavce z najnižjimi plačami
               in upokojence z nizkimi pokojninami je trenutno 6 tisoč 520 evrov letno. Njihova
               letna olajšava bi se po tem predlogu povečala samo za 480 evrov. Najmanj bi torej
               pridobilo 298 tisoč zavezancev z najnižjimi dohodki. Malo več, ampak še vedno malo,
               bi pridobili tisti, ki imajo vmesno olajšavo 4 tisoč 419 evrov. Takih je po podatkih
               Ministrstva za finance 103 tisoč, pa so to še zmeraj ljudje, ki imajo manj kot tisoč
               evrov bruto plače. Vsi ostali bi pridobili več, ampak daleč največ bi pridobili tisti
               z najvišjimi plačami, ki se uvrščajo v najvišja dohodninska razreda.</p>
               <p>V Združeni levici smo pripravili tudi simulacijo, ki pokaže, koliko bi pridobile
               posamezne kategorije. Neto minimalna plača bi se povečala samo za 6,41 evrov na
               mesec, plača delavca, ki ima tisoč evrov bruto plače pa za 34,41 evrov na mesec. Na
               drugi strani imamo pa na primer visokega državnega uradnika, ki ima 3 tisoč 960 evrov
               plače. Ta bi z novo olajšavo pridobil kar 126,33 evrov na mesec. Član uprave NLB, da
               dam še drug primer, ki ima 10 tisoč evrov plače pa bi na mesec potegnil ekstra 154
               evrov. Če pogledamo letno raven, bi delavec z minimalno plačo pridobil slabih 77
               evrov, nekdo, ki sedi v upravi neke banke, pa kar tisoč 848 evrov. Še bistveno več bi
               pridobili izvršni direktorji slabe banke in direktorji privatnih firm, ki prejemajo
               tudi več kot 15 tisoč ali 20 tisoč evrov mesečne plače, če tukaj o dodatkih in
               dividendah niti ne govorimo. Skratka, ta predlog izrazito privilegira tiste, ki so v
               naši družbi najboljše plačani. Višja, kot je plača, večja je pridobitev. Takšnih
               socialno krivičnih rešitev Združena levica seveda ne podpira.</p>
               <p>Drug problem te rešitve je v tem, da bi se z njeno uveljavitvijo dohodnina zmanjšala
               kar za eno četrtino. Lani je bilo pobrano za slabi 2 milijardi evrov dohodnine. Po
               oceni Vlade bi se zaradi takšne spremembe prihodki od dohodnine znižali kar za 490
               milijonov evrov, se pravi za slabe pol milijarde evrov. Predlagatelji
               predpostavljajo, da bi se ta izpad delno kompenziral s povečanjem potrošnje, ampak ta
               kompenzacija bi bila v resnici minimalna. Vzrok za to pa je sila preprost. Olajšava
               bi najbolj razbremenila zavezance z visokimi plačami, ti pa navadno največ vlagajo v
               banke, v vrednotne papirje in tako naprej. Zato bi se prihodki od davka na dodano
               vrednost po oceni vlade povečali samo za 20 milijonov evrov, to se pravi bi še vedno
               ostalo 470 milijonov evrov izpada za proračun. To je pač katastrofalna številka, ker
               se pogovarjamo dobesedno o atentatu na javne finance, in to v trenutku, ko se nam
               dogaja največje zmanjševanje primanjkljaja in javnega dolga. Ni pa to edini in
               verjetno tudi ne poslednji tovrstni predlog krščanskih demokratov.</p>
               <p>V obravnavi imamo tudi Zakon o prispevkih za socialno varnost. Po najbolj neugodnem
               scenariju bi s sprejemom predloga NSi prihodki zdravstvene in pokojninske blagajne
               usahnili za kar 977 milijonov evrov, se pravi za slabo milijardo. Če upoštevamo
               kompenzacijo zaradi drugih davkov, bi bil neto izpad za javne finance 826 milijonov
               evrov. Če seštejemo skupni učinek obeh predlogov krščanskih demokratov, vidimo, da bi
               letno izgubili eno milijardo 296 milijonov evrov. To je več kot 15 % lanskih
               proračunskih prihodkov, ob tem, da imamo milijardno luknjo v pokojninski blagajni in
               da tudi zdravstvena blagajna v resnici ne pokriva potreb prebivalstva, kakor bi
               morala. Verjetno se vsi, razen predlagatelja, zavedamo, kaj bi pomenil izpad 1,3
               milijarde evrov v javnih financah, ker je to precej samo po sebi umevno.</p>
               <p>Lahko pa se ozremo tudi k zgodovinskemu primeru, ki ga vsi poznamo. Leta 1996 so se
               znižali prispevki delodajalcev za pokojninsko zavarovanje. Zaradi tega je pokojninska
               blagajna do leta 2014 izgubila več kot 12 milijard potencialnih prihodkov. Takratna
               Drnovškova vlada je izpad dela nadomestila z davkom na izplačane plače. No, ta davek
               na izplačane plače je potem prva Janševa vlada z Bajukovo davčno reformo ukinila.
               Skupen efekt davka na izplačane plače je bil do ukinitve okrog 4 milijarde evrov, se
               pravi, da je kompenziral okrog 58 % izpada pokojninske blagajne. Ampak te
               kompenzacije zahvaljujoč Bajukovi reformi od leta 2009 naprej ni več. Posledice tega
               pa so zelo dobro znane. Leta 2014 je bilo treba iz proračuna v pokojninsko blagajno
               izplačati 1,3 milijarde evrov. Če upoštevamo še vsa ostala izplačila, vidimo, da se
               danes skoraj 30 % pokojnin ne izplača iz socialnih prispevkov, ampak iz
               proračuna.</p>
               <p>Ker predlagatelj kolega Horvat rad govori o vrtalcih bančne luknje, je tu na mestu
               pripomba, da so krščanski demokrati glavni vrtalci pokojninske in fiskalne luknje.
               Poleg ukinitve davka na izplačane plače lahko naštejem še znižanje stopnje davka na
               dobiček podjetij, najprej z reformo leta 2006, potem še z ZUJF, pa seveda znižanje
               dohodnine in izločitev dohodkov od kapitala leta 2006. Je pa treba priznati, da je
               bil ves čas zraven tudi Karl oziroma njegova stranka upokojencev. Kakršnokoli
               nadaljevanje te politike, ki bi zmanjšala prihodke proračuna in socialnih blagajn za
               1,3 milijarde evrov, pomeni popolno destrukcijo socialne države. Posledica bi bila,
               da Slovenija zdrsne v neoliberalni model, kot ga na primer poznajo v Združenih
               državah Amerike. Javni zdravstveni sistem in državne pokojnine so tisti minimum za
               reveže, vsi ostali uporabljajo sisteme komercialnih zavarovanj. Dobimo socialni
               apartheid – socialo za revne in privatno socialno državo za premožne.</p>
               <p>Predlagatelji predpostavljajo, da bi podjetja zaradi nižjih davkov več zaposlovala.
               Te obljube se ne uresničijo niti v učbenikih, kaj šele v praksi. Povišanje splošne
               olajšave sicer ne bi znižalo stroškov dela neposredno, vendar bi jih najbrž znižalo
               posredno. Delodajalci bi dvig neto minimalne plače v kolektivnih pogajanjih
               izkoristili za znižanje bruto plač, zato lahko ta ukrep obravnavamo tudi kot še en
               ukrep za znižanje stroškov dela. Kljub temu pa ne bi dosegel želenih učinkov. Že
               učbeniška ekonomija ve, da je vpliv znižanja davkov na rast in zaposlenost
               kratkotrajna. Ve tudi, da je zmanjšanje BDP zaradi izpada javne potrošnje večji, kot
               je povečevanje zaradi znižanja davkov, tako da na dolgi rok znižanje davkov ne
               prispeva nič k rasti in dvigu zaposlenosti. Za Slovenijo je to nazadnje potrdila
               študija Nataše Jemec in soavtorjev, ki jo je objavila Banka Slovenije leta 2013. Če
               citiram glavno poanto: "Enkratne spremembe v državni potrošnji in davkih v Sloveniji
               imajo predvidoma kratkotrajni učinek in se jih ne da uporabiti pri pospeševanju
               ekonomske aktivnosti na daljši rok."</p>
               <p>Če hočemo še potrditev v praksi, pa lahko pogledamo kar v Romunijo in Bolgarijo.
               Romunija ima tretjo najnižjo stopnjo dohodnine v EU. Od leta 2004 je najvišja stopnja
               16 %, absolutni rekord na tem področju pa drži Bolgarija, kjer so dohodnino nazadnje
               znižali leta 2007, tako da je zdaj tam najvišja stopnja 10 %. Pa vsi vemo, da imata
               obe omenjeni državi podpovprečno stopnjo delovno aktivnosti, in to kljub temu, da se
               velik del delovno aktivne populacije sproti izseljuje v tujino. Seveda ne pravim, da
               se vse to dogaja samo kot posledica nizkih davkov, pravim pa, da nizki davki nikakor
               ne pomagajo, kar nenazadnje lahko potrdijo tudi uporabniki storitev romunske in
               bolgarske socialne države. Verjetno si pa na raven Romunije in Bolgarije ne želimo
               zdrsniti.</p>
               <p>Tudi vse zniževanje davkov od leta 2006 v Sloveniji, ki sem ga prej navajal, ni
               prispevalo k zaposlenosti in razvoju. Med letoma 2005 in 2008 je nastalo 66 tisoč
               delovnih mest, ampak ne zaradi nizkih davkov, ampak zaradi 13 milijard evrov kredita,
               ki so ga naša podjetja najela v tujini. Do leta 2013 so bila izgubljena vsa ta
               delovna mesta, zraven pa je bilo izgubljenih še 20 tisoč drugih delovnih mest.</p>
               <p>Združena levica bi problem stopničaste olajšave rešila s tem, da bi sicer uvedla
               enotno splošno olajšavo, a hkrati zaostrila davčno stopnjo. Poleg tega je treba
               dohodne od kapitala spet pravično obdavčiti. Nesprejemljivo je, da ima delavec, ki
               ima v lasti 5 delnic, enak davek na dividende kot direktor, ki ima v lasti recimo 5 %
               delnic celotne firme. O tem se mi razlikujemo od Vlade, od krščanskih demokratov in
               socialnih demokratov, ki predlagajo razbremenitev višjega srednjega razreda.
               Socialisti namreč zahtevamo, da vsak prispeva po svojih zmožnostih. In več, kot bomo
               imeli progresivnih pravičnih davkov, kot je dohodnina, manj bo nepravičnih davkov,
               kot so trošarine na bencin in elektriko ali pa DDV in podobno.</p>
               <p>Ko gledamo primerjavo Slovenije z drugimi državami, zato opozarjamo na to, da
               Slovenija ni samo pod povprečjem EU glede davkov na kapital, ampak da je na samem
               repu tako po deležu teh davkov kot po velikosti davčne osnove glede na bruto družbeni
               proizvod. Zato se zavzemamo tudi za višji davek od dohodkov pravnih oseb in za tak
               davek na nepremičnine, ki bo višje obdavčil lastnike z večjim premoženjem. Hvala.</p>
            </sp>
            <sp xml:id="SDZ7-Redna-20-2016-06-17.sp17">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Nove Slovenije – krščanskih demokratov, zanjo gospa
               Ljudmila Novak.</p>
            </sp>
            <sp xml:id="SDZ7-Redna-20-2016-06-17.sp18">
               <speaker>LJUDMILA NOVAK (PS NSi):</speaker>
               <p>Spoštovani gospod predsednik, kolegice in kolegi!</p>
               <p>Vodenje davčne politike je ena izmed večjih odgovornosti državne oblasti. Davki na
               nek način pomenijo poseg v lastninsko pravico posameznika, zato mora biti davčni
               sistem postavljen pametno in sorazmerno, poraba zbranega denarja pa mora biti
               transparentna in racionalna. Ob pogledu na slovensko realnost se zdi, da imamo pri
               vsem navedenem velike težave.</p>
               <p>S predlogom novele zakona o dohodnini v Novi Sloveniji zasledujemo cilj ugodnejšega
               davčnega okolja za vse zavezance. Ob različno visokih obdavčitvah v Republiki
               Sloveniji so državljani po našem trdnem prepričanju previsoko davčno obremenjeni. To
               prinaša negativne učinke tudi na poslovno okolje v naši državi, zato krščanski
               demokrati predlagamo višjo enotno splošno olajšavo za vse zavezance za dohodnino<title>
                  v </title>višini 7 tisoč evrov. Ta trenutno znaša 3 tisoč 302 evra.</p>
               <p>Vlada se je na naš predlog nekoliko pričakovano seveda odzvala negativno. Ko v Novi
               Sloveniji odpremo razpravo o nižanju davčnih bremen, na vladni strani nikoli ne
               najdemo posluha za realizacijo naših predlogov. Na drugi strani pa Vladi v pogovorih
               z gospodom Štrukljem pogosto ni težko najti nekaj 100 milijonov evrov. Ob tem velja
               opozoriti, da Vlada pri pojasnjevanju finančnega učinka splošne olajšave ni podala
               podatka koliko od teh 980 tisoč zavezancev ima davčno osnovo 0.</p>
               <p>Ob sprejetju predloga zakona bi lahko razmislili tudi o zmanjšanju mase plač za javne
               uslužbence, saj bo v tem primeru njihova neto plača višja in bi se zato lahko
               zmanjšala bruto plača. Ob tem velja poudariti, da bi se s tem predlogom zakona
               povečale neto plače vseh zaposlenih, tako tistih v javnem sektorju kot tudi tistih v
               zasebnem sektorju. To Ministrstvo za finance obljublja že nekaj časa. Višje neto
               plače zaposlenih pa bi hkrati pomenile še izboljšanje poslovnega okolja za
               gospodarske subjekte. Novela zakona odpravlja tudi absurdno stopničasto splošno
               olajšavo. Ta lahko pripelje do situacije, ko mora oseba zaradi povišanja plače za en
               sam evro, ob tem plačati za nekaj 100 evrov višjo dohodnino.</p>
               <p>Zaradi nekonkurenčne ureditve dohodninske zakonodaje v primerjavi z Avstrijo, imamo v
               Sloveniji poseben problem s tako imenovanimi delavci migranti. Težavo, ki je zaradi
               tega nastala, so poskušale različne vlade reševati na različne načine, vse neuspešno.
               Kot vemo, je vse skupaj pripeljalo do vsem znanega referendumskega spora, ki ga bo
               zdaj reševalo Ustavno sodišče. Nova Slovenija pa je danes pred parlament prišla s
               preprosto in učinkovito rešitvijo problema. Povišanje splošne dohodninske olajšave na
               višino 7 tisoč evrov bi za delavce migrante odpravilo potrebo po visokem doplačevanju
               dohodnine v Republiki Sloveniji in nas hkrati tudi približalo racionalnosti
               avstrijske ureditve. Smo pa v Novi Sloveniji odprti za morebitne dopolnitve v
               naslednjem branju.</p>
               <p>V Novi Sloveniji bomo Predlog zakona o spremembah in dopolnitvah Zaklona o dohodnini
               podprli.</p>
            </sp>
            <sp xml:id="SDZ7-Redna-20-2016-06-17.sp19">
               <speaker>PREDSEDNIK DR. MILAN BRGLEZ:</speaker>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev o predlogu zakona.</p>
               <p>Besedo ima Miha Kordiš. Pripravita naj se mag. Matej Tonin in predlagatelj.</p>
            </sp>
            <sp xml:id="SDZ7-Redna-20-2016-06-17.sp20">
               <speaker>MIHA KORDIŠ (PS ZL):</speaker>
               <p>Hvala za besedo, predsedujoči.</p>
               <p>V intervenciji bi polemiziral z mnenjem Vlade. Ko gledamo primerjave obdavčitve plač,
               kot jih navaja Vlada, ugotavljamo, da Vlada s temi podatki manipulira. OECD na svoji
               spletni strani brezplačno primerja skupne obdavčitve v povprečju, ki pokažejo
               naslednje. Skupna obremenitev je v Sloveniji 42,7 %, se pravi, da je manjša kot vseh
               sosednjih državah, tudi na Češkem je samo malenkost višja kot na Slovaškem, kjer je
               ta obdavčitev 41,3 %. Skratka, ta mantra o preobremenjenih plačah, o višjih davkih, o
               previsokih davkih in tako naprej kratko malo ne zdrži. Če pa pogledamo zaposlene z
               vzdrževanimi otroki, ugotovimo, da je slovenska plača obremenjena manj od vseh
               omenjenih držav. Razlika med Slovenijo in Avstrijo je na primer kar v 15 odstotnih
               točkah, kar pomeni, da smo stroškovno konkurenčna država, kar nenazadnje dokazuje
               tudi vedno večji presežek, ki ga imamo v primerjavi s tujino.</p>
               <p>Vlada bo verjetno trdila, da je problem v tem, da so nadpovprečno obdavčene visoke
               plače. V Združeni levici mislimo, da je to nekaj normalnega, vsak naj prispeva po
               svojih zmožnostih. Tisti, ki ima več, bo seveda prispeval več, tisti, ki ima manj,
               naj prispeva manj. Hkrati pa poudarjamo še dvoje. Najvišje plače prejema zelo mali
               delež zaposlenih, kar pomeni, da zelo malo tudi prispevajo k skupni plačni masi, še
               manj pa s skupnim produkcijskim stroškom, zato zniževanje visokih plač oziroma
               obdavčitev visokih plač zelo malo poveča konkurenčnost.</p>
               <p>Naprej. Odstopanje pri nas ni nikakor ekscesno. Če pogledamo Belgijo, Belgija nima
               socialne kapice. Splošna olajšava za dohodnino je 7 tisoč 900 evrov, najvišja
               dohodninska stopnja je skoraj 54 %, uporablja pa se, tukaj bodite posebej pozorni, za
               dohodke nad 38 tisoč 870 evrov, pri nas je neto davčna osnova 70 tisoč 900 evrov.
               Skratka, čeprav ima Belgija dvakrat višje plače in bruto družbeni proizvod, ima pol
               nižjo mejo 50 % dohodninskega razreda. Hvala.</p>
            </sp>
            <sp xml:id="SDZ7-Redna-20-2016-06-17.sp21">
               <speaker>PREDSEDNIK DR. MILAN BRGLEZ:</speaker>
               <p>Besedo ima mag. Matej Tonin. Pripravita naj se predstavnik predlagatelja in gospa
               Maruša Škopac.</p>
            </sp>
            <sp xml:id="SDZ7-Redna-20-2016-06-17.sp22">
               <speaker>MAG. MATEJ TONIN (PS NSi):</speaker>
               <p>Dober dan, poslanke in poslanci.</p>
               <p>Kot poslanca me izjemno jezi in frustrira, da v tem parlamentu ali pa vsaj v državi
               natančno vemo, kaj je treba postoriti, da nam bo šlo bolje, vendar kar nekako ni ne
               poguma, ne volje, da bi se to tudi zgodilo.</p>
               <p>Prav danes Nova Slovenija prihaja v ta Državni zbor z relativno enostavno rešitvijo,
               ki na en mah reši dva problema, in sicer poveča neto plačo vsem državljanom in reši
               problem dnevnih migrantov v severovzhodni Sloveniji brez kakršnikoli pretiranih
               komplikacij in težav. Ampak se bojim, da bo šla razprava v smeri, da je sicer ideja
               dobra, čas pa ni pravi, kot po stari navadi.</p>
               <p>Pred Slovenijo so pomembni izziv, ljudje nas bodo presojali po naših dejanjih in kako
               bomo znali na te izzive odgovoriti. Večkrat sem rekel, da nas čakajo vsaj trije
               ključni izzivi, ki terjajo zelo hitre in jedrnate odgovore. Eno je demografija, drugo
               so varnostni izzivi in tretje poslovno okolje.</p>
               <p>Glede demografije ni kakšne pretirane znanstvene matematike, vsako leto smo starejši,
               staramo se, otrok ni, rodnost je nizka, tako da bo tukaj treba hitro nekaj postoriti.
               Upam, da se tukaj zlasti v koaliciji tega zavedajo.</p>
               <p>Varnostne grožnje. Poglejte, kaj se vse povsod po svetu dogaja. Ravno včeraj je bila
               tragično pokončana, če smem tako reči, britanska poslanka zgolj zaradi tega, ker je
               zagovarjala stališče, da naj Britanija ostane v Evropski uniji. Hočem reči, da smo
               pred varnostno občutljivimi časi.</p>
               <p>Tretji izziv, o katerem sem govoril, je izboljšanje poslovnega okolja. V Sloveniji
               imamo raznorazne konference, sestajajo se Obrtna zbornica, Gospodarska zbornica in
               mladi podjetniki ter vsi govorijo isto. Vsi se tudi strinjamo, da je treba te stvari
               storiti, potem pa pridemo spet do vprašanja, zakaj tega ne storimo. Če se recimo pri
               poslovnem okolju osredotočimo samo na davke in davčno breme, ki velja v Sloveniji,
               potem lahko primerjamo z drugimi državami, s katerimi tekmujemo, če davke razdelimo v
               tri različne skupine – eno je obdavčenje plač, drugo kapitala in tretje nepremičnine.
               Če te tri skupine davkov primerjamo z drugimi državami OECD in zlasti tistimi, s
               katerimi tekmujemo, ugotovimo, da je na primer delo v Sloveniji nadpovprečno
               obdavčeno, kapital in nepremičnine pa pod povprečno obdavčene. V tej smeri, v tej
               luči je treba gledati tudi vse prihodne davčne reforme. Prav s tem poizkusom in z
               današnjim zakonom se želi Nova Slovenija na nek način lotevati prav tega segmenta, da
               je pri nas v Sloveniji delo pretirano obdavčeno.</p>
               <p>S sprejemom tega zakona se bodo seveda vsem državljanom povišale neto plače. Rešitev,
               kot sem dejal, je preprosta. Z dvigom splošne olajšave bo na koncu leta to pomenilo
               večji izplen na državljane. Jaz vem, da bo glavni koalicijski pomislek in tudi
               pomislek finančnega ministrstva predvsem v tem, kaj to pomeni za izpad iz državnega
               proračuna. Popolnoma jasno je, da če si bo od naših plač država odrezala manj, bo
               manj tudi dobila v svoj proračun. Ampak obstajajo pa zelo dobri načini, kako ta izpad
               nadomestiti.</p>
               <p>Kot sem dejal, z dvigom splošne olajšave se neto plače dvignejo. Tukaj mi v Novi
               Sloveniji predvsem vidimo priložnost, da pa se zaradi dviga neto plač nekoliko
               zmanjša masa za plače v javnem sektorju. Jaz mislim, da bi bil to en tak lep skupen
               ukrep, ki bi mu težko tudi javni sektor in tudi gospod Štrukelj nasprotovala, če bi
               na nek način sprejeli paket, kjer bi se neto plače dvignile, hkrati bi pa lahko
               strošek za bruto plače zmanjšali. Zagotovo je to eden izmed načinov, kako izpad, ki
               bo nastal zaradi povišanja splošne olajšave, na drugi strani nadomestiti, se pravi
               zelo enostavno in zelo direktno povedano, z zmanjšanjem mase za javni sektor oziroma
               za plače javnega sektorja. To je ena skupina ali pa en način, na katerega se da
               pokriti ta primanjkljaj.</p>
               <p>Drugi pa je povečana domača potrošnja. Ko gledate raznovrstne ekonomske raziskave in
               se sprašujete, kaj je tisto, ki poganja gospodarsko rast, je poleg vsem znanega
               izvoza tukaj še več stvari, ki pomembno vplivajo na gospodarsko rast. Poleg izvoza je
               to še domača potrošnja in pa tudi javne investicije oziroma javna potrošnja. Če ima
               država nekoliko sklenjene roke, kar se tiče javnih investicij, bi pa morali postoriti
               več za domačo potrošnjo. Prav s tem, da ljudem ostane več v denarnicah, lahko na
               takšen način ključno bistveno pripomoremo k temu, da se bo ta domača potrošnja
               zavrtela. Meni se zdi ta krog relativno enostaven. Če bo ljudem ostalo več v njihovih
               denarnicah, bodo več trošili, več bodo kupovali. Ko bodo več kupovali, bodo
               podjetniki, gospodarstveniki več prodali. Če bodo pa več prodali, več ustvarili, bodo
               pa lahko zaposlili tudi večje število ljudi. Tako se nam tak lep krog lepo sklene.
               Več zaposlenih pa seveda pomeni spet druge bonitete za državo, predvsem dobimo več
               vplačnikov v pokojninsko in pa zdravstveno blagajno.</p>
               <p>Mi smo v Novi Sloveniji poskušali že z več različnimi zakoni, kako povišati neto
               plačam državljanom in kako s tem posledično tudi izboljšati domačo potrošnjo. Najprej
               smo prišli, če se spomnite, z zakonom, kjer smo predlagali, da približno tam nekje 3
               tisoč 300 evrov vašega letnega zaslužka ne bi bilo oprispevčenega oziroma obdavčenega
               oziroma posledično 270 evrov mesečnega zaslužka ne bi bilo oprispevčenega, in bi
               imeli zaradi tega vsi državljani 50 evrov višje neto plače. Pa je takrat, torej že
               nekaj časa nazaj, koalicija rekla, da je to preveč komplicirana, nesistemska rešitev,
               ki ima seveda tudi določene slabe druge posledice. Zdaj pa mi pridemo z mnogo
               enostavnejšo, še enostavnejšo rešitvijo. S povečanjem splošne olajšave.</p>
               <p>Poleg vsega tega, kar vam govorim zdaj, kaj bi ta zakon pozitivnega prinesel pri
               samih državljanih, pri sami neto plači in pri sami domači potrošnji, je še en vidik,
               ki je pomemben, to pa so delavci migranti, ki delajo v Avstriji. Poznate odločitev
               Ustavnega sodišča, poznate njihove probleme in jaz si ne znam predstavljati, kako bo
               drugače ministrstvo na ustavno nesporen način rešilo te probleme. Ustavno sodišče je
               jasno povedalo, da je treba uveljavljati rešitve, ki veljajo za vse državljan, in da
               neka posamezna skupina ne more imeti posebnega statusa. To je bil ključni razlog,
               zakaj je Ustavno sodišče razveljavilo tisto posebno ureditev za dnevne migrante in
               zaradi česar imamo probleme. Kakorkoli stvari obračate, do neke druge pametne
               rešitve, da rešimo ta problem, ni možno priti. Problem pa je nastal zaradi tega, ker
               imamo v Sloveniji višjo obdavčitev kot v Avstriji in se potem to razliko plačuje v
               Sloveniji. Če bo država želela rešiti ta problem – priporočam pa ji, da ta problem
               reši –, potem bo treba v to jabolko tudi zagristi. Ta rešitev, ki jo danes mi
               prinašamo v ta parlament, bi ta problem rešila vsaj v 95 % vseh primerov, ker sem v
               nasprotnem primeru prepričan, da se bo konflikt med migranti in samo državo še naprej
               stopnjeval, kar pa ni v nobenem primeru dobro ali koristno.</p>
               <p>Bomo videli, v kakšno smer bo šla današnja razprava. Zdi se mi da so to teme, ki so
               za prihodnost Slovenije pomembne. Spet bom rekel, da se pogovarjamo o tem, kako bodo
               imeli državljani službe, kako bodo lahko dostojno živeli, seveda z dostojno plačo. To
               niso neke nesmiselne, brezzvezne diskusije in debate, ki nikomur nič ne pomagajo, nam
               pa vzamejo ogromno časa. Tisti, ki boste tej današnji rešitvi nasprotovali, bi si
               želel, da vsaj predstavite vašo kontra rešitev oziroma nasprotni predlog. Če se že mi
               v Novi Sloveniji v opoziciji trudimo in če smo si mi zadali cilj, da kot opozicijska
               stranka ne nameravamo samo kritizirati in nasprotovati, ampak želimo biti
               konstruktivni in glede stvari, ki jih kritiziramo, tudi prihajati v parlament s
               svojimi predlogi in pokazati, kako si mi želimo, da bi se stvari reševale, potem bi
               si jaz želel tudi z druge strani, s strani vladne koalicije, da če oceni, da predlog
               opozicije ni primeren ali ni dober, tudi pove, kako bo to stvar reševala. Upam, da
               bodo vsaj razpravljavci priznali to, da vse diskusije, ki v tem hipu potekajo v
               državi, gredo v smer, da je nekaj treba narediti za davčno razbremenitev dela. To je
               jasno, da je gospodarstvo tudi zelo natančno povedalo, da jih kakšna
               prestrukturiranja davčnih bremen ne zanimajo, da jih zanima predvsem davčna
               razbremenitev, ki bo prispevala k temu, da se gospodarsko kolesje zažene in
               obrne.</p>
               <p>Jaz se veselim današnje razprave. Upam, da si ne želim preveč, da bi ta zakon ugledal
               luč sveta vsaj v tej prvi obravnavi, ki je splošna obravnava, kjer se pogovarjamo o
               načelih in generalnih usmeritvah, in da bo koalicija zmogla ta napor, da ga spusti v
               drugo obravnavo in ga potem v drugi obravnavi popravila tako, kot bo ocenila, da so
               finančne zmožnosti in možnosti, da ne bo to še ena izmed zgodb, ko se je opozicija
               trudila, koalicija pa mirno sedela in na koncu zavrnila.</p>
            </sp>
            <sp xml:id="SDZ7-Redna-20-2016-06-17.sp23">
               <speaker>PREDSEDNIK DR. MILAN BRGLEZ:</speaker>
               <p>Besedo ima predstavnik predlagatelja predloga zakona, gospod Jožef Horvat. Pripravita
               naj se gospa Maruša Škopac in mag. Marko Pogačnik.</p>
            </sp>
            <sp xml:id="SDZ7-Redna-20-2016-06-17.sp24">
               <speaker>JOŽEF HORVAT (PS NSi):</speaker>
               <p>Hvala lepa, gospod predsednik. Še enkrat vsem prav lep pozdrav s tega mesta!</p>
               <p>Dovolite, da se najprej zahvalim vsem tistim – to ste praktično vsi, razen Združene
               levice –, ki ste pohvalno ocenili napore Nove Slovenije. Ja, resnično so iskreni
               napori, resnično. Mi bomo s temi napori tudi nadaljevali. Na tem mestu bi se rad
               zahvalil tudi ministru za finance dr. Dušanu Mramorju, ki je na moje pisno poslansko
               vprašanje, ki sem mu ga poslal 19. maja, že v desetih dneh praktično odgovoril.
               Prosim sem ga za odgovor, glede na to, da mi nimamo podatkov, s katerimi bi lahko
               ocenili finančne učinke našega predloga zakona. Minister mi je odpisal, kot rečeno,
               1. junija in ocenil, da gre za izpad prihodkov v državnem proračunu za okoli 490
               milijonov evrov. Nimam razlogov, da ne bi tej številki zaupal, seveda pa je to daleč
               od tiste številke, o kateri je govorila Združena levica, mislim, da je govorila o 1,3
               milijardnem izpadu.</p>
               <p>Iniciativa je zanimiva. Hvala za to oceno. Ali številka 7 tisoč ni prava? Okej, če ni
               prava, v redu, potem gremo v drugo obravnavo. Zato imamo drugo obravnavo. Zato nekako
               zdaj ne razumem tudi odločitve največje koalicijske stranke. Če je torej iniciativa
               prava, dajmo o njej razpravljati, dajmo narediti modele, modelirajmo – Ministrstvo za
               finance ima fantastična orodja za modeliranje, opozicija jih nima – in dajmo iti v
               drugo obravnavo in poskušajmo nekaj iz tega narediti. Morda ste nekatere poslanske
               skupine pozabile, da zakon začne veljati 1. 1. 2018. Za leto 2018 še nimamo
               sprejetega proračuna v Državnem zboru. Vsi skupaj imamo eno leto in pol časa na
               razpolago za naloge, da uravnotežimo ta proračunski izpad. Najbrž nihče ne pričakuje,
               da bodo davčne olajšave oziroma v tem primeru splošna dohodninska davčna olajšava
               proračunsko usklajena. Pri davčnih olajšavah ni mogoče biti proračunsko usklajen
               oziroma uravnotežen. To ne gre. Olajšava pač proračunu jemlje, zato moramo najti
               nekaj drugega, kako bomo ta izpad zakrpali. Čas se spreminja, družbena razmerja se
               spreminjajo, globalizacija deluje tudi na Slovenijo, če mi hočemo ali ne. Isti
               modeli, kot so veljali pred 25 leti, ko smo postavljali našo državo, ne morejo
               veljati danes. Morda v kakšnem primeru. Ko smo se osamosvajali, bolj točno 1. 1.
               1991, smo imeli v državni upravi zaposlenih 9 tisoč 773 ljudi. 1 maja 2016, torej
               pred nekaj tedni, je bilo v državni upravi zaposlenih 30 tisoč 468. Samo primerjavo
               dajem. Jaz ne morem reči, da je zdaj ta številka prevelika, sprašujem pa se, ali je
               optimalna. Tukaj je seveda tudi policija in vojska. Morda samo kot namig, kje bi pa
               morda lahko kaj privarčevali. Odprimo vendarle enkrat vprašanje, ali je naša država
               vitka, saj vsi radi govorimo, da mora biti vitka, učinkovita, poceni in se zgledujemo
               po Švici, ki ima 8 ministrov in je skoraj 8 milijonska država.</p>
               <p>V redu, naprej. Ta naš ukrep gre tudi v tej smeri, da bi vendarle bili nekoliko bolj
               atraktivna država za tuje investitorje, seveda pa tudi domače. Jaz ne vem, če je
               ravno kakšna velika gneča s strani tujih investitorjev na mejnih prehodih ali na
               letališču. Ni videti. Mi vsi, torej vseh nas 90, in Vlada tudi vemo, kaj moramo
               narediti, da bomo zanimivi za domače in tuje investitorje. Prejšnji teden so bili
               tukaj kolegi iz češkega parlamenta. Dejansko se ti milo stori, ko gledaš njihove
               podatke, ker so rekorderji po bruto rasti in po nizki stopnji brezposelnosti. In
               recept je na dlani. Res je, jaz vem, da se ne da vseh rešitev iz nekih drugih držav
               kar kopirati in jih prilepiti v našo zakonodajo. To ne gre. Ampak vsaj nekih osnovnih
               principov pa bi se lahko naučili.</p>
               <p>Socialni demokrati – na začetku stališča sem mislil, da smo skupaj. Še enkrat pravim,
               da z davčnimi olajšavami na žalost ne moremo priti do takšnih rešitev, da bi bile s
               proračunskega vidika uravnotežene. In še enkrat, zakon začne veljati šele čez leto in
               pol, 1. 1. 2018. Mi dejansko ta trenutek nismo bili sposobni, bom kar povedal,
               narediti paketa davčne zakonodaje. Pošteno povem, da mi nismo sposobni, da pridemo
               pred ta visoki zbor recimo z davkom na premoženje, na nepremičnine. Vsi se gotovo
               bojimo, tudi ta koalicija se tega boji, ker je pač nek prejšnji zakon neslavno
               propadel, ampak prej ali slej bomo morali v to kislo jabolko zagristi in priti do
               nekih rešitev davčne zakonodaje, ki bodo po vseh načelih pravične, poštene in tako
               dalje.</p>
               <p>Združena levica – tukaj je skoraj nesmiselno izgubljati besede, ker pač oni pravijo
               sami, da so anti-sistemska stranka. Torej so stranka, ki zagovarja nek drug
               družbenopolitični in ekonomski red, zato tukaj seveda nikoli ne bomo mogli priti
               skupaj. Sem pa malo pogrešal tudi s strani Mihe Kordiša primerjavo z Venezuelo. Škoda
               pa, da nikoli od njih ne dobimo alternativnih rešitev. Ali je uravnilovka prava
               rešitev? Da bi torej imela čistilka enako mesečno plačo kot predsednik uprave neke
               banke? Lahko o tem debatiramo, vendar verjetno bo debata hitro zaključena.</p>
               <p>Ko smo mi snovali ta zakon, ni nobena skrivnost, smo se posvetovali tudi s
               slovenskimi davčnimi strokovnjaki in seveda tudi podrobno preštudirali Koalicijski
               sporazum o sodelovanju v Vladi Republike Slovenije za mandatno obdobje 2014–2018. Mi
               nismo sopodpisniki tega koalicijskega sporazuma, so pa nekatere točke in nekatere
               tukaj napovedane rešitve zlata vredne. Ampak dokler so samo na papirju, so vredne nič
               evrov. Kljub temu pa imamo vedno neke sporazume, imamo neke vrste politični program,
               v tem primeru te koalicije. Mi seveda pozdravljamo napovedi na peti strani, kjer je
               izraženo prizadevanje za predvidljivo in enostavno poslovno okolje. Ja, enostavno.
               Jaz upam, da bom enkrat doživel, da bomo imeli tako enostavno dohodninsko zakonodajo,
               da bomo pravzaprav vsi znali na pamet izračunati letno ali pa mesečno dohodnino.</p>
               <p>V tem primeru se mogoče vračam malo nazaj, k stališču Poslanske skupine Desus. Rad bi
               povedal, da je splošna olajšava 7 tisoč boljša za zavezance kot sedanja stopničasta.
               Stopničasta je zato, da tistim, ki imajo najmanj, dodamo še dodatno olajšavo. Zato
               smo jo postavili na 7 tisoč. Če bi postavili na 6 tisoč, bi bila ta rešitev za tiste,
               ki imajo najmanj, slabša kot dosedanja. Ampak ni problem, če se konkretno Desus
               zavzema naprej za stopničasto splošno olajšavo. Dajmo to rešiti v drugi obravnavi in
               gremo naprej. Lahko ni stopničasta, lahko je zvezna ali kakorkoli že. Dejstvo pa je,
               da je naša dohodninska lestvica – to nam pa vsi potencialni investitorji po celi
               Evropi govorijo – preveč strma.</p>
               <p>Na peti strani koalicijskega sporazuma je postopna razbremenitev dobrega (delo in
               kapital) v okviru zelene proračunske reforme. Tu smo skupaj.</p>
               <p>Gospodarstvo, točka 4.3., na 12. strani. Skozi postopno ukinitev okolju škodljivih
               subvencij bomo ustvarili razmere za postopno znižanje obremenitve dela in večjo
               stroškovno konkurenčnost slovenskega gospodarstva. Ja, tukaj smo skupaj.</p>
               <p>Naprej. Par stavkov koalicijskega sporazuma bom prebral. Nočem sedaj analizirati
               detajlov, ampak iščem skupne imenovalce. Na 14. strani piše: "Skozi zeleno
               proračunsko reformo ustvariti razmere za postopno zniževanje obremenitve dela
               (socialnih prispevkov), kar bo omogočilo večjo stroškovno konkurenčnost slovenskega
               gospodarstva ter obenem izboljšalo stanje okolja. Na drugi strani splošna
               razbremenitev dela na strani prispevkov povečuje konkurenčnost vseh podjetij." Ja,
               saj tukaj smo skupaj, čeprav nismo podpisniki. Želimo pomagati koaliciji. Jaz sem
               večkrat povedel premierju in gospodu Mramorju, da če nimate pač dovolj glasov v
               koaliciji, za dobre rešitve v smeri izboljšanja poslovnega okolja računajte na Novo
               Slovenijo.</p>
               <p>Naprej, 21. stran: "Dohodninsko lestvico bomo poskušali spremeniti tako, da bo prišlo
               do razbremenitve plač," že spet, "visokokvalificirane delovne sile." Jaz tukaj vedno
               dodajam razvoje inženirje.</p>
               <p>22. stran: "Preoblikovanje dohodninske lestvice. Proučitev možnost za preoblikovanje
               dohodninske lestvice za razbremenitve plač visokokvalificirane delovne sile." Gospod
               Dušan Mramor je kot kandidat za ministra za finance na hearingu povedal, da si bo
               prizadeval, da bo razvojni inženir v Sloveniji dobil višjo neto plačo, ker bo to
               prava politika. Jaz se bojim, gospe in gospodje, da imamo mi danes aktivno politiko
               izseljevanja. Ni nikjer napisana, ampak ljudje, naši mladi diplomanti in
               strokovnjaki, tako dojemajo to okolje in gredo ven. To ni kroženje možganov, to je
               beg možganov in to je velika katastrofa za dvomilijonski narod in državo.</p>
               <p>Spet 22. stran: "Znižanje obremenitve dela skozi zeleno proračunsko reformo."
               Postopno znižanje obremenitve dela, davki, prispevki – spet smo skupaj. Ne bom
               nadaljeval, ampak je teh skupnih imenovalcev še kar nekaj. Skratka, na več mestih smo
               skupaj. Razbremenitev dela.</p>
               <p>Morda nekaj izračunov, ker danes govorimo o številkah. Tukaj ni prostora za neko
               ideološko razpravo, želim si resnično eksaktno razpravo. Zaokrožena povprečna plača –
               po starem je višina letne dohodnine brez drugih olajšav za družinske člane, samo
               splošna olajšava. Po obstoječem je višina letne dohodnine za povprečno plačo 2 tisoč
               894 evrov, ne me držati za številke, recimo plus minut pet evrov. Po novem oziroma po
               naši rešitvi bi tisti, ki prejema povprečno plačo, na letni ravni plačal tisoč 123
               evrov. Razlika je 1771 evrov ali 147,58 na mesec. Mislim, da je tukaj Ministrstvo za
               finance naredilo napako, ker je izračunalo, da je ta razlika pri povprečni plači samo
               77 evrov na mesec. Po našem izračunu je 147 evrov na mesec.</p>
               <p>Gremo na minimalno plačo. Tukaj Ministrstvo za finance tudi pravilno izračuna.
               Minimalna plača – po obstoječem dohodnina 138 evrov, po našem predlogu slabih 62
               evrov. Razlika torej okoli 77 evrov, na mesec dobrih 6 evrov. Ni ne vem kaj. To
               pomeni, da bi tisti z minimalno plačo z našo rešitvijo dobil dobrih 6, 7 evrov več na
               mesec. Mi bi seveda želeli, da dobi več.</p>
               <p>Pa še recimo za tistega, ki ima letnih prihodkov 30 tisoč. Po obstoječi zakonodaji
               plača 5 tisoč 418 evrov, po naši rešitvi 4 tisoč 419 evrov. Razlika je 999 evrov na
               letni ravni. Tisoč evrov na letni ravni torej dobi več tisti, ki ima letnih prihodkov
               30 tisoč.</p>
               <p>Kolegice in kolegi, tudi vsi vi ste 4. maja dobili pismo Rektorske konference
               Republike Slovenije. Predlagam, da si to preberete. Vezano je na dohodnino. Nimamo
               samo dnevnih in tedenskih delovnih migrantov, ki delajo v Avstriji, in ne znamo
               enostavno njihovega problema rešiti. No, mi jih znamo. Naša rešitev je – druge
               preprosto ne vidimo – dvig splošne olajšave, s čimer nekako pomirili. Treba je
               pogledati tudi, zakaj nam piše Rektorska konferenca. Jaz bi le predlagal in prosil,
               da smo dejansko fokusirani na to rešitev in da upoštevamo, da se naša rešitev vklopi
               šele 1. 1. 2018. Do takrat pa dajmo nekaj narediti, da ta proračunski izpad, ki je
               velik, ki je skoraj pol milijarde, nadomestimo z nekimi drugimi rešitvami. Tudi z
               racionalizacijo države.</p>
               <p>Ne bi pa želel, gospe in gospodje, da Novi Sloveniji očitate, da nas briga
               javnofinančna vzdržnost. Tega nam ne očitajte, ker veste, da smo mi tisti, ki smo
               podprli Zakon o fiskalnem pravilu. Danes tudi velikokrat opozarjamo na to, da
               potrebujemo vendarle ta neodvisni fiskalni svet kot mojstre, ki bodo Zakon o
               fiskalnem pravilu kot orodje vzeli v roke in ga vendarle uporabljali. Nenazadnje nas
               je na to v svoji specifičnih priporočilih spomnila tudi Evropska komisija 18. maja
               letos in posebej izpostavila nujnost izvolitve fiskalnega sveta v tem visokem domu.
               Hvala lepa za sedaj.</p>
            </sp>
            <sp xml:id="SDZ7-Redna-20-2016-06-17.sp25">
               <speaker>PREDSEDNIK DR. MILAN BRGLEZ:</speaker>
               <p>Besedo ima predstavnica Vlade, državna sekretarka na Ministrstvu za finance mag.
               Mateja Vraničar Erman.</p>
            </sp>
            <sp xml:id="SDZ7-Redna-20-2016-06-17.sp26">
               <speaker>MAG. MATEJA VRANIČAR ERMAN:</speaker>
               <p>Hvala lepa za besedo.</p>
               <p>Zagotovo se strinjamo s predlagateljem in številnimi razpravljavci danes, da je
               obremenitev plač v Sloveniji visoka. Vendar ne moremo ostati pri tako splošni oceni.
               Moramo iti v globino, moramo pogledati različne dohodkovne razrede in moramo
               pogledati različne dajatve, ki se od plač odmerjajo. Ko naredimo to analizo, lahko
               ugotovimo, da so v Sloveniji plače nadpovprečno obdavčene v primerjavi z državami, s
               katerimi se želimo primerjati po konkurenčnosti, pri tistih zaposlenih, ki imajo
               plačo višjo od 1,6-kratnika povprečne plače v državi. Uporabljam primerjave OECD za
               primer, ko oseba oziroma zaposleni uveljavlja zgolj splošno olajšavo in nima
               vzdrževanih družinskih članov. Pri tej nadpovprečni obremenitvi večino teže
               nadpovprečne obremenitve pomenijo prispevki za socialno varnost. Ampak pri
               1,6-kratniku povprečne plače postane nadpovprečna tudi dohodninska obremenitev, ne
               samo prispevki. Pa naj pustim prispevke danes pri kraju, ker sem večkrat že povedla,
               da je problem prispevkov za socialno varnost treba nasloviti, se je treba pogovarjati
               o tem problemu, ampak nujno samo skupaj z razpravo o samem sistemu socialne varnosti,
               ki ga želimo imeti tudi za naprej. Osredotočimo se na dohodninski problem. Če se po
               eni strani strinjamo, da so plače nad 1,6-kratnikom povprečne plače v državi
               obremenjene v Sloveniji višje kot v drugih državah, se moramo potem vprašati, kako ta
               problem naslovimo. S predlaganim predlogom zakona se poskuša problem naslavljati z
               dvigom splošne olajšave, ki je določena v fiksnem znesku, in v odstotku od dohodka
               torej predstavlja večji delež v nižjih dohodkovnih razredih in nižji delež v višjih
               dohodkovnih razredih. Prav tako moramo ali lahko soglašamo, da je pri rešitvah, ki se
               iščejo, treba poiskati rešitve, ki so javnofinančno vzdržne, in jih hkrati tudi
               predstaviti.</p>
               <p>To Vlada poskuša oblikovati in uskladiti z vsemi zainteresiranimi deležniki že
               praktično celo letošnje leto. Seveda so usklajevanja težka in vzamejo ogromno časa,
               ker v bistvu nimamo tega luksuza, da bi lahko prišli v parlament s takšnim predlogom
               zakona, ki ne bi imel široke podpore pri zainteresirani javnosti. Problem
               pridobivanja te podpore je v zagotavljanju drugega cilja, ki pa je po mojem trdnem
               prepričanju predpogoj za kakršnokoli nadaljnjo gospodarsko rast, to pa je
               javnofinančna stabilnost. Težko oziroma praktično nemogoče je podpreti predlog
               zakona, ki odpira oziroma daje možnost za razpravo samo o enem elementu Zakona o
               dohodnini, to je o višini splošne olajšave, in hkrati do leta 2018 onemogoča
               kakršnokoli razpravo o katerikoli drugi točki Zakona o dohodnini. Naj vas spomnim na
               ustaljeno zakonodajno prakso v Državnem zboru, da dokler ni uveljavljen predhodni
               zakon, novega predloga zakona ni mogoče vložiti. Kar pomeni, da če ta zakon začne
               veljati 1. januarja 2018, do 1. januarja 2018 nobena sprememba Zakona o dohodnini ni
               mogoča. Tako so bile podobne situacije tolmačene v tem zboru. Zagotovo vsa vprašanja,
               ki se odpirajo v zvezi z Zakonom o dohodnini, ne morejo biti rešena skozi višino
               splošne olajšave. Niti težave, s katerimi se soočajo delavci migranti, niti težave,
               na katere opozarjajo slovenski raziskovalci, ki so začasno napoteni na delo v tujino,
               niti drugi delavci, ki so napoteni v tujino, pa še marsikaj drugega bi se našlo.</p>
               <p>Zaradi tega ocenjujemo, da je primerno stopiti korak nazaj, ne potrditi tega predloga
               zakona kot primernega za nadaljnjo obravnavano in nadaljevati pogovore o iskanju čim
               širšega konsenza za spremembe tako na področju dohodnine kot na področju drugih
               davčnih obremenitev, ki bodo zagotovile oboje – izboljšale poslovno okolje z
               znižanjem obremenitve plač in hkrati zagotovile javnofinančno vzdržnost.</p>
               <p>Jaz sem prepričana, da bomo v kratkem lahko dosegli tako široko polje soglasja za
               predloge, ki jih pripravlja Vlada in smo jih opisno že večkrat pojasnili, da bomo
               lahko celovit predlog sprememb Zakona o dohodnini in Zakona o davku od dohodkov
               pravnih oseb obravnavali že v letošnjem letu in uveljavili s 1. januarjem prihodnjega
               leta. Prav tako delamo in iščemo čim širši možni konsenz na področju obdavčitve
               nepremičnega premoženja. Čeprav o tem v javnosti ni veliko slišati, je bilo vendarle
               v zadnjem letu narejenega ogromno tako v sodelovanju z občinami kot tudi znotraj same
               stroke glede vrednotenja in samega nivoja obremenitve.</p>
               <p>Pa še nekaj o finančnih učinkih. Kot je bilo že rečeno, predlagana sprememba pomeni
               490 milijonov davka oziroma dohodnine manj. Glede na to, da občinam pripada 54 %
               pobrane dohodnine, sicer z dveletnim zamikom, to pomeni, da bo v letu, v katerem bo
               prišlo do uveljavitve te rešitve, državni proračun moral po eni strani najti
               nadomestilo za 490 milijonov nižje prihodke od dohodnine, ker bo treba v bistvu
               občinam še vedno zagotavljati višji delež tekoče pobrane dohodnine, hkrati pa bo z
               dveletnim zamikom moral občinam nadomestiti 265 milijonov evrov, če govorimo o tem,
               da ne bo nobene spremembe ali pa da ne bi bilo v tem času nobene spremembe na
               področju financiranja občin. To pomeni ob sedanjem režimu za 265 milijonov finančnega
               transfera iz državnega proračuna. To ne pomeni samo, da moramo razmišljati o nižjih
               prihodkih državnega proračuna, ampak moramo razmišljati oziroma najti rešitev tudi za
               dodatne odhodke, ki jih bo treba zagotoviti.</p>
               <p>Ko pa govorimo o nadomestnih virih oziroma o možnosti, da se skozi potrošnjo vrne en
               del razbremenitev nazaj v proračun, sem že v svoji uvodni predstavitvi povedala, da
               če vzamemo v obzir samo višje neto dohodke pri zavezancih, ki sodijo v nižji
               dohodkovni razred, in računamo, da bodo oni v celoti in takoj potrošili ves dodatni
               razpoložljivi dohodek, potem lahko govorimo o tem, da bodo potrošili 125 milijonov
               evrov in da bo od tega ob upoštevanju povprečne obremenitve z DDV tam med 16 % in 17
               % to pomenilo približno 20 milijonov dodatnih prihodkov iz naslova DDV. Še vedno je
               razkoraka 470 milijonov. Če pa bi vsi zavezanci celotnih 490 milijonov potrošili
               takoj v istem letu, bi to pomenilo tam približno nekaj več kot 80 milijonov evrov. Še
               vedno je razkoraka za 410 milijonov evrov.</p>
               <p>Tudi tega ne smemo pozabiti, da ta dolgoročni načrt postopne javnofinančne
               konsolidacije ob nezviševanju davčnih obveznosti v splošnem predvideva po 240
               milijonov evrov nižje odhodke vsako leto. Za 240 milijonov letnega zniževanja
               odhodkov je torej glede na recimo nulti scenarij že vključenega v načrt postopne
               javnofinančne konsolidacije. S tem predlogom in razpravo, ki smo jo peljali danes, se
               kaže, da želite oziroma da podpirate idejo, da bi poleg teh 240 milijonov poskušali
               najti še približno 400 milijonov evrov prihranka z zniževanjem javnofinančne porabe,
               ob tem, da smo tudi v Državnem zboru konstantno soočeni z zahtevami, da zagotovimo
               dodatna sredstva za občine, za varnost, za vojsko, za policijo, za investicije, za
               varstvo pred poplavami in še in še bi lahko naštevala. Hvala lepa.</p>
            </sp>
            <sp xml:id="SDZ7-Redna-20-2016-06-17.sp27">
               <speaker>PREDSEDNIK DR. MILAN BRGLEZ:</speaker>
               <p>Zopet se je javil predstavnik predlagatelja.</p>
               <p>Besedo ima gospod Jožef Horvat.</p>
            </sp>
            <sp xml:id="SDZ7-Redna-20-2016-06-17.sp28">
               <speaker>JOŽEF HORVAT (PS NSi):</speaker>
               <p>Hvala lepa, gospod predsednik.</p>
               <p>Hvala gospe državni sekretarki za strokovni pogled na to našo rešitev. Sem prav
               hvaležen, da je gospa državna sekretarka povedala, da če bo ta zakon uveljavljen in
               bo začel veljati s 1. januarjem 2018, to pomeni, da do takrat ne smemo spreminjati
               neke druge dohodninske zakonodaje. Ja, točno, ampak to je velik prispevek k
               predvidljivosti davčnega okolja. Če bomo mi v tem mesecu ali naslednjem mesecu
               sprejeli ta zakon, bodo investitorji čez leto in pol natančno vedeli, kakšna bo
               dohodninska rešitev. To je ta predvidljivost. Če vi hočete biti investitor, morate
               videti, kakšne bodo rešitve naprej. Tega pri nas ni, mi prepogosto spreminjamo davčno
               zakonodajo. Nihče, niti finančni minister ne ve, kakšna bo davčna zakonodaja leta
               gospodovega 2017, kaj šele investitor.</p>
               <p>Jaz mislim, da ni nič narobe, če teh 490 milijonov ali koliko pač ostane pri
               zavezancih. Dejstvo je, da bodo tisti, ki bodo dobili malo več na mesec, 7 evrov na
               mesec, to potrošili. Tisti, ki bodo dobili na mesec nekoliko več, bodo po moje tudi
               potrošili večji del, kar pa ne bodo, bo pa ostalo v bankah, kar bo povečalo
               likvidnost naših bank. Ali je to kaj slabega?</p>
            </sp>
            <sp xml:id="SDZ7-Redna-20-2016-06-17.sp29">
               <speaker>PREDSEDNIK DR. MILAN BRGLEZ:</speaker>
               <p>Besedo ima zdaj gospa Maruša Škopac, pripravita naj se mag. Marko Pogačnik in gospa
               Andreja Potočnik.</p>
            </sp>
            <sp xml:id="SDZ7-Redna-20-2016-06-17.sp30">
               <speaker>MARUŠA ŠKOPAC (PS SMC):</speaker>
               <p>Trenutno imamo v veljavi stopničasto lestvico splošne davčne olajšave, ki pogosto
               privede do tega, da nekdo ob dvigu bruto plače pade v višjo dohodninsko lestvico in
               posledično nižjo stopnjo splošne davčne olajšave. Rezultat je seveda absurden, ob
               višji bruto plači oseba prejme nižje neto izplačilo.</p>
               <p>Predlagana enotna stopnja davčne olajšave bi to anomalijo vsekakor odpravila, po
               drugi strani pa bi imelo sprejetje predlagane splošne davčne olajšave velike
               posledice na javnofinančne prihodke. Izpad prihodkov v državnem proračunu je v tem
               primeru ocenjen na okoli 470 milijonov evrov. Vemo, da je učinek na povečano zasebno
               potrošnjo največji v nižjih dohodkovnih razredih, za katere je značilno, da ves svoj
               dodatni razpoložljivi dohodek namenijo za potrošnjo. Če predpostavljamo, da bi vsi
               zavezanci v nižjih dohodkovnih razredih celotno razbremenitev namenili za potrošnjo,
               je ocena, da bi se iz naslova DDV prihodki v proračun povečali za največ okoli 20
               milijonov evrov. Govorimo torej o izpadu prihodkov v državni proračun v višini 470
               milijonov evrov, in to ravno v času, ko smo sprejeli fiskalno pravilo in ko je en
               izmed ključnih ekonomskih ciljev države javnofinančna konsolidacija. V tako pomembnem
               trenutku za javnofinančno podobo je še kako pomembno, da se zavedamo dejstva, da
               morajo vse spremembe na področju plačevanja javnih dajatev na drugi strani
               zagotavljati tudi stabilne in predvidljive javnofinančne prihodke.</p>
               <p>To pa pomeni, da je vsak izpad prihodkov treba nadomestiti z novim virom in ravno
               zato minister Mramor vedno znova ponavlja, da Vlada pripravlja davčno
               prestrukturiranje in ne razbremenitve. To je naša realnost vsaj do leta 2020, ko bo
               predvidoma odpravljen strukturni primanjkljaj. V luči davčnega prestrukturiranja
               Vlada pripravlja predlog znižanja obremenitev dela, za katerega analize kažejo, da je
               v naši državi nadpovprečno obremenjeno. Pokazalo se je, da je v stroških dela
               nadpovprečno visok delež prispevkov za socialno varnost po eni strani in podpovprečno
               visok delež dohodnine. V prihodnosti nam torej kaže znižati obremenitve dela s
               prispevki za socialno varnost in povečati obremenitev kapitala in premoženja. Vladni
               predlog bo v luči javnofinančne konsolidacije temu sledil v obsegu, za katerega bo
               dosežen zadosten javni konsenz.</p>
            </sp>
            <sp xml:id="SDZ7-Redna-20-2016-06-17.sp31">
               <speaker>PREDSEDNIK DR. MILAN BRGLEZ:</speaker>
               <p>Besedo ima mag. Marko Pogačnik, pripravita naj se gospa Andreja Potočnik in mag.
               Andrej Šircelj.</p>
            </sp>
            <sp xml:id="SDZ7-Redna-20-2016-06-17.sp32">
               <speaker>MAG. MARKO POGAČNIK (PS SDS):</speaker>
               <p>Spoštovani predsednik, hvala za dano besedo.</p>
               <p>Uvodoma bi rad povedal, da bom Predlog zakona o spremembah in dopolnitvah Zakona o
               dohodnini, ki ga je vložila Poslanska skupina Nove Slovenije, sam podprl.</p>
               <p>Mislim, da je pohvalno, da je ta predlog zakona prišel v Državni zbor, predvsem
               dejstvo, da gre tukaj za prvo branje tega zakona. O tem, ali so vse številke, ki jih
               navaja predlagatelj, sprejemljive za vzdržnost javnih financ ali ne, bi lahko še
               razpravljali. Bistvo pa je seveda, da se ta zadeva danes odpre – gre za prvo branje –
               in da jaz od koalicije pričakujem, da bi tukaj stopili skupaj, kot nas velikokrat
               pozivate ,in verjetno naredili skupaj nekaj za boljši standard državljank in
               državljanov Republike Slovenije, predvsem pa gospodarstvenikov. Vendar je bilo iz
               stališč koalicijskih poslanskih skupin SMC, Desus in SD jasno razvidno, da boste
               ponovno zavrnili predlog, ki ga vlaga opozicija. Mislim, da je zelo žalostno, da ste
               dejansko na takšnem stališču, kajti jaz sem prepričan, da bi lahko tako v drugem in v
               tretjem branju spremembo oziroma dopolnitev Zakona o dohodnini naredili takšno, ki bi
               bila sprejemljiva tudi za javne finance.</p>
               <p>Zdaj bi se malo bolj dotaknil problema, ki ga imamo v Sloveniji. Jaz sem prepričan,
               da so obremenitve, tako za državljanke in državljane Republike Slovenije kot za
               gospodarstvenike, tako mala, srednja kot velika podjetja, prevelika. K temu kažejo
               tudi nizka gospodarska rast v Sloveniji in pa predvsem odhodi tujih vlagateljev
               oziroma dejstvo, da tujih vlaganj v Sloveniji ni. Dovolj je bilo govora o
               dohodninskih stopnjah, o obremenitvah dela. Tukaj si je treba naliti čistega vina in
               včasih dejansko reči, da so obremenitve dela ali pa dohodninske stopnje v Sloveniji
               bistveno višje kot v Avstriji. Smo torej približno na podobnih obremenitvah, Avstrija
               in Slovenija, pridemo pa verjetno do ene bistvene razlike, kjer pa Avstrija začne v
               primerjavi s Slovenijo pridobivati. Avstrija ima socialno kapico, kar je ključna
               zadeva. Jaz sem prepričan, da bi tudi v Sloveniji o uvedbi socialne kapice pač morali
               razmisliti in da bi bil to en pozitivni efekt, pozitivni pogon predvsem za
               gospodarstvo. Jaz se strinjam s tem, da dejansko višja neto plača pomeni tudi višjo
               potrošnjo in dejansko pomeni tudi možnost za višjo gospodarsko rast.</p>
               <p>Dotaknil bi se verjetno še ene zadeve. Spoštovana koalicija, spoštovana državna
               sekretarka, na plastičnem primeru bi eno zadevo povedal. Mrtvega osla vi lahko še
               toliko tepete, pa ne bo bremena premaknil naprej. Z drugimi besedami to pomeni, da ko
               pridemo do neke davčne obremenitve, to pomeni, da se nam bodo prihodki v proračun
               začeli zmanjševati. Pri davčnih obremenitvah poznamo tako matematični kot ekonomski
               model. Matematični model govori v eno smer, in sicer, da mi povečujemo davčne
               prihodke, obremenitve in s tem se povečujejo davčni prihodki. To je matematični
               model. Ekonomski model je pa drugačen, kajti ko pri eni stopnji obremenitve davkov mi
               presežemo ta limit, je dejstvo, da se davki začnejo v sam proračun zmanjševati.</p>
               <p>Spoštovana državna sekretarka, jaz sem že na eni izmed prejšnjih sej govoril o
               Lafferjevi krivulji. Jaz predlagam, da si preberete študijo ameriškega ekonomista
               Arthurja Lafferja, ki je bil tudi svetovalec – vsaj zame – najboljšega ameriškega
               predsednika doslej, in sicer Ronalda Reagana, med letom 1981 in 1983. Kaj ta
               Lafferjeva krivulja govori? Mi imamo dve skrajnosti. Pri nulti davčni stopnji ima
               proračun nič prihodkov, na drugi strani imamo pa pri 100 % davčni obremenitvi tudi
               nič davčnih prihodkov. To pomeni, da moramo mi tukaj najti vzvod, pri kateri davčni
               stopnji se začnejo prihodki v proračun zmanjševati. Na lepem primeru pod dvema
               vladama doslej smo bili priča ekstremni rasti trošarin, ko trošarine povečujemo,
               dejstvo pa je, da se trošarine v sam proračun zmanjšujejo. Jaz sem prepričan, da ni
               nujno, da se znižanje davkov prenese na socialno breme, na socialno šibke, kajti jaz
               sem prepričan, da z nižjimi davčnimi stopnjami mi na nek način dodatno motiviramo
               tiste, ki imajo kapital, in s tem dosežemo višjo gospodarsko rast in posledično tudi
               bistveno višje prihodke v državni proračun. Poglejte, kaj je naredila Amerika med
               leti 1981 in 1983. Točno to politiko so ubrali in dejansko se je izkazalo, da so z
               zniževanjem davčnih stopenj tisti premožnejši v proračun nakazovali še več denarja.
               Vi pa ste tukaj s teorijo zgolj poviševanja davkov. Kot sem že enkrat povedal,
               mrtvega osla lahko še toliko tepete, pa ne bo bremena naprej pripeljal. Mi smo prišli
               v to skrajnost, da so se zaradi visokih davčnih stopenj – tako pri plačah kot pri
               dohodnini in pri sami potrošnji – davčni prihodki začeli zmanjševati oziroma se je
               znižala gospodarska rast.</p>
               <p>Spoštovana koalicija, spoštovana državna sekretarka, jaz sem prepričan, da smo prišli
               v situacijo, ko je treba nekaj spremeniti. Osebno sem mnenja, da bi v Sloveniji v
               zelo kratkem roku morali začeti razmišljati o tem, da nimamo samo progresivne davčne
               obremenitve, ampak da pridemo do neke točke, ko bo ta zadeva tudi regresivna, in da
               začnemo privabljati tiste ljudi s kapitalom v Slovenijo. Pri regresivni stopnji sem
               jaz prepričan, da se bodo prihodki na določeni meji začeli v slovenski proračun
               povečevati. En lep primer, o katerem smo zadnjič brali, ko sta se dva milijarderja
               preselila v neko švicarsko vas. Kaj se tam dogaja? Prebivalci te vasi iz leta v leto
               plačujejo manj davkov, zaradi tega, ker tisti bogati polnijo proračun. Dajmo si to v
               nek vsaj kratki ali srednji rok, da začnemo v Sloveniji razmišljati, da nimamo samo
               progresivne, ampak imamo na določeni meji tudi regresivno davčno stopnjo in pa
               obremenitev. Ne pa, da danes beremo, kako se tuje multinacionalke iz Slovenije selijo
               v sosednje države, v Bratislavo, Zagreb ali Beograd. Jaz sem prepričan, da znižanje
               davkov ni nujno prenos bremen na socialno šibke, ampak da gre tukaj za dodano
               vrednost in da konec koncev ta regresivna davčna stopnja in pa manjši davki pomenijo
               višjo gospodarsko rast in nenazadnje tudi višje prihodke v sam slovenski proračun.
            </p>
            </sp>
            <sp xml:id="SDZ7-Redna-20-2016-06-17.sp33">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospa Andreja Potočnik. Pripravita naj se mag. Andrej Šircelj in gospa
               Marija Antonija Kovačič.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-17.sp34">
               <speaker>ANDREJA POTOČNIK (PS SMC):</speaker>
               <p>Spoštovani predsedujoči, hvala za besedo.</p>
               <p>Naj mogoče na začetku svoje razprave omenim, da smo v poslanski skuini absolutno za
               to, da se pogovarjamo in nihče danes ni v svoji razpravi omenil, da ta debata nima
               smisla. Absolutno ima vsaka debata smisel v smeri boljše gospodarske rasti in
               boljšega življenja v naši državi in tudi ta današnji vaš predlog absolutno gre v to
               smer.</p>
               <p>Sama sem mnenja, da je davčna razbremenitev sigurno ena izmed prioritet te vlade, saj
               sem mnenja, da bo to pripomoglo k stabilnejši nadaljnji gospodarski rasti. Kot pa je
               bilo v razpravi že večkrat omenjeno, predlog NSi pomeni za državni proračun
               primanjkljaj v višini 490 milijonov evrov, kar absolutno ni zanemarljiva številka.
               Poleg tega se večkrat v različnih debatah, predvsem na financah, pogovarjamo o
               jemanju sredstev občinam, predvsem ko govorimo o povprečninah. Danes pa imamo pred
               sabo predlog, ki posredno ravno tako jemlje sredstva občinam, tako da moramo biti v
               bistvu pri teh predlogih zakona malo konsistentni in v bistvu pogledati vpliv na več
               strani.</p>
               <p>Žal ugotavljam, da pri tem predlogu ne vidim razbremenitve gospodarstva, kot je
               navedeno, drži pa dejstvo, da bodo posamezniki s tem predlogom prejeli višjo neto
               plačo, kar posledično lahko tudi pomeni višjo potrošnjo. Ampak višja potrošnja, kot
               nam je obrazložila že državna sekretarka, ne bo pokrila izpada davčnih prihodkov
               oziroma bo ta gap še vedno precej velik. Naj pa vas ponovno spomnim, da je Evropska
               komisija predlagala, predvsem seveda za Slovenijo, da zaključimo postopek v zvezi s
               čezmernim primanjkljajem, saj smo svoj primanjkljaj v letu 2015 uspešno zmanjšali pod
               referenčno vrednost 3 % BDP iz pogodbe, ampak nadaljujejo pa tudi, da prav tako
               pričakujejo, da bo ta odprava primanjkljaja trajna. Mi moramo v bistvu z vsakim
               predlogom, ki ga sprejmemo, vedno paziti na proračunski primanjkljaj, da bomo tudi v
               prihodnosti uspešni. Zagotovili smo finančno stabilnost, ni je bilo lahko zagotoviti,
               tukaj je treba priznati ogromen napor vladi, s tem moramo nadaljevati in to mora biti
               bistveno vodilo tudi vnaprej.</p>
               <p>Treba pa je pogledati tudi celotno sliko obremenitve z davki in prispevki. Slovenija
               je po podatkih Evropske komisije po obremenitvi z davki in prispevki pod povprečjem
               Evropske unije, ki znaša 40 % bruto domačega proizvoda, za Slovenijo pa je za leto
               2014 znašala 37 %, se pravi smo pod povprečjem. Tako ne moremo reči, da Slovenija
               pobere več davkov kot druga država. Vsekakor, strinjam pa se, da je težava v
               strukturi davkov, ker Slovenija odstopa od povprečja na podlagi obremenitev predvsem
               s strani dela za prispevke, za socialno varstvo in potrošnjo. Podpovprečno pa, kot
               smo že ugotovili, sta obremenjena premoženje in kapital. Tako se v bistvu strinjam
               oziroma podpiram pristop Vlade, da je potrebno davčno prestrukturiranje, tako da bo
               delo v prihodnje manj obremenjeno. Predlog ministra Mramorja že poznamo, je pa res
               vprašanje, v kolikšni meri bomo sposobni to prestrukturiranje potem tudi potrditi v
               Državnem zboru in kakšno podporo bomo imeli pri ostalih deležnikih.</p>
            </sp>
            <sp xml:id="SDZ7-Redna-20-2016-06-17.sp35">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima mag. Andrej Šircelj, pripravita naj se gospa Marija Antonija Kovačič in
               gospod Janko Veber.</p>
               <p>Izvolite, gospod Šircelj.</p>
            </sp>
            <sp xml:id="SDZ7-Redna-20-2016-06-17.sp36">
               <speaker>MAG. ANDREJ ŠIRCELJ (PS SDS):</speaker>
               <p>Hvala lepa. Spoštovani podpredsednik, državna sekretarka, kolegi in kolegice!</p>
               <p>Dovolite mi, da svojo razpravo začnem z nekoliko drugačnim pogledom na davčno
               olajšavo oziroma na splošno davčno olajšavo. Večini razprave sledim, vendar teh
               argumentov nisem slišal niti s strani predlagateljev.</p>
               <p>Mi danes govorimo o splošni davčni olajšavi. Po publikacijah OECD na primer in tudi
               publikacijah Mednarodnega denarnega sklada, torej po nekaterih strokovnih
               publikacijah, so navedeni kriteriji ali – lepše, po slovensko – merila za splošno
               davčno olajšavo. Katero je tisto merilo, ki naj bi določilo, kolikšna naj bi bila
               splošna davčna olajšava? Ne glede na makroekonomsko situacijo, ne glede na finančno
               situacijo, ne glede na to, kaj se bo zgodilo v naslednjih 10 letih za državo in tako
               naprej, ampak glede na človeka, glede na posameznika, glede na državljana oziroma
               državljanko. Imamo merilo za to. Ta splošna davčna olajšava naj bi znašala v višini
               zneska za potrebne potrebščine za življenje. Z vidika SMC, z vidika Socialnih
               demokratov, z vidika Desusa so merilo stroški za nujno potrebne potrebščine za
               življenje. Zdaj se vprašajmo, koliko znaša po sedanji davčni olajšavi znesek nujno
               potrebnih potrebščin. Koliko zdaj daje? Ne govorim o tem, katera vlada, nič. Lahko
               izračunam oziroma sem izračunal – med 230 in 270 evri na mesec. To z drugimi besedami
               pomeni, da država, Vlada, če želite, tudi politiki in ta koalicija, priznava 230
               evrov ali največ 270 za nujna življenjske potrebščine. To je merilo za splošno
               olajšavo. Ne ekonomsko merilo, ampak etično, moralno, preživitveno merilo. Ni
               moralno, da država obdavčuje tisti denar, ki je potreben za preživetje. Ni moralno.
               Iz tega izhaja sploh višina splošne davčne olajšave.</p>
               <p>Predlog, ki ga je dala Nova Slovenija, pomeni, da bi bil ta znesek okoli 600 evrov na
               mesec. Meni se zdi dejansko razumljiv, realen. Kako boste preživeli z 230 evri?
               Govorim o povprečju, govorim o temu, da je treba plačati še za otroke, da je treba
               plačati še za vse ostale. To je merilo, mednarodno priznano merilo. Danes se
               pogovarjamo o tem. Danes ima to merilo prednost pred makroekonomsko situacijo, pred
               finančnim položajem, pred občinami in tako naprej, o čemer bom tudi še kasneje
               govoril. To je strokovno merilo, ne glede na to, katera oblast je, leve ali desna. To
               je strokovno merilo, da ni moralno, da se obdavčuje denar, s katerim je treba
               kupovati nujne življenjske potrebščine. Če vi mislite, da je pač nekaj čez 200 evrov
               dovolj za preživetje na mesečni ravni, se jaz s tem pač ne strinjam. Zaradi tega je
               prav, da se odpre razprava, in prav je, da govorimo o tem zakonu, in prav je, da v
               nadaljevanju tudi na podlagi nekih strokovnih meril, in to vsekakor je eno izmed
               strokovnih meril, ugotovimo, kolikšen je tisti znesek, za katerega ljudem ni treba
               plačati davka. Ljudem ni treba plačati davka za znesek, ki je nujen za nakup
               življenjskih potrebščin.</p>
               <p>S tega zornega kota jaz mislim, da je treba zakon podpreti, da je treba to ugotoviti.
               Lahko vam povem, da je glede teh nujnih življenjskih potrebščin statistika, ki je
               precej nerealna. Lahko vam povem, da se je to izračunavalo v letu 2005 in 2006, in da
               so bile narejene tudi določene analize v Sloveniji glede tega zneska in jaz vsekakor
               mislim, da ni zadosten tisti znesek v višini nekaj čez 200 evrov. Mislim, da to ni
               dovolj za življenje, za stanovanje, za elektriko, skratka za vse potrebščine, za
               storitve, za blago, za hrano in za karkoli želite, tudi na današnji ravni, kajti ta
               znesek se tudi skozi zgodovino, skozi čas dejansko dviguje. In mi tukaj zaostajamo.
               To je prva zadeva in jaz mislim, da je najosnovnejša. Skozi to bi bilo treba gledati
               tudi ta predlog zakona.</p>
               <p>Kot drugo. Mislim, da je dejansko sprenevedanje glede občin in tako naprej, ko moji
               kolegi in kolegice in tudi Vlada govorijo, da bodo občine imele manj denarja. Ne
               morete govoriti, spoštovana predstavnica Vlade, o tem, da bodo občine imele manj
               denarja, glede na to da ga imajo že tako in tako manj, kot bi ga morale imeti, kajti
               vi ste z Zakonom o izvrševanju proračuna zmanjšali ta znesek povprečnine za 20 % do
               30 %. Po osnovnem zakonu bi morale občine imeti te povprečnine – oziroma glavarine
               ali kakorkoli že – za 120, 130 evrov več. To je stalni spor. Ne morete sploh pri tem
               začasnem mehanizmu, ki je določen v Zakonu o izvrševanju proračuna, govoriti o novi
               podlagi in tako naprej. To je popoln nesmisel. To ni v redu. To je zavajanje, to je
               sprenevedanje. Tukaj je občina in občine bodo seveda glede na druge prihodke lahko
               imele večje prihodke. Država bo pač to dala, ampak osnovni kriterij je še vedno. Ta
               država oziroma ta vlada dejansko obdavčuje tudi tisti denar, ki je potreben za nujne
               življenjske potrebščine, in to z dohodnino. Pustimo davek na dodano vrednost, od
               katerega se tako ali tako od vsakega blaga oziroma storitve plačuje davek. Z
               dohodnino, z osebnim davkom, osebo se s tem obdavči. Osebo, državljana, državljanko,
               človeka. Zaradi tega je popolnoma nepomembno, da se glede občin danes o tem
               pogovarjamo, kajti pogovarjamo se o človeku in njegovi osebni olajšavi.</p>
               <p>Drugo. Jaz mislim, da ima takšna olajšava vpliv na obremenitev dela in vpliv na
               delodajalce, in to spodbuden vpliv. Vpliv, ki je pozitiven za konkurenčnost, za
               gospodarsko rast, pozitiven za to, da se dejansko nazadnje zmanjša nezaposlenost, da
               več ljudi prispeva v državni proračun in da so manjši socialni prispevki. S tega
               vzornega kota, da ima ta predlog pozitiven vpliv na celoto, na državo, na družbo in
               seveda tudi na fiskus. Statično izračunavati, koliko bo manj denarja v proračunu,
               tudi ni najbolj strokovno. Potem vsaj povejte, da je to statični izračun. Ne glede na
               gospodarsko rast, ne glede na nezaposlenost, ne glede na to, kaj se bo zgodilo s
               svetovnim gospodarstvom, ne glede na to, kaj se bo zgodilo z izvozom, ne glede na to,
               koliko se bodo povečale povprečne plače in tako naprej.</p>
               <p>To, kar dela spoštovana državna sekretarka, da reče, da smo pri plači, ki je višja od
               1,6 % povprečne plače, pri nas bolj obdavčeni. Da, drži. Statistično se da vse
               povedati na določen način. Jaz bom povedal na drugi način. Povprečna plača v
               Sloveniji je tisoč 560 evrov in tisoč 560 evrov je v Sloveniji za 200 evrov bolj
               obdavčenih kot v Avstriji. To je pokazala tudi razprava, ki smo jo imeli pred 14
               dnevi, in analiza, ki smo jo naredili v Slovenski demokratski stranki. Skratka, če
               dobi zaposleni tisoč 560 evrov plače v Avstriji, bo dobil 200 evrov več, okoli tisoč
               200 evrov neto, pri nas pa okoli tisoč evrov neto. Zdaj pa mi povejte, ali je
               dejansko takšna razlika pri stroških, če o tem govorimo, in pri konkurenčnosti in
               tako naprej. Ni. Tukaj lahko primerjamo tudi Slovence, ki delajo v Avstriji, in to
               predvsem zaradi tega, ker v Sloveniji niso dobili dela, ker jih je država v bistvu
               izvrgla v ekonomskem smislu. Glede prihodkov. Glede davkov jih ni izvrgla, glede
               prihodkov jih pa je. S tega zornega kota jaz seveda mislim, da je treba razpravljati
               o tem. Če govorimo o letu 2018, potem ni nobene težave, da o tem ne bi razpravljali
               in da bi tudi poiskali neko rešitev glede tega.</p>
               <p>Kot sem že rekel, na tej seji, ko sem postavljal vprašanje ministru za finance v
               zvezi z njegovimi davčnimi spremembami in davčnimi prestrukturiranji in tako naprej,
               o čemer tudi moji kolegi in kolegice SMC govorijo, saj mu nič ne uspe. Dvakrat je
               prišel pred delodajalce pa delojemalce z nekimi rešitvami o prestrukturiranju davkov
               – jaz se bojim, da je to druga beseda za povečanje davkov – in z nekimi mini davčnimi
               reformami in tako naprej. Tega nič ni. Zavrnjen je s strani delodajalcev, zavrnjen je
               s strani sindikatov, Ekonomsko-socialni svet o tem ne želi razpravljati. Tukaj je en
               izmed predlogov, o katerem lahko razpravljamo in ki ga lahko vzame tudi koalicija za
               svojega, takšnega ali drugačnega. Nihče si ne lasti teh predlogov, ti predlogi so
               splošni, ne glede na to, ali jih daje NSi ali SDS ali kdor koli. Ampak zavrniti to v
               prvi obravnavi pa dejansko pomeni, da je to zaradi tega, ker so dali ta predlog z
               napačne strani. Drugače sploh ne morem razmišljati.</p>
               <p>Ne iskanje rešitev. Sami govorite, da je delo preveč obdavčeno, minister za finance
               govori o tem, da je delo preveč obdavčeno. Tukaj je ena izmed možnosti, da bo delo
               manj obdavčeno. Tukaj je ena izmed možnosti. Ampak se to pač ne zgodi. Ne glede na
               to, če se vrnem na začetno merilo, ki je, koliko je znesek dobrin – blaga in
               storitev, izdelkov in storitev –, ki so potrebni za dostojno človeško življenje. Teh
               se ne obdavčuje. Teh se v državah, ki stavijo na človeka, na svojega državljana
               oziroma državljanko ne obdavčuje, to ni moralno niti etično. Ne obdavčuje se jih z
               dohodnino, tako ali tako so obdavčeni potem ti izdelki pa storitve z davki na dodano
               vrednost. To ni moralno in to je nestrokovno, da se obdavčuje, in še kaj drugega
               verjetno.</p>
               <p>Jaz bom seveda ta zakon podprl, zato da se v nadaljevanju tudi najdejo ustrezne
               rešitve.</p>
               <p>Lahko se mi pogovarjamo o deficitu in tako naprej. Kaj je pomembno? Človek je
               pomemben, državljan in državljanka. Ne samo reševati in iskati izgovore z nekimi
               makroekonomskimi podatki, kako je to v nasprotju, in to pri rešitvah, ki se nanašajo
               na državljana in državljanko,.Tudi to je malo sprijeno. To niso argumenti. Vedno se
               bo poiskalo makroekonomske težave in tako naprej. Jaz ne vem, koliko so ljudje
               zainteresiran za makroekonomske težave. Ljudje so zainteresirani za to, koliko dobijo
               denarja, podjetja so zainteresirana za to, koliko so konkurenčna. To je predlog, ki
               izboljšuje položaje ljudi, in predlog, ki povečuje konkurenčnost gospodarstva. Ne
               vem, če večino ljudi danes zanima, ali bo deficit 2,7 ali pa 2,6 % bruto družbenega
               proizvoda, karkoli za njih že to pomeni, morda pa tudi za koga.</p>
               <p>Gre za ljudi. Hvala lepa.</p>
            </sp>
            <sp xml:id="SDZ7-Redna-20-2016-06-17.sp37">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima predlagatelj, gospod Jožef Horvat.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-17.sp38">
               <speaker>JOŽEF HORVAT (PS NSi):</speaker>
               <p>Hvala lepa, gospod podpredsednik.</p>
               <p>Rad bi se najprej zahvalil spoštovanemu mag. Širclju, ki ga jaz vidim kot največjega
               davčnega strokovnjaka med nami devetdesetimi. Veliko smo skupaj delali že v mandatu
               2004–2008 in tako naprej in sem vesel, da se je dotaknil ključnih načel davčne
               politike in omenil etičnost in moralnost davčnih rešitev, davčne politike.</p>
               <p>Samo podkrepil bi rad s številkami to, kar je govoril gospod Šircelj, kar seveda
               najdete na spletni strani Ministrstva za delo, družino, socialne zadeve in enake
               možnosti. To sem gledal zadnjič, ko smo interpelirali ministrico. Tukaj jasno govori
               o stopnji tveganja revščine. Vi veste, kolegice in kolegi, da 290 tisoč ljudi živi
               pod pragom revščine, to je blizu 15 % državljanov. Zdaj pa poglejmo, kakšen je ta
               prag revščine, o katerem je govoril pravzaprav tudi kolega Šircelj. 2014 je bilo 7
               tisoč 147 na letni ravni. Zato 7 tisoč splošna olajšava. Lani, torej 2015, se je malo
               znižal, 7 tisoč 111 evrov na letni ravni. Zato splošna olajšava za dohodnino. Hvala
               lepa.</p>
            </sp>
            <sp xml:id="SDZ7-Redna-20-2016-06-17.sp39">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospa Marija Antonija Kovačič, pripravita naj se gospod Janko Veber in
               gospod Marko Ferluga.</p>
               <p>Izvolite, gospa Kovačič.</p>
            </sp>
            <sp xml:id="SDZ7-Redna-20-2016-06-17.sp40">
               <speaker>MARIJA ANTONIJA KOVAČIČ (PS DeSUS):</speaker>
               <p>Hvala za besedo, gospod podpredsednik. Spoštovana sekretarka, spoštovani kolegi!</p>
               <p>Prav je, da se o davčni problematiki pogovarjamo, kar dokazuje, da je to že tretji
               poskus realizacije Zakona o dohodnini. Prvi poizkus je bil poizkus Vlade v okviru
               mini davčne reforme. Drugič smo imeli na mizi skoraj identičen predlog. Na koncu je
               bil oblikovan tako imenovani hibrid, katerega osnova je ZUJF. S predlaganim zakonom
               se je kot začasni ukrep za dve leti spremenila lestvica za odmero dohodnine z
               zvišanjem meje med drugim in tretjim davčnim razredom ter s podaljšanjem četrtega
               razreda s 50 % davčno stopnjo. Pripravlja pa se nov načrt prestrukturiranja bremen
               vseh javnih dajatev. Pred nami je predlog, ki ukinja tako imenovano stopničasto
               splošno olajšavo in predlaga povišanje splošne olajšave na 7 tisoč evrov, ne glede na
               dohodek in letne uskladitve za zavezanca. Ne predvideva pa natančnega izračuna, za
               koliko bo manj prihodkov v proračun iz naslova dohodnine.</p>
               <p>Na vprašanje v zvezi s finančnimi posledicami dviga splošne dohodninske olajšave je
               bil odgovor, kot smo že slišali, da bi povišanje splošne olajšave na 7 tisoč evrov ob
               ukinitvi dodatne splošne olajšave pomenilo izpad prihodkov v državnem proračunu za
               okoli 490 milijonov evrov.</p>
            </sp>
            <sp xml:id="SDZ7-Redna-20-2016-06-17.sp41">
               <speaker>PODPREDSEDNIK PRIMOŽ HAINZ:</speaker>
               <p>Spoštovana kolegica, ta mikrofon očitno ne dela. Se lahko prestavite na sosednji
               sedež, lepo prosim, tega ugasnete in tistega prižgete? Hvala.</p>
            </sp>
            <sp xml:id="SDZ7-Redna-20-2016-06-17.sp42">
               <speaker>MARIJA ANTONIJA KOVAČIČ (PS DeSUS):</speaker>
               <p>Bom nadaljevala. Upam, da ste me prej kaj slišali.</p>
               <p>V koalicijski pogodbi smo zapisali, da bomo dohodninsko lestvico poskušali spremeniti
               tako, da bo prišlo do razbremenitev plač visoko kvalificirane delovne sile. Pozornost
               bomo posvetili boljšemu in učinkovitemu pobiranju obstoječih javnih dajatev,
               sprotnemu pobiranju davkov in rednemu plačevanju davčnih obveznosti. Spomnimo se, da
               je bil pri zadnji novelizaciji tega zakona konec leta 2015 ravno na zahtevo Poslanske
               skupine Desus podaljšan četrti dohodninski razred s 50 % davčno stopnjo. Predvsem pa
               vseskozi zagovarjamo, da če že spreminjamo dohodninsko lestvico, potem jo moramo
               oblikovati tako, da razbremenimo srednji sloj prebivalstva, ki je davčno nesorazmerno
               obremenjen.</p>
               <p>Predlog predlagatelja ne podpira pravične in enakopravne obravnave zavezancev, zato
               bomo predlog novele zavrnili, saj vsi zavezanci ne prejemajo enakega letnega dohodka
               in niso enakega socialnega statusa, kar nam je pri posamezniku še posebej pomemben
               faktor pri oblikovanju dohodninske zakonodaje. Hvala.</p>
            </sp>
            <sp xml:id="SDZ7-Redna-20-2016-06-17.sp43">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospod Janko Veber, pripravita naj se gospod Marko Ferluga in mag. Anže
               Logar.</p>
               <p>Izvolite, gospod Veber.</p>
            </sp>
            <sp xml:id="SDZ7-Redna-20-2016-06-17.sp44">
               <speaker>JANKO VEBER (PS SD):</speaker>
               <p>Hvala za besedo in lep pozdrav vsem.</p>
               <p>Mene veseli, da praktično vsi, ki danes razpravljajo, tako predlagatelj kot tudi
               ostali predstavniki poslanskih skupin, opozarjajo na to, da je treba narediti korak
               naprej, predvsem pri tistih, ki imajo minimalne dohodke in pravzaprav težko preživijo
               dan, kaj šele mesec. Vendar se kljub vsemu ta predlog, o katerem danes govorimo, ne
               dotika samo teh, ampak se dotika tudi tistih najbogatejših. To je vedno en od skritih
               adutov predlagatelja, če lahko tako rečem, saj kljub vsemu praviloma predlogi za
               spremembo davčne zakonodaje s strani Nove Slovenije vendar prihajajo v to smer, da se
               poskuša v večji meri razbremeniti bogatejše in pri tem prikazati, da pomagamo tudi
               tistim, ki imajo manjše prihodke. Iz podatkov, ki jih lahko preberemo, oziroma del
               mnenja Vlade k temu predlogu zakona govori o tem, da če se uveljavi predlagana
               rešitev povišanja splošne olajšave na 7 tisoč evrov, pomeni to izpad prihodkov v
               državnem proračunu za okoli 490 milijonov evrov in da bi predlog pri odmeri dohodnine
               vplival na vse zavezance, ki uveljavljajo splošno olajšavo, pri čemer je bilo po
               podatkih za leto 2014 takšnih zavezancev nekaj več kot 970 tisoč. K sreči torej
               nimamo 970 tisoč takšnih, ki prejemajo recimo minimalno plačo v Sloveniji, ampak
               dejstvo je, da se ta zakon dotika tudi tistih, ki imajo bistveno boljše plače, namreč
               kar 98 % vseh zavezancev bo imelo možnost uveljavljati to olajšavo oziroma bo deležno
               tega zmanjšanja plačila dohodnine, ki je predlagan v tem zakonu. To je podatek, ki je
               razviden iz mnenja Vlade in mislim, da lahko govorimo o tem, da to drži. Moramo biti
               vendarle precizni in previdni, ko govorimo o tem, ali je treba ta zakon obravnavati
               ne samo danes in ali ga bomo obravnavali tudi na naslednjih sejah, ker bo najbrž
               težava, tudi če bomo obravnavali ta zakon recimo na drugi obravnavi, kako rešiti vsa
               ostala vprašanja, ki nastanejo.</p>
               <p>Nastane pa dejansko tudi vprašanje, kako pojasniti občinam, da bodo brez recimo,200
               milijonov evrov. To je en od postopkov, v katerem bo treba dobiti tudi mnenje občin.
               Močno dvomim, da bi se občine strinjale s tem, da bomo dodatno priškrnili njihove
               proračune za 200 milijonov evrov. Takšna je realnost. Še posebej ob tem, ko vedno
               znova poskušamo vendarle priti do tiste točke, da se povprečnina dvigne na tisto
               raven, ki jo imamo zapisano v zakonu in za katero menimo, da je potrebno, da občine
               lahko opravljajo nemoteno vse svoje naloge in zagotavljajo s tem tudi tisti razvoj,
               ki je dejansko potreben v vseh občinah in na celotnem teritoriju Republike
               Slovenije.</p>
               <p>Kar pa se tiče teh razprav o dohodnini, bi želel še enkrat poudariti tudi predlog, ki
               smo ga že podali nekako tudi v obravnavo koalicijskim partnericam, zato da proučijo
               predlog dohodninske lestvice. Tudi mi namreč konkretno predlagamo, da ne plačujejo
               dohodnine vsi tisti, ki imajo manj kot 7 tisoč 200 evrov letnega prihodka. Vendar
               govorimo seveda o posebni olajšavi, torej samo za tiste, ki imajo letne prihodke
               manjše od 7 tisoč 200 evrov. Ne govorimo o 98 % zavezancev za plačilo dohodnine.</p>
               <p>Potem seveda predlagamo tudi razbremenitev prav inženirjev in tistih, ki odločilno
               prispevajo k temu, da so naša podjetja konkurenčna tudi na tujih trgih. To je tudi ta
               prednost Slovenije. Naši prihodki v proračunu so ravno zaradi uspešnih podjetij na
               tujih trgih stabilni, kar je tudi ta bistvena razlika z ostalimi državami znotraj
               Evropske unije. To je tudi tisti razlog, zaradi katerega trdim, da ne bi bilo treba
               vpisati fiskalnega pravila v Ustavo. Moram priznati, da sem tudi v mnenju Vlade
               nekako pogrešal tudi opredelitev iz tega vidika.</p>
               <p>Če je prišlo do dogovora, da se vpiše fiskalno pravilo v Ustavo, potem pač takšni
               zakoni žal ne morejo prihajati v proceduro. Ampak ravno Nova Slovenija recimo je bila
               tista, ki še danes najbolj zagovarja fiskalno pravilo, ampak fiskalno pravilo
               dejansko pomeni, da jemljemo tistim, ki imajo najmanj, in ohranjamo bogat status
               tistih, ki imajo danes največ. Vmes pa ne smemo posegati, ker smo sprejeli fiskalno
               pravilo in smo zvezani, da spoštujemo to, kar smo zapisali v Ustavo.</p>
               <p>Jaz sem za fiskalno pravilo, ampak v tistem trenutku, ko bo tudi minimalna plača vsaj
               tisoč evrov in seveda ostale plače temu primerne, potem pa dajmo v Ustavo zapisati,
               da ohranjamo takšen status za rodove tudi vnaprej. Če pa fiskalno pravilo zapišeš v
               Ustavo v trenutku, ko je kriza, ko si jemal ljudem in to potem dvigneš na ustavno
               raven, je pa to seveda neživljenjski ukrep, ki ga Slovenija nikakor ne bi smela
               sprejeti, ker ima bistveno bolj zdravo gospodarstvo kot pa recimo druge države, ki so
               šle v to ali pa se jih poskuša prisiliti, da gredo v to.</p>
               <p>Ampak naj se za hip vrnem nazaj na dohodninsko lestvico. Predlagali smo torej, da vsi
               tisti, ki imajo letne prejemke 7 tisoč 200 evrov, ne plačujejo dohodnine. Predlagamo
               tudi nov dohodninski razred, in sicer dvig zgornje meje 27 % razreda na 30 tisoč
               prihodkov letno, torej podaljšamo 27 % vračilo dohodnine do tistih, ki imajo 30 tisoč
               prihodkov letno, in predlagamo nov dohodninski razred, ki gre od tistih, ki prejemajo
               30 tisoč evrov prihodkov letno, do tistih, ki prejemajo 50 tisoč dohodkov letno z
               obdavčitvijo potem na 34 % stopnji.</p>
               <p>Danes praktično vsi, od 18 tisoč dobrih ali pa slabih 19 tisoč evrov do 72 tisoč
               evrov, plačujejo dohodnino po 41 % stopnji. Ravno tu, ko želimo zmanjšati z 41 % za
               vse tiste zavezance, ki imajo plačo recimo 30 tisoč evrov letno ali pa do 50 tisoč
               evrov letno, je razvojni potencial Slovenije, ki ga lahko nagradimo zato, da bo še
               uspešnejši, in za katerega bomo lahko rekli, da smo nekaj konkretnega naredil, da ne
               bodo iskali službe v Avstriji ali pa v drugih državah, ki imajo manj obremenjeno
               delo, ampak moramo povedati, bistveno bolj obdavčen kapital. V Sloveniji imamo pač
               trenutno 17 % obdavčitev dobička, v Avstriji 25 % obdavčitev dobička. Zato imajo
               seveda tudi to možnost oblikovanja višjih plač, ki jih prejemajo ljudje, kot pa mi v
               Sloveniji.</p>
               <p>Te možnosti so, vendar brez tega, da pogledamo realno, za kaj gre, je vsaka taka
               rešitev lahko v škodo predvsem tistim, ki morajo že danes prejemati iz proračuna tudi
               določene socialne transfere. Če zmanjka v proračunu 200 milijonov – če govorim ta hip
               samo o državnem, ker čeprav je znesek 490 skupen, 200 približno odpade na občine –,
               od kod bomo vzeli denar, da bomo pomagali tistim, ki dejansko imajo nekaj več kot
               minimalno plačo, ampak še vedno ne dovolj za dostojno življenje, v proračunu si bomo
               pa zmanjšali prihodke za 200 milijonov. Na to vprašanje moramo imeti tudi odgovor,
               kako bomo torej zaprli to vrzel, da bomo lahko zagotavljali tudi drugim dostojno
               življenje skozi te transferje, do katerih so upravičeni. Hvala.</p>
            </sp>
            <sp xml:id="SDZ7-Redna-20-2016-06-17.sp45">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Repliko ima mag. Andrej Šircelj.</p>
            </sp>
            <sp xml:id="SDZ7-Redna-20-2016-06-17.sp46">
               <speaker>MAG. ANDREJ ŠIRCELJ (PS SDS):</speaker>
               <p>Hvala lepa.</p>
               <p>Mislim, da se po vsebini vsekakor nanaša na isto zadevo, ko sem govoril o olajšavi,
               ki naj bi pokrila vse življenjske potrebščine v tem merilu oziroma kriteriju, in o
               stopničastih olajšavah, kar zdaj govorimo.</p>
               <p>Merilo je, da za vse ljudi velja, da nujne življenjske potrebščine niso obdavčene z
               osebnim davkom, z dohodnino. Dohodnina je osebni davek. Kako se pa ureja bogate,
               revne, bolj bogate, manj bogate, srednji sloj in tako naprej? Z davčnimi lestvicami,
               s stopnjami davka. Tisti, ki nimajo dovolj za preživetje, se jim da socialne
               transferje in tako naprej. Socialni transferji ne morejo biti obdavčeni z dohodnino,
               to je nelogično, kot so recimo že lahko danes. Zaradi tega, da bom prav razumljen, se
               splošna olajšava prizna vsem, merilo pa so nujno življenjske potrebščine ali
               življenjske potrebščine za dostojno življenje, kot je rekel gospod Veber, se
               popolnoma strinjam. Tako je potem treba narediti sistem in o tem govorimo. V Avstriji
               imajo tudi univerzalni otroški dodatek za otroke do 24 leta, ki ga dobijo vsi otroci,
               ne glede na bogastvo staršev. Vsi ga dobijo. Tukaj govorimo o univerzalni davčni
               olajšavi, če želite tisti, ki vam je bližje univerzalni, temeljni in tako naprej.
               Hvala lepa.</p>
            </sp>
            <sp xml:id="SDZ7-Redna-20-2016-06-17.sp47">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospod Jožef Horvat, predlagatelj.</p>
            </sp>
            <sp xml:id="SDZ7-Redna-20-2016-06-17.sp48">
               <speaker>JOŽEF HORVAT (PS NSi):</speaker>
               <p>Hvala lepa.</p>
               <p>Odgovor na razpravo kolegice iz Desus – če nikakor znotraj koalicije ne bi mogli
               doseči uskladitve brez stopničaste olajšave, bi mi tudi na to pristali. Sem vam že
               izračunal, da če bi se recimo odločili, da tisti, ki imajo plačo manjšo ali enako
               minimalni plači, ne plačajo nič dohodnine, mora biti splošna olajšava 7 tisoč 385
               evrov, ne plačajo nič. Mi bomo to podprli. Lahko bi šli tudi v drugo rešitev, da je
               splošna olajšava enaka letnemu pragu tveganja revščine, kar je vsebina razprave mag.
               Širclja, recimo iz leta pred. Potem smo na 7 tisoč 111.</p>
               <p>Kolega Vebra bi rad majčkeno korigiral. Nova Slovenija ni podprla Zakona o fiskalnem
               pravilu, da bi jemali najšibkejšim, ampak nasprotno, da bi najšibkejši dobili več.
               Ker Zakon o fiskalnem pravilu mora siliti državo, da se drži iste stalnice kot vsak
               podjetnik. V vsakem podjetju, če je notri kdo kdaj sedel, so spremembe in
               racionalizacija edina stalnica. Stroške je treba gledati. Podjetnik gleda stroške. To
               je neusmiljen boj.</p>
               <p>Ne vem, kdo je že kdaj v tem mandatu naredil kaj na racionalizaciji te države. Jaz se
               ne spomnim.</p>
            </sp>
            <sp xml:id="SDZ7-Redna-20-2016-06-17.sp49">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Replika, gospod Janko Veber.</p>
            </sp>
            <sp xml:id="SDZ7-Redna-20-2016-06-17.sp50">
               <speaker>JANKO VEBER (PS SD):</speaker>
               <p>Samo kratko pojasnilo glede škodljivih posledic fiskalnega pravila.</p>
               <p>Koliko investicij bi lahko v Sloveniji danes že potekalo, pa jih ne smemo izvajati,
               ker je sprejeto fiskalno pravilo? To je dejstvo. Če poslušate finančnega ministra, ne
               smemo najeti kredita tudi pri Evropski investicijski banki po 1 % obrestni meri s
               5-letnim moratorijem na začetek odplačevanja in podobno. Slovenija izgublja ravno
               zaradi tega, ker ni investicij. Ko imaš investicije, imaš delovna mesta, ni treba
               plačevati iz proračuna pomoči ljudem, ampak je treba delovna mesta zagotoviti.
               Fiskalno pravilo je omejilo zagotavljanje delovnih mest, ker ne moremo investirati
               toliko, kolikor bi ta hip lahko, če tega ne bi zapisali v Ustavo in sprejeli tega
               zakona. To je dejstvo.</p>
            </sp>
            <sp xml:id="SDZ7-Redna-20-2016-06-17.sp51">
               <speaker>PODPREDSEDNIK PRIMOŽ HAINZ:</speaker>
               <p>Predlagatelj, gospod Jožef Horvat.</p>
            </sp>
            <sp xml:id="SDZ7-Redna-20-2016-06-17.sp52">
               <speaker>JOŽEF HORVAT (PS NSi):</speaker>
               <p>Hvala lepa.</p>
               <p>Koleg Veber je pozabil predstaviti pogoje. Mi smo trenutno zadolženi do stopnje 80 %
               BDP. Zato je problem.</p>
            </sp>
            <sp xml:id="SDZ7-Redna-20-2016-06-17.sp53">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Replike na repliko ni.</p>
               <p>Gospod Marko Ferluga ima besedo, pripravita naj se mag. Anže Logar in gospa Ljudmila
               Novak.</p>
               <p>Izvolite, gospod Ferluga.</p>
            </sp>
            <sp xml:id="SDZ7-Redna-20-2016-06-17.sp54">
               <speaker>MARKO FERLUGA (PS SMC):</speaker>
               <p>Hvala za besedo.</p>
               <p>Razprava o zlatem pravilu je verjetno adekvatna tudi v tem primeru, ampak vsekakor
               razumem namen tega predlagatelja, se pravi Nove Slovenije, da želi znižati davčni
               primež. To je bistvenega pomena in to, tudi kar se tiče našega stališča,
               podpiramo.</p>
               <p>Ampak mislim, da je prej treba vse strukturne ukrepe nekako temu primerno urediti.
               Tukaj je zdaj spet tista debata, koliko časa bomo potrebovali, ali je to skladno s
               trenutno situacijo, ampak dejstvo je to, kar sem na začetku povedal, in sicer da je
               fiskalno pravilo tisto, po eni strani lahko rečemo omejujoče, po drugi strani pa
               zavezujoče, ki nas nekako drži v temu, da moramo imeti vse ukrepe uravnotežene. Da bi
               se premaknili k tej zadevi, se pravi k prestrukturiranju davčnih bremen, kar mislim,
               da je poanta in tudi signal Nove Slovenije, ki ga tudi v SMC podpiramo, in ker želimo
               oboji razbremeniti gospodarstvo, je treba povedati tudi to, da lahko ta strukturni
               primanjkljaj oziroma ta želja privede do tega, da imamo primanjkljaja več kot 1 %,
               kar bi pomenilo 490 milijonov. Potem je Vlada na podlagi nekega modela ocene
               ugotovila, da bi lahko na ta način dobili 20 milijonov, vsekakor pa ne bi mogli
               pokriti izpada tistih 490 milijonov evrov. Mislim, da se Vlada in vsi mi nekako
               zavedamo, da je treba pripraviti ukrepe za zmanjšanje obremenitve dela, nenazadnje je
               to povedal tudi minister Počivalšek ob vsaki priložnosti, ko ima to možnost. To je
               tudi namera Vlade in Ministrstva za finance, tudi državna sekretarka je omenila, da
               se pripravljajo na področju davčnega prestrukturiranja ukrepi.</p>
               <p>Vendar moramo biti vedno fokusirani na to, da morajo iti rešitve v smeri tega, da ne
               bi povzročali negativnega učinka na državni proračun, ker moramo pa se vsi jasno
               zavedati, da imamo eno vrečo in da ne glede na to, ali to vrečo premikamo malo na
               levo ali malo na desno, še vedno ostane ta vreča. Zato ob upoštevanju fiskalnega
               pravila, ki nas omejuje, se pravi na odpiranje, imamo tudi ta en vir, in ne smemo
               zdaj naenkrat narediti nekih hitrih ukrepov, ki bi sicer bili všečni in bi bili
               mogoče tudi za individualne prebivalce dobri, ampak bi pa dejansko v širši sliki
               imeli svoje negativne posledice.</p>
               <p>Jasno je tudi – tukaj mislim, da imamo vsi isto vizijo –, da sta podpovprečno
               obremenjena premoženje in kapital in da se na ta segment mogoče treba malo več
               fokusirati. Mislim, da je pravi pristop Vlade v smeri tega davčnega
               prestrukturiranja, da bo delo manj obremenjeno, ker če pogledamo samo podatke, ki jih
               ima Evropska komisija oziroma ki jih je Evropska komisija obelodanila, smo po
               obremenitvi z davki in prispevki pod povprečjem Evropske unije, ker za Slovenijo
               znaša nekje 37 % bruto domačega proizvoda oziroma, v Evropski uniji pa je to 40 %.
               Tako da se ne more tako enoznačno reči, da se pri nas pobere več davkov kot pri
               drugih državah. Je pa težava struktura davkov, o čemer mislim, da se vsi strinjamo.
               Slovenija odstopa od povprečja prav pri tej obremenitvi dela s prispevki za socialno
               varnost in potrošnjo. Mislim, da je treba delati na tem in – kakor sem še poudaril –
               da sta podpovprečno obremenjena premoženje in kapital. Tudi na tem segmentu bo treba
               delati.</p>
               <p>Jaz torej v prihodnje pričakujem in čakam hiter odziv Vlade v tej smeri, se pravi v
               smeri zmanjševanja obremenitev dela. Kakor mi je bilo povedano in kakor sem
               seznanjen, to Vlada tudi počne, tako da pričakujem, da se bomo v tem letu o tem še
               bolj resno pogovarjali. Hvala.</p>
            </sp>
            <sp xml:id="SDZ7-Redna-20-2016-06-17.sp55">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima mag. Anže Logar, pripravita naj se gospa Ljudmila Novak in gospod Uroš
               Prikl.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-17.sp56">
               <speaker>MAG. ANŽE LOGAR (PS SDS):</speaker>
               <p>Hvala, predsedujoči.</p>
               <p>Gospod Ferluga, ki je govoril pred menoj, razmišlja s svojo glavo. To je dokazal v
               sredo, ko ni glasoval proti interpelaciji ministrice za delo Kopač Mrakove. Ampak s
               tem, kar je pa zdaj izrazil, pa mislim, da se tudi sam ne more strinjati. Rekel je,
               da so proti temu, da se naenkrat naredi ene hitre ukrepe. Mi smo leta 2016, nekje na
               sredi, v 2. členu pa piše, da zakon začne veljati z dnem 1. 1. 2018. To je torej leto
               in pol. Če je za SMC leto in pol rokohitrsko sprejemanje nekih hitrih ukrepov, potem
               se res ne moremo čuditi, zakaj v tej državi ni reform. Vlada je v temu svojemu
               dokumentu, s katerim je zavrnila predlog Nove Slovenije, zapisala: "Doseči davčno
               razbremenitev dela je sicer ena izmed prioritet, ki si jih je zastavila Vlada ob
               nastopu mandata na ekonomskem področju." Dve leti, pol mandata, ena od prioritet.
               Zdaj mi pa vi povejte, kaj ste naredili na področju razbremenitve dela.</p>
               <p>Pa malce obrnimo. Kaj ste pa naredili na področju obremenitve gospodarstva in
               konkurenčnosti? Zvišali ste trošarine, trajno ste zvišali DDV, dodali nove
               obremenitve občinam, ZUJF niste sprejeli. Potem pa sredi mandata, ko Vlada ob tej
               svoji prioriteti nič ne naredi in ena opozicijska stranka predlaga svoj predlog,
               pravite, da ne smemo hiteti. Po dveh letih in po polovici mandata ne smemo
               hiteti.</p>
               <p>Lepo je, da poslanci vladne koalicije povedo, da gre za zanimivo iniciativo oziroma
               kot je bilo že rečeno. Samo izpeljava potem ni prava, ko pravite, da zaradi
               pomislekov pa tega ne boste podprli, ampak boste zadevo vzeli v obzir. Pri tej
               brzini, ko po polovici mandata koalicija reče, da ne smemo hiteti, in to za zakon, ki
               bi začel veljati šele čez leto in pol, me zanima, kaj šele pomeni vzeti v obzir. Je
               to desetletje, dvajset let? Predsednik parlamenta je v enem intervjuju rekel, da bo
               SMC vladala 12 let. Če boste to vzeli v obzir, v katerem mandatu boste začeli resno
               razmišljati, da bi izpolnili svojo zavezo iz začetka mandata, da davčno razbremenite
               delo? Povejte mi. Ministrstvo za finance v dveh letih ne pride z enim predlogom
               razbremenitve dela, vmes uvede davčne blagajne, dodatno bremeni mala podjetja in
               vsakega, ki posluje z denarjem, potem pa ugotovi, da je naredilo napako in zvišuje
               tisto stopnjo, do katerega lahko brez računa oziroma brez te davčne blagajne
               uveljavlja. Torej prizna napako, na kar smo mi tukaj že vse opozorili, potem pa
               pridete in rečete, da se o tem ne bomo pogovarjali.</p>
               <p>Oprostite, jaz se tudi z izračunom ministra za finance ne morem strinjati, če
               pravite, da bi za milijon zaposlenih na leto to pridelalo 490 milijonov manko
               prihodkov, hkrati bi pa prineslo samo 20 % DDV. Če to zelo čez palec računamo, je to
               490 evrov na osebo. Po vaši oceni bi vsaka oseba, ki dobi na leto teh 490 evrov, samo
               100 evrov potrošila. Kam bi dala pa 390 evrov? V žep, v nogavico, v banko v Avstrijo,
               kam? Po eni strani sprejemate zakone o odpisu dolgov, po drugi strani pa ljudem
               legalno z zakonom in z olajšavo ne daste tega denarja. Kje je tukaj neka logika
               Ministrstva za finance ali pa sploh te Vlade? Jaz vam garantiram, da bi tisti z
               najnižjimi prihodki vse potrošili, ker rabijo to že za svoje življenje. Tisti z malo
               višjimi morda ne bi prvi dan vsega potrošili, ampak zagotovo bi s tem denarjem
               živeli, torej bi ga potrošili, bi kupovali druge dobrine. V vsakem primeru bi se ta
               denar vrnil nazaj. Kajti nihče teh 490 evrov v povprečju na leto ne bi zalagal pod
               žimnico do konca svojih dni, davčna blagajna bi bila pa prikrajšana za ta denar.</p>
               <p>Ko se tako zoperstavljate vsem ukrepom, ki bi na neki način ljudem dali kisik za
               vsakdanje življenje, ni nobene težave, ko govorimo recimo o tem, da država vzame. Ko
               je kljub gospodarski rasti trajno sprejela povišanje DDV za 2 %, je s tem vsem nam
               državljanom vzela 240 milijonov evrov. Tukaj torej ni nobene težave. Ko država vzame
               iz naših denarnic, ni nobene težave. Naprej. Ker se neki minister spomni, da mora
               Sava iti na SDH iz DUTB, je pač dodatnih 40 milijonov oziroma 50 milijonov evrov,
               čeprav to pomeni še dodatne stroške za DUTB, dodatnih 50 milijonov, spet ni nobenih
               težav. Potem imamo migrantsko problematiko – 123 milijonov evrov, nobenih težav. Ko
               pa pride do vprašanja, da naj država zmanjša samo sebe, torej aparat, in da ta denar
               direktno v denarnice davkoplačevalcev, takrat pa nastane problem. Ne bomo preživeli,
               sploh se ne da to rešiti.</p>
               <p>Vidim, da mi je zmanjkalo časa, čeprav bi še kaj povedal. Hvala.</p>
            </sp>
            <sp xml:id="SDZ7-Redna-20-2016-06-17.sp57">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Marko Ferluga ima repliko.</p>
            </sp>
            <sp xml:id="SDZ7-Redna-20-2016-06-17.sp58">
               <speaker>MARKO FERLUGA (PS SMC):</speaker>
               <p>Hvala. Jaz moram samo replicirati na gospoda Logarja.</p>
               <p>Jaz nisem rekel, da ne hiteti, jaz sem rekel, da je treba narediti prej strukturne
               spremembe. Kolikor se to jemlje. Jaz se strinjam, vi se lahko smejete, vi ste tukaj
               stari borci, tako da je meni to vse jasno.</p>
               <p>Brzina teh strukturnih ukrepov je stvar debate. Da smo leto in pol tukaj, je dejstvo.
               Jaz bom naredil eno drugo vprašanje. Kaj se je do zdaj – v teh 25 letih – naredilo,
               da bi se to prestrukturiranje davčnih bremen zgodilo? To je pa spet eno veliko
               vprašanje.</p>
               <p>Če verjamete ali ne, mi pritiskamo tako na Ministrstvo za finance in na Ministrstvo
               za gospodarstvo, torej na oba, da bi to izpeljali in da bi naredili te ukrepe. Lahko
               tudi debatiramo, koliko so ažurni, koliko imajo volje, da to naredijo, vse je stvar
               debate. Ampak dejansko delamo in si resnično želimo – tako SMC kot jaz in kot recimo
               Tilen, ki imamo te zadeve nekako v vidu –, da se to breme davčnih bremen nekako
               prestrukturira.</p>
               <p>Drugič, DDV ni zvišala ta Vlada, ampak Alenke Bratušek. Samo toliko, da smo si
               razjasnili pojme.</p>
               <p>Obremenjevanje ali ne obremenjevanje podjetij z davčnimi blagajnami je tudi stvar ene
               debate, govorimo pa zdaj dejansko o tem, koliko bi si želeli to prestrukturirati
               davčna bremena. Mislim, da je to pomembno. Kot sem že prej povedal, se ta vlada in
               ministrstvo zavedata, da sta in kapital in premoženje premalo obdavčeni. V tem
               segmentu je treba nekaj narediti, tudi glede tega, ali je 13 plača ali je ni.</p>
               <p>Mislim, da je tukaj še dosti stvari za urediti, ampak to je tudi na gospodih na drugi
               strani. Hvala.</p>
            </sp>
            <sp xml:id="SDZ7-Redna-20-2016-06-17.sp59">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospa Ljudmila Novak. Pripravita naj se gospod Uroš Prikl in Iva Dimic.
               Izvolite, gospa Novak.</p>
            </sp>
            <sp xml:id="SDZ7-Redna-20-2016-06-17.sp60">
               <speaker>LJUDMILA NOVAK (PS NSi):</speaker>
               <p>Tudi jaz podiram socialno državo, vendar si mi različno predstavljamo, kaj je to
               socialna država. Zame je socialna država takšna, ki naredi vse za to, da ljudje lahko
               normalno delajo, plačujejo davke in od svojega dela tudi živijo, država pa poskrbi za
               tiste, ki si sami iz takšnih ali drugačnih razlogov ne morejo pomagati.</p>
               <p>Ustrezna davčna politika je tudi zame del socialne države. To, kar mi predlagamo,
               torej višja davčna olajšava, bo pripomoglo k temu, da bo potem potrebnih manj
               socialnih transferjev. Jaz mislim, da je za ljudi tudi ponižujoče, če delajo in imajo
               vsaj minimalno plačo, ampak od tega ne morejo živeti. Zame so socialni transferji
               lahko za nekoga tudi ponižujoči. Zato pustimo, da je tista plača, ki jo ljudje
               dobijo, potem pravično in primerno obdavčena in ni potrebnih toliko transferjev ali
               različnih štipendij. Zakaj mora država nenehno posegati v življenje državljanov z
               nepotrebnimi ukrepi?</p>
               <p>Ko smo imeli interpelacijo, smo slišali, kaj vse sta ta ministrica in vlada naredili,
               da so se povečali socialni transferji. Zame je to zelo slaba politika. Jaz se s tem
               ne bi hvalila. Zame je uspešna država tista, kjer ljudje ne potrebujejo socialnih
               transferjev, ker lahko živijo od svojih plač. Zato to zame ni nobena pohvala.</p>
               <p>Kako se je zmanjšala brezposelnost? Zakaj? Ker ljudje nimajo dela in gredo tudi čez
               mejo. Hvala bogu, da tam potrebujejo to delovno silo in lahko ljudje zaslužijo. Kaj
               pa mi naredimo? Pri nas pa morajo spet plačati tisto razliko in vsi vemo, da imamo
               problem, ker so se združili s Civilno iniciativo Apače. Ko jaz tehtam te stvari, se
               tudi sprašujem o tem, da so si poiskali tam delo, tam je višja davčna olajšava, mi pa
               jih tukaj dodatno obremenimo. Hkrati pa ni prav, ker smo tudi mi tako visoko
               obremenjeni, torej smo v neenakopravnem položaju, ker če bi njim to oprostili, bi pa
               ostala pri nas tako nizka davčna olajšava. Ko smo mi to tehtali, smo prišli do te
               rešitve, da to naredimo za vse državljane enakopravno. Kolikokrat slišimo v tem
               parlamentu, da ni prava politika varčevanje, ampak moramo trošiti. Kolikokrat smo to
               slišali od Združene levice, od SD, pa verjetno še od koga? Kako bomo pa trošili, če
               nimamo denarja? Trošimo lahko, če ga imamo. Tudi večja davčna olajšava bo pripomogla
               k temu, da bodo ljudje lažje trošili, pa še bolj spodbudno gospodarsko okolje bomo na
               ta način ustvarjali.</p>
               <p>Zato sem prepričana, da gre naš predlog v pravo smer in da bi z neko pametno razpravo
               ter morda s kakšnimi dopolnitvami lahko prišli tudi do ustreznega rezultata. Potem pa
               ne bi bila potrebna neka civilna iniciativa Apače, ki bi vlagala takšne in drugačne
               predloge, ampak bi vse državljane postavili v enako izhodiščno situacijo. Strinjam se
               s tem, da tisti, ki so bolj pridni, bolj podjetni, bolj ustvarjalni, bolj delovni, da
               imajo več in plačujejo že sedaj višje davke, saj bodo tudi še naprej plačevali višje
               davke. Vi pa nam ves čas, ali pa vsaj nekateri, hočete dopovedati, kot da tisti, ki
               imajo večje plače, ne prispevajo toliko v državno blagajno. Seveda več prispevajo, pa
               potem ni takih olajšav pri plačevanju vrtca, ni štipendij, in tako naprej. Tako se na
               koncu človek res vpraša, ali se nekomu splača, da ima toliko višjo plačo, ker na
               koncu mu pravzaprav od tega skoraj nič ne ostane; tisti, ki pa imajo najnižje – jim
               privoščim, da bi imeli višje –, pa morajo prejemati neke socialne transfere.</p>
               <p>Tako si še enkrat želim, kot smo že nekajkrat vendarle uspeli iskati skupaj boljše
               rešitve, da bi tudi ta zakon bil v prvi obravnavi sprejet in da bi potem naredili
               tudi skupaj določene dopolnitve, da bi potem lahko tudi zaživel v življenju.</p>
            </sp>
            <sp xml:id="SDZ7-Redna-20-2016-06-17.sp61">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospod Uroš Prikl, pripravita naj se gospa Iva Dimic in gospod Tilen
               Božič.</p>
               <p>Izvolite, gospod Prikl.</p>
            </sp>
            <sp xml:id="SDZ7-Redna-20-2016-06-17.sp62">
               <speaker>UROŠ PRIKL (PS DeSUS):</speaker>
               <p>Hvala lepa, predsedujoči, za besedo.</p>
               <p>Mene na nek način veseli ta razprava v tem smislu, da nekako vsi skušamo po svojih
               najboljših močeh poiskati rešitve; poiskati rešitve, ki bodo v interesu državljanov
               in državljank in seveda posledično tudi države. Pa vendar! Že v uvodnem nastopu sem
               oziroma v obrazložitvi stališča poslanske skupine, prav tako je nekaj ključnih
               poudarkov moja kolegica Marija Antonija Kovačič povedala, da se v Desusu zavzemamo za
               takšno davčno politiko, ki bo pravična in bo na nek način obremenila bolj tiste, ki
               imajo višje prihodke, višje dohodke, razbremenila pa seveda tiste, ki tega nimajo.
               Osnovna poanta pa, da dohodninsko zakonodajo gledati ločeno od fiskalne, ločeno od
               politike transferov je seveda nesmiselno. Je treba vse skupaj gledati. Mi enostavno
               nismo za, nam se zdi takšna rešitev neustrezna in nepravična. To je dejstvo. Da
               podkrepim: ne davčnim olajšavam v interesu privilegiranih. To enostavno je za nas
               nesprejemljivo, to ni sprejemljivo za socialno državo v pravem pomenu besede. Če pa
               vendarle prisluhnem predlagatelju, seveda se zavzema za to, da na nek način
               razbremenimo čim večji krog ljudi, tudi tistih z višjimi dohodki, večjimi prilivi, da
               bo večja potrošnja; ampak jaz se sprašujem, s tem konkretnim ukrepom, z dvigom na 7
               tisoč evrov davčne olajšave, ali bomo ves ta izpad lahko nadomestili s potrošnjo.
               Dragi moji, to je pol milijarde, 490 ali koliko milijonov so na financah izračunali.
               Prepričan sem, da enostavno ne bomo uspeli novelirati, nevtralizirati vsega tega
               izpada z večjo potrošnjo s temi multiplikativnimi učinki in tako dalje. In kaj bomo
               potem naredili, ko se bodo postavile težnje, ne težnje, potreba za takšnimi in
               drugačnimi transferji, za dvig pokojnin, ki se do letošnjega leta deset let ni delal
               – ja kako bomo potem ta sredstva zagotovili? Ne vem, s čim.</p>
               <p>Zelo lepo je, da se primerjamo z državami, ko nam to seveda ustreza. Jaz bi si želel,
               da je čim manjša obremenitev, da nič ne rabimo plačevati, pa da nekje z neba pada ta
               denar za socialno ogrožene, za upokojence, za otroke in tako dalje, ampak enostavno
               ne gre. Ne gre. Ko se pogovarjamo o fiskalni politiki, o obdavčevanju generalno, bi
               si seveda želel višjo, dosti višjo obdavčitev kapitala. In ko primerjave delamo z
               državami, kjer je morda res nekoliko manj obremenjen končni uporabnik, če hočete
               stroški dela; ja tam pa je višja obremenitev kapitala in to gre eno z drugim.</p>
               <p>Kolega Horvat je govoril, osnovna poanta podjetništva je rezanje, zniževanje
               stroškov. Seveda čisto legitimno razmišlja in pravilno razmišljanje, ekonomično
               razmišljanje. Samo upam, da v tem razmišljanju niso zajeti tudi stroški zaposlenih
               oziroma zaposlenih kot tisti, ki so za mnoge – pa ne govorim za vse, hvala bogu –, za
               vse tiste podjetnike nebodigatreba strošek in ga je treba zminimizirati, s tem pa
               tudi pravice delavcev zminimizirati do fundamenta. Seveda želim, da temu ne bi bilo
               tako. Rezime v celi zgodbi: pričakujem morda ali pa se že veselim v kakšni nadaljnji
               razpravi tudi zgodbe o tako imenovanem UTD – univerzalnem temeljnem dohodku. O njem
               se velja pogovarjati, je mogoče na nek način nadaljevanje te razprave danes.</p>
               <p>Kar zadeva predlog novelacije Zakona o dohodnini pa še enkrat poudarjam: ne, ne in ne
               – preprosto iz razloga, ker ni po mojem okusu in po mojem razmišljanju ni ustrezen in
               ni pravičen. Hvala lepa.</p>
            </sp>
            <sp xml:id="SDZ7-Redna-20-2016-06-17.sp63">
               <speaker>PODPREDSEDNIK PRIMOŽ HAINZ:</speaker>
               <p>Izvolite, predlagatelj, gospod Jožef Horvat.</p>
            </sp>
            <sp xml:id="SDZ7-Redna-20-2016-06-17.sp64">
               <speaker>JOŽEF HORVAT (PS NSi):</speaker>
               <p>Hvala lepa.</p>
               <p>Kolega Uroš Prikl ve, da se Nova Slovenija zavzema za socialno tržni model
               gospodarstva. Čez 35 obiskov smo naredili po terenu pri malih, srednje velikih, mikro
               podjetnih, obrtnikih od leta 2012. Kolega Prikl, skupni imenovalec teh podjetnikov,
               lastnikov direktorjev je: naše največje bogastvo so naši delavci. Še kako si mi
               prizadevamo, da bodo imeli boljše plače. Sramotno je zdaj, da ima okoli 40 tisoč
               ljudi minimalca. Sramotno! In sramotno je tudi to, da tisti, ki izigravajo, da ne
               plačujejo prispevkov, da še nihče ni v zaporu. To je pa vaša naloga.</p>
            </sp>
            <sp xml:id="SDZ7-Redna-20-2016-06-17.sp65">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospa Iva Dimic, pripravi naj se gospod Tilen Božič.</p>
            </sp>
            <sp xml:id="SDZ7-Redna-20-2016-06-17.sp66">
               <speaker>IVA DIMIC (PS NSi):</speaker>
               <p>Hvala lepa, spoštovani predsedujoči. Kolegice in kolegi, državna sekretarka!</p>
               <p>Zakaj se vedno znova sprašujem, mora biti Slovenija na področju, kar se tiče
               dohodnine, kar se tiče oblike pobiranja davščin, tako specifična država znotraj
               evropskih sosednjih držav? Splošna olajšava, ki jo sedaj imamo, in je to na 3 tisoč
               302,70 evra, ni primerljiva evropskim olajšavam. Mi pa govorimo, da bo Slovenija
               evropska država, Švica v malem, pa ko Nova Slovenija predlaga, dvignimo splošno
               olajšavo na 7 tisoč evrov, ker bomo razbremenili tiste, ki v naši državi prejemajo
               najnižje dohodke, minimalne dohodke, rečete: ne.</p>
               <p>Ampak zdaj me samo nekaj zanima, kolegi iz Desusa, jaz grem pa korak dlje, kot je šel
               moj kolega Jožef Horvat. Se Desus strinja, da rečemo, da tisti, ki v tej državi
               prejema minimalno plačo ali manj, je oproščen vseh davščin? Ne plača nič dohodnine.
               Se strinjate? Mislim, da je to pravi korak in pravi signal za vse tiste, ki v tej
               državi prejemajo tako sramotno nizke dohodke, da ne morejo preživeti skozi mesec sebe
               in svoje družine. In potem poslušamo o otroških dodatkih, o šolskih skladih, kjer se
               zbira denar za tiste, ki ne morejo iti na nek šolski izlet ali ekskurzijo. Govorim o
               tistih, resnično, kolega Horvat je rekel, da jih je 40 tisoč. Pa mi tem 40 tisočim
               pomagamo! Pomagamo in hkrati ustvarjamo klimo v tem našem socialno tržnem
               gospodarstvu, da bo vendarle šel en korak naprej in da bomo vsi delali v isto smer,
               da se te sramotno nizke plače dvignejo in da ljudje lahko zaživijo. Ker dejansko
               razumem, bomo rekli, nekaj so evropske direktive, ampak veste, mi se na evropske
               direktive ali pa na Evropo izgovarjamo takrat, ko ne želimo povedati, da smo sami
               krivi za stanje v državi. Mi sami smo rekli, da naši delavci zaslužijo samo 3 tisoč
               302,70 evra olajšave za dohodnino. To ni rekla Evropa.</p>
               <p>In še enkrat poudarjam, kolegi iz Desusa … / izklop mikrofona/</p>
            </sp>
            <sp xml:id="SDZ7-Redna-20-2016-06-17.sp67">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.
                   Besedo ima gospod Tilen Božič, nato imamo pa še sklepni del. Izvolite, gospod
                     Tilen Božič. 
               
            </p>
            </sp>
            <sp xml:id="SDZ7-Redna-20-2016-06-17.sp68">
               <speaker>TILEN BOŽIČ (PS SMC):</speaker>
               <p>Hvala za besedo.</p>
               <p>Tokrat imam res, moram priznati, dosti časa, vsaj kot vidim po uri, še 22 minut, tako
               da lahko kakšno stvar tudi malo na širše zastavim.</p>
               <p>Ena izmed teh zanimivih, ki bi jih hotel širše zastaviti, je bila ena razprava, ki je
               omenjala Lafferjevo krivuljo. To se pravi, ta koncept, tista krivulja, ko imaš na eni
               strani skupaj pobranih davkov, spodaj imaš, se pravi, recimo, davčno stopnjo od nič
               do 100, in potem gledaš, v kateri točki iščeš maksimum, v kateri točki boš pobral
               glede na davčno stopnjo, ki jo imaš, največ davka, in kdaj začneš, kot je rekel,
               mislim, da gospod Pogačnik, tepsti oziroma brcati mrtvega osla. Prva zadeva, ki jo je
               treba tu po mojem mnenju izpostaviti, je ta, da je Lafferjeva krivulja teoretičen
               koncept in zgolj teoretičen. Nikjer v življenju ne obstajata takšni dve
               spremenljivki. Mi imamo plejado davčnih stopenj, imamo plejado spremenljivk, ki
               dejansko vplivajo na to, koliko davkov bo nekdo pobral.</p>
               <p>Če pogledamo, izolacija takšnih spremenljivk, da bo to tako funkcioniralo in da boš
               ti ugotovil, kje ta točka je, je praktično nemogoče. Če dam primere kako to, da bo to
               nekako bolj jasno. Kaj pomeni, da izolacija na nek način ni mogoča, se pravi, da ti
               rečeš, znižamo davke in na koncu bo pobranih več davkov. In potem je bil dan primer
               ZDA, tam začetek 80. let. Verjetno v tistih dveh, treh letih, ko so tudi za 50 %
               dvignili proračun za vojsko, ni imela vpliva na to. Najbrž ekstenzivna monetarna
               politika ravno v tistih letih ni imela vpliva na to. Hočem reči, tukaj so določeni
               učinki, ki so izjemno veliki in to, da ti določenemu, tistemu top 1 % znižaš ali pa
               top 10 % znižaš davke in da zaradi tega boš ti pobral več davkov, v takšnih
               tektonskih premikih, ki so jih oni takrat doživljali, mislim, da jih je statistično
               značilno izločiti iz tega sistema po moje nemogoče.</p>
               <p>Druga zadeva, to se je predvsem večkrat pokazalo kot neka fraza. Se pravi, tam imate,
               v ZDA imate en čas eno stran, en čas drugo, demokrate in republikance; ko bodo prišli
               republikanci, boste imeli Lafferjevo krivuljo in tisti stavek, ki ga bodo ves čas
               ponavljali, in ko boste imeli demokrate, boste imeli obratno varianto. Tudi če boste
               pogledali, kako rastejo davki, kako se gibljejo, en čas gredo gor, en čas gredo dol
               in vedno lahko, se pravi, skoraj s 100-odstotno verjetnostjo boste zadeli, če samo
               ugibate, ali so bili takrat demokrati ali republikanci. Tako so to pač neki ideološki
               koncepti in zdaj utemeljevati neke spremembe na ideološkem konceptu, mislim, da ni
               primerno, je treba gledati še vse kaj drugega. Ker potem lahko pridemo tudi do
               takšnih zgrešenih ugotovitev, pa poglejmo, kaj jaz vem, koliko ima obremenjene plače
               Danska, kolik je ta davčni primež na Danskem ali v Belgiji, konec koncev, ker mislim,
               da so oni tam že na 55 %, in ugotoviš, da potem oni pa res že dosti časa brcajo v
               tega mrtvega osla. Ne rečem, da niso tam prekomerno obremenjeni, ampak hočem reči, da
               niso stvari tako enoznačne. Tako tu ne gre za dve spremenljivki ali
               dvodimenzionalnost, tu imamo vedno 100- in večdimenzionalnost in izločitev ene same
               ali dveh je po mojem mnenju nemogoča. To je lahko res zgolj nek teoretičen diskurz,
               ne moremo pa priti, če bi se kdo rad s tem malo več ukvarjal, sicer imaš neoliberalno
               strujo, ki govori eno, na drugi strani lahko pogledate malo bolj novejše, kar so bili
               kakšni komentarji, ne vem, od kakšnega Krugmana, pa se potem tam najde tisti drugi
               del, ker imate kritiko vedno na obe strani.</p>
               <p>Potem kar se tiče teh primerjav, ker sem že prej omenil Belgijo, recimo. Zanimivo je,
               da v gradivu, ki smo ga dobili, imamo notri Avstrijo, Italijo, Finsko. Če pogledate
               davčni primež teh držav, so vse nad Slovenijo. Vse tri. Če gremo: Slovenija 42,6,
               Finska 43,9, Italija, mislim, da je 49, za Avstrijo se opravičujem, mislim, da je tam
               okrog 50 oziroma tik pod, nekje tam mora biti. Ampak, zagotovo nad Slovenijo.</p>
               <p>Če pogledamo naprej, da je iniciativa prava; iniciativa je prava v tistem delu, ko
               govorimo o tem, da je ta stopničasta olajšava, pristop je nekako nepravičen. Za tisti
               en cent lahko pride nekdo v situacijo, da mora 10 evrov več plačati dohodnine, se
               pravi, pri praktično enakem bruto dohodku ima bistveno različen neto dohodek in to ni
               fer, da nekdo ima takšno razliko v davkih.</p>
               <p>Je pa potem druga zadeva. Ko se pogovarjamo naprej o tem, kaj pa se zgodi pri tako
               veliki spremembi; se pravi, da ti rečeš, sedaj bodo pa vsi imeli splošno olajšavo 7
               tisoč evrov, in potem tisti učinek 490 oziroma blizu pol milijarde evrov, pridemo pa
               do tiste karikature, ki je bila par dni nazaj, se mi zdi, da boljše ponazarja to
               situacijo. Mislim, da je bil tam Mramor, pa en otrok, mislim, da drži neko liziko ali
               nekaj takšnega, in potem on od zadaj iz žepa vzame dinarčke. In to funkcionira tako.
               Tista bi boljše ponazarjala – ta karikatura. Zakaj? Zaradi tega, ker nekdo – in to
               ste sami povedali, da bi približno 6 evrov na mesec nekdo takoj zaslužil. Če mi na
               ravni občin znižamo sredstva, že sedaj bi lahko bila, vsi bi si želeli, da bi bila
               višja, ampak niso, ranga tam 200, 250 milijonov evrov. To pomeni, da bo nekoga, ki
               ima otroka in ima že tako nizko plačo, pripeljalo tja, da mu bodo naenkrat rekli,
               veste, vi pa ne boste imeli več subvencioniranje, ne vem, 70-, 80-odstotno, ampak
               veste, sedaj se je malo spremenila situacija. Veste, tisti, ki imajo zelo visoke
               plače, plačujejo sedaj skoraj 2 tisoč evrov manj na leto v skupni proračun in zaradi
               tega boste pač vi, ne vem, 500 evrov več. Ampak 500 evrov za nekoga takega pomeni
               bistveno več. Lahko pomeni za njega hude težave. Predlagatelj se je že nekajkrat
               skliceval oziroma navezoval, recimo, na določene fraze, češ, gre za otroke in tako
               naprej. V tem primeru res gre za otroke. Nekdo, ki ima doma dva mulca in dva starša
               na nizkih plačah, da mu to narediš – ne vem, kaj naredijo. Res ne vem. Da ima na
               letni ravni, ne vem, kar naenkrat od nekod mu pade, pa ima tisoč evrov več stroška na
               letni ravni za vrtec. To so stvari, ki nekako ne gredo točno skupaj.</p>
               <p>Se pravi, če mi delamo pri tistih, ki imajo res nizke dohodke in gre tam za 5, 6
               evrov pa potem preko sistema transferjev zgubijo bistveno več, je to na nek način
               tudi zelo nerodno in težko utemeljevati. Ker ko mi gledamo krivuljo obdavčitve, ne
               gledamo samo dohodnine, socialne prispevke. Gledaš vedno tudi nek kompozit; vzameš,
               ne vem, primer očeta ali pa nekoga, ki je sam v gospodinjstvu – mati, kakorkoli že,
               ni nujno, da mati, oče, ampak je sam –, pogledamo njega, pogledamo nekoga, ki je
               samohranilec, mati ali oče z otrokom, pogledamo, kakšen je učinek, se pravi vseh
               transferjev, se pravi, koliko je njegov razpoložljiv dohodek, dveh staršev z enim,
               dvema, tremi otroki – različne kombinacije. Široko gospodinjstva gledamo potem tudi.
               Za vsak tak razred narediš krivuljo, v kateri ugotoviš, v red, pospešuje prehitro,
               prepočasi, bi moralo drugače, več prerazporejanja, manj prerazporejanja. In kar je
               najmanj pravično, je to, da v takem grafu ti kar naenkrat najdeš špice. Se pravi, da
               nekdo zaradi enega evra več mora plačati za vrtec 50 evrov več na mesec ali zaradi
               enega evra več mora plačati 100 evrov ali 150 evrov več dohodnine na leto. To so
               tiste špice, ki jih ne sme biti. To je tisto, kar je treba, je pa zahteven del, in
               zato pravim, da enostavnih rešitev na tem področju ni. Ker če bi bile, bi jih že
               uvedli. To je dejstvo. Te zadeve je treba tako zahtevno zmodelirati, da na koncu vsaj
               približno pije vodo.</p>
               <p>V bistvu mislim, da naš sistem pustimo stati, bi hoteli imeti več denarja notri,
               ampak deluje. Določene stvari so nepravične, jih je treba popraviti, ampak v grobem
               nekako deluje, je neko ravnotežje, konec koncev se to ravnotežje tudi na novo
               vzpostavlja. Prej je bilo že rečeno, da smo šli iz tistega na nek način postopka
               presežnega primanjkljaja, ki je bil, da rečem, težka cokla tako na državi kot na
               gospodarstvu zaradi obrestnih mer in tako naprej, ker to potem se neposredno preliva
               tudi na tiste, ki delajo posel. Od tu naprej, ko se potem pogovarjamo, rečemo, ja, to
               bo veljalo šele 2018. Ja, mi se pa približujemo, srednjeročni fiskalni cilj, mi se
               približujemo, da bomo strukturni primanjkljaj spravili na nulo do leta 2020. Vmes,
               enkrat v letu 2018, nam bo strukturni primanjkljaj kar narasel, ne vem, za odstotek
               in odstotek in pol. To so vseeno, kljub temu da to izgleda daleč – 2018, velike
               strukturne spremembe za javne finance, tudi za dogajanje, in je tu pri določenih
               zadevah vseeno – ne rečem, da ni mogoče, ampak vsekakor se pa ne da z vehemenco
               trditi, da je pa to zelo enostavno; da to lahko vsak naredi. Boš kar dvignil olajšavo
               in bomo videli, potem se bomo pa čez dve leti gledali, zakaj je do tega prišlo.
               Zaradi tega, ker tudi ko se pogovarjamo o tej parcialnosti, zakaj … Nekako je moje
               stališče tudi to, da je to dobrodošlo vsaj v tem, da sedaj, ko se pogovarjamo o tem,
               kako prestrukturirati davčna bremena, je treba tudi o tem govoriti in videti, če se
               da najti rešitev. Zakaj? Ker če take zadeve začneš dajati notri, pomeni, da moraš
               sočasno verjetno prilagajati tudi dohodninsko lestvico in še kaj drugega. In prideš v
               situacijo, ko ugotoviš, da moraš imeti relativno veliko členov odprtih; se pravi,
               moraš gledati celostno, in ne moreš ti samo bombončka dati, zato ker če daš najprej
               bombonček, nikoli več … In to mislim, da so nekatere vlade kar dobro občutile, ko so
               šli rezat davke, istočasno pa reforme niso bile narejene, ker smo imeli kar naenkrat
               hude probleme z deficitom, to je bilo kar nekaj let nazaj, sedaj se k sreči sanira,
               pač pride se lahko v tako situacijo. Se pravi, treba je gledati obe strani,
               vedno.</p>
               <p>Kar imam še kakšnih drugih zanimivih zadev, je pa tako; ravno glede te enostavnosti
               rešitve. Če imaš ti avto in se pelješ z njim, ena zelo enostavna rešitev. Rečeš, imam
               ta avto, je pa res, ima tono, dajmo enostavno rešitev, zmanjšajmo mu maso vsaj za 5
               dekagramov. In kaj pride? Odžagam mu pedalo od žlajfa, od zavore – da se lepo
               izrazim, da ni preveč po primorsko – in sem rešil. Do prvega križišča sem rešil. Nisi
               rešil! Naredil si lahko zaradi ene zelo majhne zadeve na masi avta res, tudi tako
               rečeš, pa saj samo malo dvignemo v bistvu to splošno olajšavo, saj že sedaj tisti, ki
               imajo nizke dohodke, imajo 6 tisoč 500 evrov olajšave, bodo sedaj imeli v bistvu
               tistih 480 evrov olajšave več. To je par deset evrov dohodnine na letni ravni. Ja,
               ampak ko to malo povališ, ugotoviš, da je tam notri pol milijarde. Zato govorim tudi
               še enkrat, da ni enostavnih rešitev. Ko se tu pogovarjamo, komu se pomaga – vedno pri
               teh zadevah, ko se pogovarjamo o splošni olajšavi oziroma o tej stopničasti,
               kakorkoli že, oziroma spremembah splošne olajšave, ko računamo, kakšen je učinek na
               javne finance oziroma na pobrane davke, ne gledamo efektivne davčne stopnje ali pa
               najnižjega dohodninskega razreda, gledamo mejni davčni razred. Ker nekdo, ki ima 50
               tisoč evrov in ima dodatno olajšavo še 2 tisoč, ali pa 3 tisoč, ali pa 4 tisoč evrov,
               bo on za tisti delež plačal manj 41-odstotnega davka. Ali pa nekdo, ki zasluži 100
               tisoč evrov na leto, bo plačal manj 50-odstotnega davka, ne bo 16-odstotnega davka
               plačal. To nesrečo s tem 16-odstotnim davkom, pa je to samo 16 %, imajo tisti, ki
               imajo najnižje dohodke.</p>
               <p>Kar se tiče primerljivosti olajšav in tega. Samo po olajšavah ti sistemov ne moreš
               primerjati. Zelo veliko stvari se razlikuje med državami – mislim, če gremo zelo
               široko – od BDP do števila prebivalstva in tako naprej do ustroja gospodarstva. Tudi
               nas, če bomo pogledali, recimo nikjer ne boste našli, da prevoz na delo in malica so
               neobdavčeni. Načeloma nikjer. To imamo predvsem mi. Kljub temu da je to del plače in
               se to nekako pozablja. Ni dosti. Recimo, če bi gledali statistično, se znajdemo tam
               med tisoč 200 v povprečju, ne vem, ali pa tisoč 200 do tisoč 500 evrov na letni
               ravni. Ampak vseeno, če prištejete to, če primerjate splošne olajšave, to prištejemo
               k splošni olajšavi, pa vidimo, koliko je. Nekatere države … Recimo, imate situacije,
               ko se obračunajo socialni prispevki, pri nas jih odbijemo od davčne osnove – nekateri
               jih ne, obračunajo dohodnino še na tisto. Tako enoznačno spet ne gre in to je vedno
               odvisno, v kakšni fazi razvoja je, kakšen je zgodovinski vidik države, tudi razvoj
               davčnega sistema. Tako enostavno kar vleči neke vzporednice ali pa pobrati iz nekaj
               davčnih sistemov določene češnjice – ne gre. Ne vem, kje sem nazadnje slišal, smo
               bili nekje zunaj, eno zadevo sem poslušal in je eden rekel, da imejmo angleški davčni
               sistem. Imel sem priložnost malo ga študirati, vam povem, da bi bilo res zanimivo, če
               bi ga imeli. Pa bi bila razprava bistveno bolj burna kot ta, ki jo imamo trenutno
               sedaj, ko se samo pogovarjamo o tem, kako bi se prestrukturiralo davčna bremena. Pa
               tudi se ne da na pamet izračunati, koliko si ti dolžen državi, da ne omenjam, kako v
               Ameriki izgleda na pamet izračunati, koliko si dolžen državi, ki imaš 50 strani
               špeha, skozi katerega kljukaš in gledaš in na koncu si še svojo lastno kazen sam
               izračunaš. Tako so različni sistemi, različne logike, tako da vsekakor ne gre
               poenostavljati.</p>
               <p>Da pa ne bom, mislim kakorkoli nevtralno ali negativno zaključil, bi zaključil
               vsekakor pozitivno, in to je to, da to je težava, da v to bo treba v nekem doglednem
               času poseči, ker ni pošteno, da nekdo za, ne vem, en cent plača sto evrov več davka.
               To pač enostavno ne gre. V okviru tega bo treba najti neko rešitev; rešitev je dosti,
               smo po mojem razumevanju in vedenju ena izmed redkih, če ne celo edina država, ki ima
               na tak način narejeno to olajšavo, obstajajo pa drugi primerljivi sistemi, ki jih
               velja pogledati, preučiti in potem morda, če bo v tej fazi to mogoče, tudi
               znovelirati, izračunati, kaj to pomeni, in umestiti v davčno prestrukturiranje, ker
               to nič drugega kot davčno prestrukturiranje najbrž ne bo. Hvala.</p>
            </sp>
            <sp xml:id="SDZ7-Redna-20-2016-06-17.sp69">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Prehajamo v sklepni del splošne razprave, v katerem dobita besedo najprej
               predstavnica Vlade in nato še predlagatelj.</p>
               <p>Izvolite, gospa mag. Mateja Vraničar Erman.</p>
            </sp>
            <sp xml:id="SDZ7-Redna-20-2016-06-17.sp70">
               <speaker>MAG. MATEJA VRANIČAR ERMAN:</speaker>
               <p>Hvala lepa še enkrat za besedo.</p>
               <p>Naj ponovim nekaj ključnih misli iz uvoda in vmesnih intervencij. Najprej zagotovo
               mora eden od naših ciljev biti razbremeniti obremenitve oziroma stroške dela, ampak
               razbremeniti jih je treba na javnofinančno vzdržen način. Ne zato, ker želimo
               upoštevati neka imaginarna pravila, ki nimajo nobene neposredne ali posredne zveze z
               ljudmi, ampak zaradi tega, ker želimo ljudem in gospodarskim subjektom zagotoviti
               stabilno javnofinančno okolje, kar je nujen predpogoj, da sploh lahko zagotavljamo
               stabilno gospodarsko rast.</p>
               <p>Ko se je eden od razpravljavcev spraševal, kdo je pri tem pomemben, nam je pomemben
               vsem isti človek, državljan, davčni rezident Republike Slovenije. Prav tako se mi zdi
               pomembno opozoriti, da so naše plače, naši dohodki opredeljeni kot bruto plače. Mi
               ves čas govorimo o neto plači. Ja, neto plača je tisto, kar dobimo, vsak od nas, v
               žep oziroma s čimer lahko sami neposredno razpolagamo. Ampak zaradi sistema socialne
               varnosti, za katerega smo se skupaj odločili, smo se odločili tudi, da ga bomo
               sofinancirali z delom, ki se mu reče prispevki za socialno varnost, ki se plačujejo
               od naših dohodkov, plač in drugih dohodkov pri drugih ljudeh, ki imajo ali ki so
               angažirani v drugih oblikah dela. In tudi sredstva, ki se porabijo v državnem
               proračunu, se v veliki meri porabijo tudi neposredno za ljudi: ali v obliki socialnih
               transferov ali v obliki zagotavljanja pogojev za delo najrazličnejših javnih zavodov,
               ki jih v številnih razpravah radi podpremo v njihovih prizadevanjih, da bi imeli na
               razpolago več sredstev.</p>
               <p>Govora je bilo o tem, da se nezaposlenost v Sloveniji zmanjšuje samo zaradi tega, ker
               ljudje odhajajo na delo v tujino. Žal je res, da je odliv oziroma število Slovencev,
               ki odhajajo na delo v tujino, visoko, vendar podatki kažejo, da se povečuje že zadnji
               dve leti tudi število zaposlenih v Sloveniji. Torej ta trditev, da se zmanjšanje
               brezposelnosti odvija na račun izseljevanja ali zgolj izseljevanja, ne drži, saj v
               bistvu številke, ki kažejo na konstantno rast števila zaposlenih v Sloveniji, takšno
               rešitev oziroma takšen sklep ne potrjujejo.</p>
               <p>Upoštevaje vse povedano in upoštevaje tudi današnjo razpravo lahko iz razprave
               sklenem, da je naša skupna želja ali pa usmeritev, da je treba poiskati način za
               razbremenitev dela, predvsem tistih oblik dela, ki so v Sloveniji nadpovprečno
               obremenjene, vendar moramo hkrati paziti tudi na splošno javnofinančno situacijo
               oziroma na stabilnost javnih financ. Ocenjeni izpad proračunskih virov v višini 490
               milijonov je tako velik, da lahko pomeni resno grožnjo stabilnosti javnofinančnega
               sistema.</p>
               <p>Eden od razpravljavcev je v svoji razpravi uporabil tudi slikovito prispodobo, da
               mrtvega osla lahko še toliko tepeš, pa ne more potegniti tovora naprej. Res je, ampak
               res je pa tudi, da ne smemo pri upehanem oslu čakati dve leti, da vmes umre, in potem
               ga začnemo spodbujati, da naj vstane.</p>
               <p>To, kar je predlagano, pomeni, da bi se neke spremembe na zelo ozkem segmentu zgodile
               čez dve leti, ne danes, jutri, ampak čez dve leti. Naša ocena je, da je treba rešitve
               za previsoko obremenitev dela poiskati hitreje, zaradi tega si še vedno prizadevamo,
               da najdemo kar se da širok konsenz med zainteresirano javnostjo za projekte davčnega
               prestrukturiranja. Želim si, da bi vam lahko v naslednjih mesecih na tem področju
               predstavili konkretne rešitve tako v splošni razbremenitvi dela kot tudi v odpravi
               nekaterih specifičnih težav, s katerimi se srečujejo specifične skupine zavezancev za
               dohodnino in so bili nekateri danes tudi omenjeni. Ena skupina med njimi so delovni
               migrantje, druga skupina na primer so raziskovalci, ki odhajajo oziroma so napoteni
               na delo v tujino. Hvala lepa.</p>
            </sp>
            <sp xml:id="SDZ7-Redna-20-2016-06-17.sp71">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima predlagatelj gospod Jožef Horvat, izvolite.</p>
            </sp>
            <sp xml:id="SDZ7-Redna-20-2016-06-17.sp72">
               <speaker>JOŽEF HORVAT (PS NSi):</speaker>
               <p>Hvala lepa.</p>
               <p>Najprej se bom državni sekretarki zahvalil in seveda iskreno želim, da Vlada pride
               pred ta visoki zbor čim prej z rešitvami, konkretnimi rešitvami, ki jih čakamo že dve
               leti; in verjemite, če bodo dobre, konkretne, mi v Novi Sloveniji jih bomo podprli.
               Že kar zdaj vnaprej povem, da nas pa kozmetični popravki ne zanimajo, res ne.</p>
               <p>Poglejte, če sem jaz na primer potencialni investitor, bom najbrž med drugim tudi
               pogledal obdavčitev plač v državah OECD leta 2015. Predlagam, da si to pogledate,
               kolegice in kolegi, ne boste dobre volje.</p>
               <p>Kolega Tilen Božič je veliko teorije vsem nam natrosil; upam, da so vas
               davkoplačevalci, zavezanci dohodninski razumeli. Veliko pripomb ste imeli na našo
               rešitev in zdaj pričakujem, da boste tam nekje vsaj do konca parlamentarnih počitnic
               vložili kakšen paket zakonov, ki bo vse to upošteval, kar ste povedali. Vi imate
               seveda bistveno lažji dostop tudi do različnih matematičnih modelov in tako dalje in
               tako dalje.</p>
               <p>Mi je pa tukaj veliko bližje razprava kolega prijatelja Marka Ferluge. On razume. On
               je zadel žebljico na glavico in nas je potem že kar nekaj – Nova Slovenija, plus SDS,
               plus Marko Ferluga, plus komisarka Violeta Tomič, pardon Violeta Bulc, ki nas je na
               zadnjem obisku Odbora za zadeve Evropske unije spodbujala k strukturnim reformam. Mi
               moramo strukturo te države spremeniti, strukturo upravljanja te države moramo
               spremeniti. Za to gre. Mi razumemo, da naš zakon odnaša pol milijarde, malo manj ali
               pa bistveno manj, recimo bistveno manj, davčnih prihodkov. Ampak zato je treba priti
               z drugimi rešitvami. Mi s tem zakonom, gospe in gospodje, čez leto ne bomo ponovno
               prišli, ker ne bi bilo fer, ker takrat smo samo še pol leta do začetka leta 2018.
               Zato je treba priti z rešitvami zdaj, če ne bo konkretnih rešitev takoj po
               parlamentarnih počitnicah, je konec. Je konec s tem mandatom in so izgubljena štiri
               leta.</p>
               <p>Da bodo občine oškodovane zaradi naše rešitve – seveda bodo! In veste, da če kdo,
               potem se prav Nova Slovenija bori za načelo subsidiarnosti za lokalno samoupravo.
               Ampak, podprli bomo dobro rešitev za Zakon o davku na nepremičnine, ki bo upošteval
               vsa načela, ki jih mora davčna zakonodaja upoštevati – pravičnost, etičnost, morala
               in tako naprej. Zakaj? Zato, ker je vsepovsod po svetu davek na nepremičnine en od
               osnovnih davčnih prihodkov oziroma prihodkov lokalnih skupnosti. Ja, tako te zadeve
               delujejo.</p>
               <p>In zelo na hitro, ker je kolega Tilen Božič omenjal tudi dohodninsko lestvico. Pri
               pregledu tabele brez večjih težav ugotovimo, da smo slovenski dohodninski davčni
               zavezanci med najbolj obdavčenimi na svetu, saj ko v Sloveniji pri 20 tisoč 400 evrov
               vstopimo v 41-odstotni dohodninski razred, so v Črni gori pri 9 odstotkih, torej mi
               smo na 41, v Črni gori so na 9, v Srbiji so na 10, v Nemčiji pri 14 %, v ZDA, kar je
               omenjal tudi kolega Božič, pri 15 %, v Italiji pri 27 %, v Avstriji pri 36,5 %. Ko v
               Sloveniji pri 70 tisoč 907 evrih vstopimo v 50-odstotni dohodninski razred, so v Črni
               gori še vedno pri 9 %, v Srbiji pri 15, v ZDA pri 25, na Poljskem pri 33 %, v Italiji
               pri 41 %, v Nemčiji pri 42 %, le v Avstriji so pri 50 %, tako kot mi. To je to. Ja,
               kompleksno je treba zadevo urejati in mi smo dejansko štartali iz tega, koliko
               porabimo, koliko denarja moramo imeti, da preživimo v tej državi. Tako kot je rekla
               gospa državna sekretarka: človek nam mora biti v ospredju; človek, državljan, da se
               dobro, varno počuti v tej državi. In tu smo. Prag tveganja revščine na letni ravni,
               poglejte spletno stran ministrstva, 7 tisoč 111 za lansko leto. Več pa v
               nadaljevanju.</p>
            </sp>
            <sp xml:id="SDZ7-Redna-20-2016-06-17.sp73">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Časa še nismo popolnoma zapravili. Če je še kakšna želja po razpravi, prosim. Želi še
               kdo?</p>
               <p>Prav, potem pa prosim, da se prijavite. Če želita razpravljati tudi predstavnik
               predlagatelja predloga zakona Jožef Horvat ter predstavnica Vlade, prosim, da se
               prijavite s pritiskom tipke za vklop mikrofona. V tem primeru dobita besedo kot
               zadnja, in sicer najprej predstavnica Vlade in nato predstavnik predlagatelja. Prosim
               za prijavo.</p>
               <p>Gospod Jožef Horvat, izvolite.</p>
            </sp>
            <sp xml:id="SDZ7-Redna-20-2016-06-17.sp74">
               <speaker>JOŽEF HORVAT (PS NSi):</speaker>
               <p>Hvala lepa, gospod podpredsednik.</p>
               <p>Najbrž se vam je zareklo, ker ste rekli, nismo vsega časa zapravili. Mislim, da smo
               ga predvsem zelo koristno in zelo pametno porabili in sem iskreno hvaležen vsem
               poslanskim skupinam in vsem, ki ste se k razpravi prijavili, seveda tudi Vladi.</p>
               <p>Morda smo malo premalo govorili o delavcih migrantih, sem pa vesel, da je državna
               sekretarka tudi spomnila, zdaj bom konkretno povedal, na raziskovalce, recimo, iz
               Instituta Jožef Stefan, ki delajo ali so delali v Stanfordu, recimo, in potem pridejo
               nazaj in dobijo eno veliko položnico za dohodnino. Mi vemo, zakaj.</p>
               <p>Pa če gremo zdaj pa pogledamo pobližje enega rezidenta Republike Slovenije, ki dela v
               Avstriji. S tega mesta sem najmanj enkrat že povedal, da se v moji poslanski skupini
               oglašajo ljudje, ki dobijo položnice za plačilo dohodnine in me vprašajo: Jože, ali
               moram to plačati? Jaz pravim, seveda morate plačati, davki so obvezni, davke morate
               plačati. Je pomirjen in gre. Mu še povem, da naj poskuša izkoristiti možnost, da
               plača na obroke, če je velik znesek. Ampak, veste, kaj mene zdaj skrbi, iskreno vam
               povem, zdaj pa vedno več ljudi pride k meni in pravi, kako se pa menja rezidentstvo.
               Jaz pravim, za božjo voljo, ostanite še v Slovenji. Če bi samo en prišel, bi se mi
               trgalo srce. Zadeva pa deluje tako, da boste razumeli, ker najbrž se s tem ne
               srečujete. V roku 7 dni od prvič prejete plače iz pogodbe o zaposlitvi moraš vložiti
               napoved za odmero akontacije dohodnine. Drugi korak; če si rezident in delaš v
               Avstriji, v napovedi vpišeš tudi vse svoje stroške; malica – 612 evrov – krat število
               dni in kilometri krat 0,18 evra. Tretjič, ko vložiš napoved, dobiš odločbo, v kateri
               imaš obračun in znesek, ki ga boš plačal kot dohodnino. Potem pa dobiš informativni
               izračun, kjer, poudarjam, ni upoštevanih stroškov, ki si jih že enkrat prijavil. Tako
               imaš znesek za plačilo dohodnine, konkreten primer, 3 tisoč 600 evrov, pravilen
               izračun je pa tisoč 100 evrov. Okrogla 2 tisoč in pol razlike!</p>
               <p>Zdaj se pa sprašujem, ali mislite, da so vsi funkcionalno pismeni in davčno pismeni.
               Niso! Eni pač rečejo, dobro, 3 tisoč 600 – ogromno denarja – in pač nekako to
               plačajo. Država je pa tiho. Torej morate, opozarjam vse rezidente, ki delajo v
               Avstriji, morate obvezno vložiti ugovor na informativni izračun in priti še enkrat s
               konkretnimi podatki, koliko dni ste delali, koliko kilometrov ste prevozili,
               kolikokrat ste si od doma nesli malico in tako dalje. Poglejte, pa to je postopek
               izpred dvajsetih let! Ne vem, ali se res to ne da drugače rešiti, ampak sem ogorčen,
               res sem ogorčen, ko pridejo k meni ljudje in mi kažejo informativni izračun in potem
               vse to ugotavljam, ker sam tudi nisem vedel, da tako slabo, diplomatsko rečeno, tako
               slabo, nedosledno, zaničevalno do državljana poteka ta postopek. Res sem presenečen,
               užaljen sem kot poslanec, da ima država tako mačehovski odnos do teh ljudi, ki nam
               izboljšujejo standard, ki nam zmanjšujejo zaposlovanje, in upam, da se res ne bodo
               izselili. Upam, da bo enkrat tudi Vlada prišla z nekimi konkretnimi rešitvami; ali bo
               ta takšna kot naša, splošna olajšava 7 tisoč evrov, ker smo tukaj mislili, to je
               jasno, na letni prag tveganja revščine, ker smo tukaj mislili tudi na delavce,
               migrante zaposlene v Avstriji.</p>
               <p>Torej računam, da je še nekaj časa do glasovanja o tem predlogu in rešitve kolegic in
               kolegov iz Desusa – mislim, da smo zelo skupaj. Mi bomo stopničasto olajšavo podprli,
               ampak moramo iti v drugo obravnavo, drugo branje. Tudi SMC je rekel, zanimiva ideja –
               nadaljujmo to idejo. Nadaljujmo v drugi obravnavi, pa potem tam zmodelirajmo in
               optimirajmo rešitev. Hvala.</p>
            </sp>
            <sp xml:id="SDZ7-Redna-20-2016-06-17.sp75">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Zaključujem razpravo. O predlogu sklepa, da je predlog zakona primeren za nadaljnjo
               obravnavo, bomo v skladu s časovnim potekom seje zbora odločali v torek, 21. 6., v
               okviru glasovanj.</p>
               <p>S tem prekinjam 14. točko dnevnega reda.</p>
               <p>Prehajamo na <title>15. TOČKO DNEVNEGA REDA, TO JE NA PRVO OBRAVNAVO PREDLOG ZAKONA O
                  UGOTAVLJANJU KATASTRSKEGA DOHODKA </title>
               </p>
               <p>Predlog zakona je v obravnavo Državnemu zboru predložila Vlada. S tem predlogom
               zakona je skupina dvajsetih poslank in poslancev s prvopodpisanim gospodom Jožetom
               Tankom zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavnici Vlade, mag.
               Mateji Vraničar Erman.</p>
               <p>Izvolite, gospa državna sekretarka.</p>
            </sp>
            <sp xml:id="SDZ7-Redna-20-2016-06-17.sp76">
               <speaker>MAG. MATEJA VRANIČAR ERMAN:</speaker>
               <p>Gospod podpredsednik, hvala za besedo. Spoštovani gospe in gospodje, poslanci!</p>
               <p>Vlada je na pobudo zainteresirane javnosti pripravila nov Zakon o ugotavljanju
               katastrskega dohodka, s katerim se metoda ugotavljanja KD bistveno poenostavlja.
               Zakon se je pripravljal na podlagi usmeritev strokovne delovne skupine, v kateri so
               sodelovali vsi vpleteni vladni resorji in zainteresirano združenje kmetov. Zakon
               ureja pavšalno oceno potencialnega tržnega dohodka kmetijskih in gozdnih zemljišč.
               Le-ta je izhodišče za določanj davčne osnove pri opravljanju kmetijske in gozdarske
               dejavnosti pa tudi za določanje prispevkov kmetov v pokojninsko in zdravstveno
               blagajno in za odločanje o upravičenosti do socialnih transferov. Zato je izredno
               pomembno, da se s pavšalno oceno potencialnega tržnega dohodka čim bolj približamo
               dejanskemu stanju. Po drugi strani pa pavšalna ocena stremi tudi k drugemu cilju:
               enostavnosti in transparentnosti. Trenutno veljavni zakon je bil deležen očitkov o
               zapletenosti in nepreglednosti, ker je dal večjo težo izhodišču, da se mora pavšalna
               ocena čim bolj približati dejanskemu obsegu dohodka. Posledica te usmeritve in
               zapletenosti je bila, da se je ugotavljanje katastrskega dohodka zamrznilo za tri
               leta do priprave nove rešitve. To obdobje se izteče z letošnjim letom, če zakon ne bi
               bil sprejet, bi bilo treba za leto 2017 ponovno aktivirati zdaj veljavne
               postopke.</p>
               <p>Prednost nove metode ni le v enostavnosti, ampak tudi v celovitosti. Z novo metodo se
               bo v ugotavljanje katastrskega dohodka zajelo praktično vse kmetijske pridelke, po
               novem tudi posebne intenzivne kulture, za katere se je moral do zdaj dohodek
               ugotavljati na podlagi knjigovodenja.</p>
               <p>Zaradi bistvene podcenjenosti katastrskega dohodka v sedaj veljavnem prehodnem režimu
               se bo skupni katastrski dohodek povečal s sedanjih okoli 41 milijonov evrov na okoli
               100 milijonov evrov. Na zemljišča fizičnih oseb odpade okoli 75 % tega zneska,
               dejansko pa se bo zaradi oprostitve kmečkih gospodinjstev z do 200 evri pavšalnega
               dohodka v obdavčitev zajelo le okoli 64 % tega zneska, torej 64 milijonov
               katastrskega dohodka. Zaradi pričakovanega povišanja se predlaga 3-letno prehodno
               obdobje postopnega povečevanja novih zneskov katastrskega dohodka do končne
               vrednosti, in sicer za leto 2017 v višini 40 %, za leto 2018 v višini 55 % in za leto
               2019 v višini 75 % na novo izračunanih zneskov. Poleg tega se bo v okviru sistema
               dohodnine uredilo prehodno obdobje, kjer se bo vzpostavil mehanizem, ki bo omejil več
               kot dvakratni dvig katastrskega dohodka pri posameznem kmečkem gospodinjstvu glede na
               preteklo leto.</p>
               <p>Predlog zakona je bil obsežno usklajevan tako v okviru vladnih resorjev kot tudi za
               zainteresirano javnostjo. Predlog zakona je bil pred predložitvijo Državnemu zboru
               usklajen z zainteresirano javnostjo do te mere, da so se tudi oni strinjali, da je
               predlog zakona lahko primerna podlaga za nadaljevanje postopka. Vladna stran pa se je
               zavezala k nadaljevanju dialoga z zainteresirano javnostjo, tako kar se tiče
               preciziranja posameznih rešitev v Predlogu zakona o ugotavljanju katastrskega dohodka
               kot tudi, kar se tiče rešitev v predlogu novele Zakona o dohodnini. Te spremembe
               Zakona o dohodnini so v obrazložitvi zakona, ki je pred nami, tudi napovedane.</p>
               <p>Spoštovani, kot sem že navedla, je sprejem zakona zelo pomemben za nemoteno delovanje
               cele vrste javnih funkcij. Zaradi številnih administrativnih poenostavitev, ki jih
               prinaša oziroma omogoča, pa je pomemben tudi za same kmete, zato je pomembno, da se
               zakon sprejme tako, da se ga bo lahko uveljavilo že za leto 2017.</p>
               <p>V skladu z navedenim Vlada predlaga Državnemu zboru, da predlog zakona potrdi kot
               primeren za nadaljnjo obravnavo. Hvala lepa.</p>
            </sp>
            <sp xml:id="SDZ7-Redna-20-2016-06-17.sp77">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Prehajamo na predstavitev stališč poslanskih skupin.</p>
               <p>Gospod Simon Zajc bo prestavil stališče Poslanske skupine Stranke modernega centra,
               izvolite.</p>
            </sp>
            <sp xml:id="SDZ7-Redna-20-2016-06-17.sp78">
               <speaker>SIMON ZAJC (PS SMC):</speaker>
               <p>Hvala, gospod predsedujoči. Spoštovani sekretarki, spoštovani poslanke in
               poslanci!</p>
               <p>V Poslanski skupni SMC pozdravljamo, da je po dolgem času pripravljen nov Zakon o
               ugotavljanju katastrskega dohodka. Omeniti je treba, da je bil veljavni Zakon o
               ugotavljanju katastrskega dohodka pripravljen zato, da se ocenjevanje KD veže na nove
               podatke o zemljiščih, saj so bili stari podatki, torej podatki o katastrskih kulturah
               in razredih, neposodobljeni in zato nezanesljivi. Predvsem pa je Vlada Republike
               Slovenije sprejela odločitev, da se ti podatki o zemljiškem katastru prenehajo
               voditi.</p>
               <p>Poleg tega je stroka ugotovila, in to je pomembno vedeti, da prej veljavna metoda ni
               več primerna za posodobitev izračunov KD, ki so bili zastareli in glede na dejanske
               gospodarske razmere bistveno podcenjeni. Zato je bilo treba razviti in uveljaviti
               novo metodo, ki bi temeljila na novih podatkih o kakovosti kmetijskih in gozdnih
               zemljišč, to sta boniteta in rastiščni koeficient, kot podatek o vrsti pridelave na
               zemljišču pa upoštevala podatek o podrobnejši vrsti rabe, ki ga za vsa kmetijska
               zemljišča v Republiki Sloveniji vodi ministrstvo, pristojno za kmetijstvo. Glede
               rešitev novega KD, ki ga je pripravila ta vlada, je treba poudariti tudi, da je bila
               na podlagi sklepa z dne 30. 8. 2013 ustanovljena delovna skupina, sestavljena iz
               predstavnikov Ministrstva za kmetijstvo, gozdarstvo in prehrano, Ministrstvo za
               finance in Ministrstva za okolje in prostor, strokovnjakov s področja agrarne
               ekonomike, nekaterih strokovnih ustanov in tudi interesnih združenj – torej tako
               Kmetijsko-gozdarske zbornice, Zadružne zveze Slovenije in Sindikata kmetov Slovenije
               je sodeloval – ter ji dodelila nalogo, naj preveri primernost nove metode in pripravi
               predloge za boljše rešitve. V pričakovanju ugotovitev delovne skupine je bila v letu
               2014 uveljavljena nova novela Zakona o ugotavljanju katastrskega dohodka, s katero se
               je določilo, da se je katastrski dohodek in pavšalna ocena dohodka na čebelji pan za
               leta 2014, 2015, 2016 določi tako, kot se je določilo za leto 2013, in da se postopek
               letnega izračunavanja KD za ta leta ne izvede. S tem se je KD zamrznil na raven, kot
               je bilo s takratno novelo določeno za leto 2013.</p>
               <p>Če ne sprejmemo novega zakona, se bo na podlagi veljavnega zakona začela uporabljati
               metoda ugotavljanja KD, ki pa ne kaže prave ocene dohodka, kar pa ne bi bilo dobro za
               slovenskega kmeta. Zaradi tega je potreben čimprejšnji prehod na novo metodo
               ugotavljanja katastrskega dohodka. Treba je uveljaviti vladni zakon, ki bo predvsem
               tehnični zakon in bo uredil metodo ugotavljanja KD, s katero se bo na podlagi
               razpoložljivih podatkov in na čim razumljivejši način določilo karseda realen
               dohodek, s tem pa primerljivo obravnavalo vse fizične osebe.</p>
               <p>S predlogom vladnega zakona se predlagajo naslednje rešitve: izračuni KD temeljijo na
               agregatnih podatkih ekonomskega računa za kmetijstvo in gozdarstvo. V osnovno
               kmetijsko dejavnost se bo po novem zakonu o ugotavljanju KD štela tudi pridelava
               intenzivnih kultur. Torej pridelava jagod, špargljev, intenzivna pridelava vrtnin,
               reja polžev in tako naprej, kar ima za posledico to, da ne bo za te izdelke več
               potrebno izdajati računov, posledično odpadejo tudi davčne blagajne. Katastrski
               dohodek za posamezne vrste pridelave, vezane na vrste rabe kmetijskih in gozdnih
               zemljišč, se ugotovi kot prihodek posamezne vrste pridelave, potem zmanjšan za
               določen delež stroškov, ki se določi na podlagi deleža stroškov v skupnem ekonomskem
               računu kmetijske ali gozdarske dejavnosti. KD se določi v razredih proizvodne
               sposobnosti za kmetijska zemljišča na podlagi bonitetnih točk in za gozdna zemljišča
               na podlagi rastiščnega koeficienta. Ohrani se korekcija KD zaradi omejene možnosti
               pridelave na območjih posebnih režimov za kmetovanje in gospodarjenje z gozdovi. KD
               in pavšalna ocena dohodka na čebelji pan se ugotavljata na vsaka 3 leta na podlagi
               predhodnega 5-letnega povprečja.</p>
               <p>Vsekakor je treba poudariti, da imamo v Poslanski skupini SMC razumevanje za
               kmetijstvo ter predvsem za male kmetije. Zaradi tega smo predlagali v vladnem zakonu
               prehodno obdobje, ki bo upoštevalo, da se v letu 2017 upošteva samo 40 % izračunanega
               zneska KD, potem pa se bo postopno zviševal do polne uveljavitve. Poudariti pa velja
               tudi, da bo za večino kmetov, torej kar 74 %, KD tudi po polni uveljavitvi tako
               nizek, da iz tega naslova ne bodo plačali nič dohodnine; torej, mali kmetje se nimajo
               česa bati. KD bo po končanem prehodnem obdobju v povprečju znašal 216 evrov letno na
               gospodinjstvo, ker potem preračunano v dohodnino, če upoštevamo procente iz 2014,
               znese nekje 37 evrov. Tako da iz vsega navedenega bo Poslanska skupina SMC podprla
               Zakon o ugotavljanju katastrskega dohodka.</p>
            </sp>
            <sp xml:id="SDZ7-Redna-20-2016-06-17.sp79">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Zvonko Lah bo predstavil stališče Poslanske skupine Slovenske demokratske
               stranke. Izvolite.</p>
            </sp>
            <sp xml:id="SDZ7-Redna-20-2016-06-17.sp80">
               <speaker>ZVONKO LAH (PS SDS):</speaker>
               <p>Spoštovani podpredsednik, državna sekretarka, kolegice in kolegi!</p>
               <p>Ponovno imamo v obravnavi Zakon o katastrskem dohodku. Ni dolgo tega, ko je naša
               poslanska skupina vložila zakon, da preložimo za nekaj časa sprejemanje tega zakona
               in da ponovno dobro premislimo, na kakšen način naj bi obdavčevali kmetijska
               zemljišča in gozdove. No, sedanja vlada se je odločila, da se ta katastrski dohodek
               oziroma ta zakon sprejme že letos,to se pravi do konca julija, da lahko ta zakon
               stopi v veljavo že v naslednjem letu. Namreč, izračuni, zgleda, taki, ki so bili v
               prejšnjem, da so bili prenizki, da se v kmetijstvu in gozdarstvu dosegajo v bistvu
               bivši denarni donosi na enoto površine, kot je bilo to včasih. Deloma je to res,
               vendar najbolj enostaven izračun tega katastrskega je oziroma najbolj bodo ljudje
               razumeli, da poskušam malo ponazoriti, kako je to z gozdovi. Tudi z gozdom se
               gospodari, vendar drevje v gozdu raste z enako hitrostjo, kot je včasih, in dohodki
               verjetno niso drugačni ali pa bistveno višji, kot so bili včasih. Naši sosedi
               Avstrijci že 50 let niso spremenili način obdavčitve kmetijskih zemljišč in gozdov.
               Pri njih je to tudi nek instrument davčne spodbude, zato se kmetijstvo pri njih
               razvija, pri nas pa propada. Če imaš urejeno podeželje, imaš tudi osnovo za razvoj
               podeželskega turizma. Ne pozabimo, da so na podeželju tudi termalna zdravilišča, ki
               so pri nas edini pravi turizem na podeželju, drugega še nimamo. Pri nas pa je to
               našim strokovnjakom že uspelo oboje spraviti na kolena, tako da je tega turizma
               premalo in še manj ga bo.</p>
               <p>Najmanj, kar bi si morala vsaka vlada zapomniti, je, da visoki davki še nikjer nikoli
               v zgodovini človeške družbe niso dvignili gospodarske rasti, zaposlovanja in s tem
               tudi blaginje državljanov. Davki naj bi se višali samo v obdobju pregretega
               gospodarstva, slovensko gospodarstvo pa je še v ledeni dobi. Visoki davki blaginjo
               prinesejo samo točno določenem sloju družbe, se pravi birokraciji, ljudi iz drugih
               slojev družbe pa poganjajo na delo v tujino. Namen davkov ni le polnjene državne
               blagajne. Z davki tudi pospešujemo ali zaviramo določene gospodarske dejavnosti.
               Davčni sistem je tudi pomemben instrument gospodarske politike vsake države.
               Državljani oziroma davkoplačevalci se tudi zavedamo, da davki nikoli in v nobeni
               državi niso bili pravični za vse in tudi nikoli ne bodo. Davki so vedno preveliki,
               taka je pač naša človeška narava. Državljani, ki plačujemo uradnike, ki ta sistem
               vodijo in regulirajo, pa pričakujemo, da bi ti ta sistem vodili vsaj tako, da bi
               davčni sistem temeljil na korektno izračunanih davčnih osnovah in na korektnih
               davčnih postopkih. Kako naj država od državljanov pričakuje, da bodo ti plačevali
               davke, če imajo ti isti ljudje vedno občutek, da jih država goljufa.</p>
               <p>Pri pripravi te nove zakonodaje, to je o Zakonu o ugotavljanju katastrskega dohodka,
               je bilo cel kup usklajevanj – po mnenju Vlade; tako tudi s Kmetijsko-gozdarsko
               zbornico. Sodelovanje oziroma usklajevanje naj bi bilo tako pri ministru za finance
               kot pri Ministrstvu za kmetijstvo in gozdarstvo. Usklajevanje pa očitno po mnenju
               tistih, ki zastopajo kmete, ni bilo dokončano dokončno, da bi bili zadovoljni. Nekaj
               se je le doseglo, tako se v gozdarstvu pri izračunih KD prizna 80 % stroškov, isto je
               tudi pri čebelarjih. Velik uspeh pa je vsaj to, da se je enkrat priznalo stroške kot
               del ekonomskega izračuna. Izračun KD v prejšnjih obdobjih je namreč temeljil na
               podmeni, da so stroški živega dela, ki nastane v gozdarski ali kmetijski proizvodnji,
               kot del dohodka, pa to ni res.</p>
               <p>Kaj KD sploh je? Katastrski dohodek kot oblika posrednega davka izhaja že iz konca
               18. stoletja iz prvih poizkusov uvajanja katastra in popisa posesti na tleh bivše
               avstro-ogrske monarhije. Do takrat, od tistega časa so podložniki na posestih
               plačevali davek le graščaku oziroma lastniku zemlji v naturalijah ali pa v obvezni
               tlaki, kasneje pa tudi že v denarju. Kapitalizem, ki se je takrat že pojavljal,
               duhovščina in fevdalci pa tega davka niso plačevali, zato je Franc Jožef II. temu
               hotel narediti konec z uvedbo katastra, popisom posesti in izračunom donosa od gozdov
               in kmetijskih zemljišč. Tako je bila s tem popisom dana tudi osnova za uvedbo davka
               od posesti glede na velikost katastrskega dohodka. Stara Kraljevina Jugoslavija, o
               kateri so nas učili, da je bila ječa narodov in napol fevdalna država, je davek od
               zemljišča obračunavala podobno kot avstro-ogrska monarhija. Katastrski dohodek so
               vzeli le kot davčno osnovo, od te davčne osnove pa so z določenim odstotkom
               izračunali davek. Leta 1937 je bil davek od dohodka iz gozda 10 % od izračunanega KD.
               Je pa današnjo obliko katastrskega dohodka, da se cel KD pripisuje osebnemu dohodku,
               uvedla socialistična Jugoslavija takoj po letu 1945, samostojna Slovenija pa je to
               obliko modificiranega fevdalnega davka pač posvojila od nekdanje bivše Jugoslavije.
               Smo edini v Evropi, ki to obliko davka poznamo. Tudi Italijani imajo sicer katastrski
               dohodek, vendar ga drugače izračunavajo kot mi. Edino, kar je istega, je samo naziv.
               Katastrski dohodek gozdov se ugotavlja na hektar gozdnega zemljišča v enem letu.
               Osnova za izračun katastrskega dohodka so povprečni poseg, struktura gozdnih lesnih
               asortimentov, njihova tržna vrednost, rastiščni koeficient, to je prirastek v gozdu,
               ter konfiguracija terena, ki neposredno vpliva na stroške gozdne proizvodnje. Kot
               strošek se upoštevajo le materialni stroški gospodarjenja z gozdovi, človeško delo se
               v teh kalkulacijah ne upošteva.</p>
               <p>V povprečju se v zasebnih gozdovih Slovenije višina katastrskega dohodka giblje od 50
               do 100 evrov na hektar. Teh 50 do 100 evrov pa se vsako leto pripiše k ostalim
               dohodkom lastnika gozda in od vseh dohodkov skupaj se obračuna dohodnina. Kaj je
               spornega pri tem po našem mnenju? Sedaj izračunani katastrski dohodki, vsaj v
               gozdovih, so več ali manj korektno izračunani, vsaj v povprečju. Sovpadajo z že
               izračunanimi gozdnimi rentami, ki so že podane v območnih gospodarstveno-gojitvenih
               načrtih. Normalen človek se zato sprašuje, zakaj je bilo sploh treba toliko
               izračunavanja, sestankovanja in usklajevanja, da smo na koncu prišli do rezultatov,
               ki so gozdarjem že dolgo časa znani. Na Gozdarskem inštitutu so celo zaposlili
               kmetijskega strokovnjaka, to se pravi negozdarja, da izračunava katastrske dohodke za
               gozdove. Računali in računali so, rezultate popravljali in usklajevali, na vsakem
               sestanku so predstavili nove izračune, nazadnje so dobili rezultate, ki jih gozdarji
               vsakih deset let izračunavajo in zapišejo v gozdno-gospodarskih načrtih. Ti so
               narejeni in tudi obvezni za vsak kvadratni meter zasebnega gozda v Sloveniji, in to
               od leta 1950 dalje.</p>
               <p>Sprejema se zakon, ki bo posebno kmete dodatno bremenil za najmanj 50 %. Višja
               obremenitev prihaja v času, ko kmete leto za letom pestijo naravne ujme, kot so
               pozebe, snegolom, in gozdarje oziroma lastnike gozdov tudi lubadar. pa čeprav se v
               parlamentu predlaga naj se sprejemanje zakona vsaj za kakšno krajše obdobje zadrži.
               To je bil naš predlog. To nič ne pomaga. Naša oblast pač meni, da je treba ljudi
               obrati za vsako ceno. Če ne bo denarja, kako pa bo oblast potem živela? Že v osnovni
               šoli so nas učili, kako hudobni so bili graščaki, ko so podložnikom nalagali
               desetino, naša oblast pa nam nalaga devetdesetino – mi pa kar nič. Plačujemo.
               Katastrski dohodek se obračuna ne glede na to, ali je lastnik gozda v gozdu kaj sekal
               ali ne, ali je v gozd kaj investiral ali ne. Po takem pojmovanju je že prirastek v
               gozdu dobiček, vendar pa se dohodek in dobiček ustvarjata šele s prodajo lesa na
               trgu. Dokler les ostaja v gozdu, neposekan, ne daje nobenega dohodka. Tako kot tudi
               ne nepobrana koruza jeseni in ostalo na njivi ne da nobenega dohodka. Edina pravična
               obdavčitev v gozdarstvu bi bila, da lastnik gozda plača davek šele takrat, ko v gozdu
               seka in prodaja les. Zmanjšanje davčne osnove pa bi lahko uveljavljal z dokazanimi
               stroški vlaganja v gozd. Razlika bi se obdavčila z davkom na dobiček. Sedanji
               izračunani KD kažejo v bistvu povprečni dobiček pri gospodarjenju z gozdovi. Po
               normalni ekonomski logiki bi v normalnem davčnem sistemu smela oblast od izračunanega
               KD obračunati le davek na dobiček z določenimi odstotki. Poenostavljeno povedano; če
               rečemo, da je davek na dobiček 20 %, potem od na primer 100 evrov izračunanega KD
               lastnik plača le 20 evrov, ne pa, da se mu teh 100 evrov vračuna v njegov osebni
               dohodek. Ne pozabimo, da tako sta delali že nekdanja Avstro-Ogrska in Kraljevina
               Jugoslavija. Samo dežela Slovenija in socialistična Jugoslavija sta na tem področju
               nekaj posebnega.</p>
               <p>Kot instrument spodbude bi Vlada lahko stopnjo davkov znižala ali povečala, ne pa da
               ta bataljon uradnikov izračunava nek KD, ki je že itak izračunan v drugih državnih
               dokumentih. Zakaj ne pogledamo, kako imajo to urejeno pri sosedih? Ni potrebno, da
               posnemamo njihov model, samo malo ga moramo prilagoditi slovenskim razmeram. Ampak
               verjetno tega nismo sposobni. Poleg tega smo edina država v Evropi, ki še nima davka
               na posest nepremičnin. Slej ko prej ga bomo morali vpeljati. Lastniki hiš in
               stanovanj za sedaj plačujemo nadomestilo za uporabo stavbnega zemljišča, ki pa ni
               klasičen davek. Tudi ta je še vedno ostanek socializma. Lastniki godov in kmetijskih
               zemljišč pa so sedaj obdavčeni le z KD, ki tudi ni klasičen davek. Po uvedbi davka na
               posest se lahko zgodi, da bodo lastniki gozdov in kmetijskih zemljišč obdavčeni
               dvojno: s KD in davkom na posest. Tudi to je že predlagala vlada Alenke Bratušek,
               bodoče nove vlade pa bodo to idejo verjetno tudi nadaljevale.</p>
               <p>Davek na posest gozdov se bo odmerjal od posplošene tržne vrednosti gozdnega
               zemljišča, ki jo je izračunal Gurs, vsak lastnik gozda pa to posplošeno vrednost
               lahko tudi vidi na spletnih straneh omenjene ustanove. Te izračunane vrednosti so
               tipičen primer neprimernega pristopa naše državne uprave k urejanju davčnega
               področja. Ljudje, ki so te izračune opravili, enostavno niso vedeli, kaj računajo in
               kaj so izračunali. Izračunavali so neko davčno osnovo, ki ne obstaja. Ne moremo
               govoriti o posplošeni tržni vrednosti gozdnih zemljišč, ker v Sloveniji trga z golimi
               gozdnimi zemljišči enostavno ni. Tudi golosek je prepovedan, gozd vedno obravnavamo
               le kot sklop gozdnega sestoja in gozdnega zemljišča. Ko govorimo o ceni gozda v
               Sloveniji ta predstavlja zemljišče in les, ki na tem zemljišču tudi raste. V Avstriji
               je to malo drugače, tam goloseki niso prepovedani, Avstrijci tudi pri ocenjevanju
               vrednosti gozdov posebej ločijo vrednost gozdnega sestoja in vrednost praznega, to se
               pravi golega gozdnega zemljišča. Tudi obdavčitve so temu primerne. To je primerjava
               samo, kako smo se lotili in kako delamo z gozdom, ker najenostavnejši in edini
               prihodek iz gozda je les. V ostalem kmetijstvu je malo bolj zapleteno, imamo različne
               kulture in tudi način obračunavanja. Vendar ta katastrski dohodek ni davek,
               katastrski dohodek se ne zaračuna. Katastrski dohodek je samo osnova, ki se pripiše
               vsakemu, ki je lastnik kmetijska zemljišča, se pripiše k dohodku, plači in poleg
               katastrskega dohodka se pripišejo tudi subvencije. In potem je šele razumljiva
               računica oziroma to je šele problem.</p>
               <p>Vzel sem en primer enega kmeta in v pomoč mi je bil tudi center za socialno delo, ki
               je pomagal izračunati dohodnino v primeru sedanjega oziroma vpliva te dohodnine in KD
               v primeru sedanje stopnje KD in na koncu leta 2020, ko bo odmerjen poln KD. Dobil sem
               izračun od ene družine in potem smo naredili izračun sedanji KD in izračun na leto
               2020, kakšen vpliv ima KD na socialne prejemke. Ena tričlanska družina, oče in dva
               otroka, en v vrtcu in drugi polnoleten dijak, ki ima 6 tisoč 100 evrov katastrskega
               dohodka zdaj, in plača zdaj 2 tisoč 751 evrov oziroma ima dohodnine 2 tisoč 751
               evrov, bo imel v letu 2020 dohodnino 5 tisoč 362 evrov. Katastrski dohodek se bo s 6
               tisoč 100 evrov povečal na 14 tisoč 372 evrov. Ta katastrski dohodek bo dohodnino
               povečal z 2 tisoč 751 evrov na 5 tisoč 362 evrov. To pomeni, da če ta družina ne bi
               imela kmetije, bo na račun samo kmetije se dohodnina povečala za 4 tisoč 243 evrov.
               Ampak, to še ni vse! Gre tudi ta vpliv na izračun vrtca, ki po sedanji dohodnini 30 %
               prispevajo starši, po novem bo 43 %. Dijak, polnoletni, ima štipendijo 130 evrov na
               mesec, po novem, 2020, mu ne pripada več, ker mu katastrski dohodek toliko poveča
               dohodek, da mu štipendija več ne pripada. Otroški dodatek za otroka, ki je
               mladoleten, je 58 evrov na mesec, po novem mu nič več ne bo pripadalo. Če izračunamo
               in seštejemo, potem bo ta družina plačala 2 tisoč 611 evrov več dohodnine, oče,
               otroškega dodatka bo manj 696 evrov, štipendije ne bo dijak dobil v vrednosti tisoč
               560 evrov in vrtec bo moral plačati več za 624 evrov. Skupaj je 5 tisoč 491 evrov:
               ali bo manj socialnih prejemkov in več dohodnine – skupaj. Samo socialni prejemki
               predstavljajo 2 tisoč 880 evrov. Ni tukaj samo KD tisti oziroma ni tukaj samo KD, ki
               se vpiše, so tudi subvencije; in to 100 %. 6 tisoč 100 evrov ni samo KD od te
               kmetije, ampak skupaj subvencije, ki se tudi 100-odstotno sedaj prištejejo pač
               osebnemu dohodku. Sedaj pa izračunajte: 5 tisoč 491 evrov je minimalna pokojnina
               letna, malo manj kot minimalna plača. On sedaj hodi v službo in dobiva minimalno
               plačo. To bo vpliv tega povečanega katastrskega dohodka na posamezno kmetijo. Niso
               problem tiste kmetije oziroma kmetje, ki so zavarovani obvezno zdravstveno in
               pokojninsko kot kmetje, kjer se jim šteje pri izračunu teh socialnih prejemkov tri
               četrtine minimalne plače. Problem so male kmetije, ki jim kmetijsko ne zadošča za
               preživetje, da morajo iti v službo in se jim potem ta KD in subvencije prištevajo,
               izračuna dohodnina, ves te dohodek se pa upošteva pri izračunu vseh socialnih
               prejemkov. Kako naj mladi prevzemniki prevzemajo kmetije? Ali mislite, da imamo tako
               neumne državljane, da ne znajo izračunati, kaj to vpliva na njihovo socialno stanje?
               To vlada zamolči. Poleg KD so še subvencije. In vse to se prišteje plači, se izračuna
               dohodnina, vse to vpliva na vse socialne prejemke. Slišal sem, nekdo je rekel, da je
               to genocid podeželja, kmetov. Naj kmečki otrok ostane doma, ker ne bo dobil
               štipendije, ne bo otroškega dodatka, saj sami si pridelajo hrano, naj ostane neumen
               in na deželi. Ti dohodki, ki bodo – dohodnino naj pa vplačujejo v državni proračun za
               tiste, ki nič nimajo in nič ne delajo. Jih lahko dobimo vsak dan, kadarkoli se komu
               dvigne, na cesto protestirati proti vsako reformo. Hvala lepa.</p>
            </sp>
            <sp xml:id="SDZ7-Redna-20-2016-06-17.sp81">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Demokratičen stranke upokojencev Slovenije, zanjo gospod
               Uroš Prikl.</p>
            </sp>
            <sp xml:id="SDZ7-Redna-20-2016-06-17.sp82">
               <speaker>UROŠ PRIKL (PS DeSUS):</speaker>
               <p>Hvala lepa za besedo. Spoštovane kolegice, spoštovani kolegi!</p>
               <p>Najprej naj uvodoma povem, da v Poslanski skupini Desus bomo predlog Zakona o
               ugotavljanju katastrskega dohodka podprli. Povsem jasno je bilo in je, da se je treba
               kompleksne zadeve, ne nazadnje je to ena izmed kompleksnih zadev, prej ali slej
               lotiti in reševati od temeljev. Metodologija ugotavljanja katastrskega dohodka je
               ključna sprememba, ki je terjala celovito prenovo. Ker se je prehodno obdobje tako
               imenovanega moratorija na ugotavljanje katastrskega dohodka izteka v letošnjem letu,
               ob zaključku tega leta, je zadeva še toliko bolj pereča in je bila potrebna ukrepanja
               – hitrega, a premišljenega.</p>
               <p>Od samega začetka so največ prahu dvigovali tako imenovani finančni izračuni ali pa
               podobno kot pri prejšnji točki, dohodnina, in po vseh ugotovitvah so bili v
               preteklosti mnogo podcenjeni. V naši poslanski skupini nas zato niti malo ne
               preseneča izrazita vključenost ali bolje rečeno skrb kmetov kot ključnih deležnikov
               tega zakona. V vmesnem času se je dela lotila posebna delovna skupina, široka in v
               Poslanski skupini Desus smo nenehno pozivali in opozarjali na spoštovanje ugotovitev
               in priporočil te delovne skupine, ki predstavljajo ključno podlago za določitev novih
               metodologij ugotavljanja katastrskega dohodka. Ključno se nam je zdelo, da se
               uskladita pristojni ministrstvi, kmetijsko in finančno, v prvi vrsti pa, da se
               prisluhne in da se poskrbi za malega kmeta.</p>
               <p>Zelo skrbno pristopamo k urejanju njihovega položaja, zato ker cenimo in spoštujemo
               trdo delo, kmeta in pridelovalca hrane. Prepričani smo, da razvoj male, če hočete
               lokalne, pridelave lahko in mora močno prispevati k samooskrbnosti in učinkovitemu
               razvoju kmetijstva in tudi širše gospodarstva kot celote. Ravno zato nas veseli, da
               je kar po mnogih mesecih trdega in trdnega usklajevanja končno oblikovan takšen
               predlog, ki bo pomagal ravno tem ključnim deležnikom, malim kmetom.</p>
               <p>Ključni pomisleki, tako strokovne kakor tudi širše javnosti, so bili izpostavljeni
               glede vprašanja vključenosti pridelovalne dejavnosti v pavšalni način ugotavljanja
               katastrskega dohodka. Posledica tega je tudi administrativna razbremenitev
               pridelovalcev za vodenje knjigovodstva v te namene. Rešitev je mogoča le v okviru
               predpisov, ki urejajo dohodnino, to je dejstvo. Gre pa za tako imenovane izjeme pri
               tistih izvajalcih, ki pridelavo izvajajo v zelo majhnih obsegih.</p>
               <p>V Poslanski skupini Desus si podobno kot pri uvedbi davčnih blagajn prizadevamo, da
               bi bili interesi malega človeka postavljeni v ospredje, ne pa administracije in
               pogoltno pobiranje denarja. Podobno kot pri obravnavi Zakona o trošarinah, kjer se je
               Poslanska skupina Desus zavzela za vse male proizvajalce in v temu predlogu zakona je
               rešitev šla v prid pridelovalcev vina. Na splošno ocenjujemo, da so izjeme dopustne
               tam, kjer se močno ogroža predvsem socialni oziroma ekonomski položaj malega človeka.
               Ravno zato dopuščamo možnost, da se zadeve uredijo na primeren način v področnih
               predpisih.</p>
               <p>Ob zaključku. Še vedno puščamo na nek način prostor, da se morebitna odprta vprašanja
               lahko dodatno uredijo tekom zakonodajnega postopka, še zlasti in predvsem, če gredo
               spremembe dodatno v prid kvalitetnemu urejanju kmetijstva v Sloveniji, posledično
               razvoju podeželja, policentričnega razvoja in regionalnega razvoja v celoti.</p>
               <p>Zaradi vsega naštetega bomo poslanci in poslanke Poslanske skupine Desus rešitve, ki
               so v Zakonu o katastrskemu dohodku, tudi podprli. Hvala lepa.</p>
            </sp>
            <sp xml:id="SDZ7-Redna-20-2016-06-17.sp83">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp xml:id="SDZ7-Redna-20-2016-06-17.sp84">
               <speaker>JANKO VEBER (PS SD):</speaker>
               <p>Lep pozdrav vsem, še enkrat, v imenu Poslanske skupine Socialnih demokratov!</p>
               <p>Predlog Zakona o ugotavljanju katastrskega dohodka prenavlja to področje obdavčevanja
               in lahko rečemo, da je šlo za izjemno dolg, zahteven postopek, ki pa se je po vsej
               verjetnosti glede na odziv tudi zainteresirane javnosti približal tisti točki, kjer
               bi lahko govorili, da lahko obravnavamo zakon, ki je bil intenzivno usklajevan v vsem
               tem obdobju in ne pušča ta hip preveč odprtega prostora za različne interpretacije
               uvedbe tega zakona. Pri tem smo mnenja, da je vendarle treba upoštevati predvsem
               realnost izračunov dohodkov, ki so osnova za davčne obračune, in seveda tudi, še
               enkrat poudarjamo, nujnost dialoga med vsemi deležniki pri pripravi predloga
               zakona.</p>
               <p>Sama izhodišča za Predlog zakona o ugotavljanju katastrskega dohodka je pripravila
               delovna skupina, ki je postavila okvire za nadaljnjo pripravo z namenom, da bi
               pripravili zakon, ki bo mogoče enostaven in stabilen sistem, ki bo slonel predvsem na
               statističnih podatkih in bo namenjen tistim zavezancem, ki ne presegajo določenega
               praga višine dohodka. Tisti seveda, ki presegajo ta prag, bodo še naprej obdavčeni po
               višini dohodka. Za dosego načela davčne pravičnosti je izjemnega pomena imeti
               predvsem kakovostne vhodne podatke. Tako so njihovi viri in metodologija seveda tudi
               ključni za to, ali se bo dejansko ta cilj tudi dosegel.</p>
               <p>Glede na to, da ugotavljamo, da je velik del predlogov zainteresirane javnosti
               lastnikov kmetijskih in gozdnih zemljišč upoštevan, bi mogoče samo vendarle opozorili
               na to, da je odprto vprašanje, kot vse kaže, še vedno, ali ohranitev ali neohranitev
               obdavčitve vina po pavšalu, pomembno pa je, kar je bil tudi ključen očitek v
               dosedanjem procesu sprejemanja novega zakona, da se predlog Ministrstva za finance,
               ki je v prvotni obliki priznavalo 60 % stroškov v gozdu in 60 % stroškov pri čebeljih
               panjih, danes tudi na podlagi opravljenih usklajevanj in razprav, uskladil, tako da
               sledi 80 % stroškom v gozdarstvu in 80 % stroškom pri čebeljih panjih. To je bila ena
               od ključnih točk pri usklajevanju tega zakona v dosedanjem obdobju.</p>
               <p>Zelo pomembno je, da ima zakon tudi triletno prehodno obdobje, seveda tudi z
               mehanizmom postopnega uveljavljanja zakona, vse skupaj pa, upamo, da bo vzpostavilo
               predvsem stabilno davčno okolje, ki pa je ključno tako za funkcioniranje in delovanje
               gospodarstva in tudi kmetijstva in čebelarstva.</p>
               <p>Torej, sistem katastrskega dohodka pomeni temelj za delujočo, enostavno pavšalno
               obdavčitev kmetov brez stalnega ugotavljanja dejanskih prihodkov. Pomembno pa je
               seveda, da izračuni čim bolj odražajo realno oceno donosa, ki bi ga lahko na
               določenem zemljišču dosegel dober gospodar. Zato je tukaj potreben dialog, saj je
               ključna ocena potencialnega donosa kmetijskih in gozdarskih zemljišč. Predvsem pa
               mislim, da moramo poskrbeti za to, da kmetje ne bodo plačali nečesa, kar ne dosežejo
               s svoj dejavnostjo na kmetijskih ali gozdnih zemljiščih. Če bo pa ostal v veljavi
               sedaj veljavni zakon, se bo to pri uveljavitvi obdavčitve zagotovo zgodilo. Tako je
               tudi dodaten razlog, da se sprejme nov zakon, ravno v tem, da preneha veljati
               sedanji, ki ima v svoji vsebini zelo visoko obdavčitev kmetijstva in gozdarstva, kar
               bi pa v teh razmerah bilo nevzdržno za preživetje in delovanje kmetijskega in
               gozdarskega sektorja. Iz tega razloga seveda podpiramo zakon in tudi sklep, da se ga
               obravnava tudi v naslednjih obravnavah. Hvala.</p>
            </sp>
            <sp xml:id="SDZ7-Redna-20-2016-06-17.sp85">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Združena levica, zanjo dr. Matej T. Vatovec.</p>
            </sp>
            <sp xml:id="SDZ7-Redna-20-2016-06-17.sp86">
               <speaker>DR. MATEJ T. VATOVEC (PS ZL):</speaker>
               <p>Hvala, gospod predsednik. Lep pozdrav vsem!</p>
               <p>Predlog novega Zakona o ugotavljanju katastrskega dohodka je v zadnjih mesecih
               dvignil prav gotovo veliko prahu. Predlog, kakršen je bil dan v javno obravnavo, je
               bil tudi po mnenju Združene levice nesprejemljiv. Tekom javne obravnave je bilo danih
               veliko predlogov s strani kmečkih organizacij in veseli nas, da je ministrstvo mnoge
               od njih tudi upoštevalo. Prehodno obdobje se je povečalo z dveh na tri leta, znižani
               pa so bili tudi odstotki, v vrednosti katerih se je katastrski dohodek in pavšalna
               ocena dohodka na čebelji panj v tem času upoštevala. Na ustreznejši način se je
               določil dohodek intenzivnih sadovnjakov in dodatno se je korigiralo faktorje vpliva
               bonitete na način, da se je zmanjšal vpliv slabih in povečal vpliv dobrih bonitet. V
               pavšalni način ocenjevanja se je vključilo tudi predelavo oljk in oljčno olje in
               predelavo grozdja do določenega obsega vinogradov. Zmanjšal se je večkratnik za
               določanje dodatnega katastrskega obsega posebnih kultur, povečalo pa se je priznane
               stroške za gozd in čebelarstvo s 60 na 80 %.</p>
               <p>Kljub temu da je ministrstvo v veliki meri upoštevalo predloge, ki so bili dani tekom
               javne razprave, pa je v zvezi z določitvijo katastrskega dohodka in pavšalne ocene na
               čebelji panj še vedno kar nekaj vprašanj ostalo odprtih. Ena od najbolj perečih zadev
               je po našem mnenju predvsem določitev količnika znižanja katastrskega dohodka glede
               na ekonomsko moč kmetije na manjših kmetijah. Izračuni katastrskega dohodka v obliki,
               kot je bila dana v javno razpravo, so pokazali tudi več stokratno povišanje
               katastrskega dohodka za nekatere kmetije. Revnejši kmetje so posebej občutljivi tudi
               na manjša povišanja katastrskega dohodka, zato je po našem mnenju nesprejemljivo, da
               se Zakon o določanju katastrskega dohodka sprejema danes, hkrati pa se v neko
               nedoločeno prihodnost postavlja preučitev možnih rešitev. Za popravek obremenitve
               kmetij v okviru sistema dohodnine. Poleg tega je nesprejemljivo tudi, da se v
               nedoločeno prihodnost postavlja tudi določitev možnosti vključitve manjših obsegov
               predelave lastnih kmetijskih proizvodov in gozdarskih pridelkov, ki še ne izkazujejo
               lastnosti samostojnega opravljanja dejavnosti predelave v pavšalni način določanja
               davčne osnove.</p>
               <p>Obeta se nam torej socialno krivično povečanje davkov. Korekcij na področju dohodnine
               ni na vidiku, zato bo ta zakon, če bo sprejet danes, prizadel predvsem socialno
               najšibkejša kmečka gospodarstva. Vlada in koalicija predlogom zakonov, ki jih vlagamo
               opozicijske stranke, pogosto očita nesistemskost in necelovitost, pri kateri je zelo
               transparentno, da gre za izgovore, za nesprejetje zakona samo zato, ker ga je
               predlagala opozicijska stranka. Pri predlagani spremembi zakona o spremembi
               katastrskega dohodka pa dejansko gre za necelovito urejanje pravične obdavčitve v
               kmetijstvu, in sicer takšne, ki bo mnogo bolj prizadela revne kmete kot pa premožne,
               pa Vlada in koalicija pri tem ne vidita nobenega problema. Davke boste pavšalno
               dvignili za vse, v prihodnosti pa boste morda preučili, če je kakšna kmetija, ki
               morda zaradi tega ne more živeti.</p>
               <p>Takšno spreminjanje tako občutljive zakonodaje je po našem mnenju slabo in ne gre v
               smeri zagotavljanja stabilnih proizvodnih ekonomskih razmer za kmetijstvo, ki je
               opredeljeno v Resoluciji o strateških usmeritvah razvoja slovenskega kmetijstva in
               živilstva do leta 2020. Zato v Združeni levici tega zakona ne bomo podprli.</p>
            </sp>
            <sp xml:id="SDZ7-Redna-20-2016-06-17.sp87">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Nove Slovenije – krščanskih demokratov, zanjo gospa Iva
               Dimic.</p>
            </sp>
            <sp xml:id="SDZ7-Redna-20-2016-06-17.sp88">
               <speaker>IVA DIMIC (PS NSi):</speaker>
               <p>Spoštovani predsednik, spoštovana državna sekretarka, kolegice in kolegi!</p>
               <p>Predlog zakona o ugotavljanju katastrskega dohodka ZUKD-2 je vložen v obravnavo ob
               neprimernem trenutku. Slovensko kmetijstvo je na kolenih. Mlečni sektor strmo pada iz
               meseca v mesec in ni videti upanja na skorajšnje izboljšanje razmer. Ujme, naj bodo
               to suše, povodnji ali žled, izčrpavajo kmete finančno in motivacijsko. Država je
               slaba mati in bolj mačeha, z nedavno uvedbo davčnih blagajn, z neživljenjskimi
               prenovami uredbe o dopolnilnih dejavnostih, s katerimi se nosilcem dopolnilnih
               dejavnosti le nalaga finančne in birokratske obveznosti. Gozdarstvo si še desetletja
               ne bo opomoglo po žledu in posledičnim enormni namnožitvi podlubnikov. Povrhu vsega
               Vlada Republike Slovenije ustanovi še državno podjetje slovenski gozdovi, ki bo zelo
               škodilo predvsem manjšim kmetijam, ki bi si lahko z gozdarstvom vsaj malo popravile
               dohodek in zagotovile dolgoročen obstoj. Dobiček od lesa, še zadnjega slovenskega
               bogastva, bo šel v roke velikih igralcev, tistih, ki določajo, kdo bodo izvajalci in
               kje se bo kupovala oprema za državno podjetje v višini 20 milijonov evrov. Naši
               kmetje vedno bolj pogledujejo proti Avstriji. Ministrstvo za finance pa, kot da vsega
               tega ne opazi.</p>
               <p>S Predlogom zakona o ugotavljanju katastrskega dohodka, dva, že od začetka njegovega
               pisanja razburjajo predvsem kmete in čebelarje. krščanski demokrati trdimo, da pri
               tem zakonu problematična vsebina in tudi postopek sprejemanja. Če se samo dotaknemo
               postopka, naj opozorimo, da je državna sekretarka na nujni seji glede katastrskega
               dohodka v Sloveniji, ki je na zahtevo Nove Slovenije - krščanskih demokratov potekala
               3. maja 2016, doživela upor dejansko vseh nevladnih organizacij s področja
               kmetijstva. Trdila je, da je predlog zakona usklajen z vsemi deležniki, medtem ko
               predstavniki teh organizacij niso nič vedeli o tem; nasprotno, trdili so, da je Vlada
               vse pripombe preprosto ignorirala. Šele po tej seji in razkritju, da je cesar nag, je
               Ministrstvo za finance začelo z nujnimi, resnimi usklajevanji. Potem smo krščanski
               demokrati in ostali dobili signale, da se končno nekatere stvari urejajo v pravo
               smer, na primer priznanje stroškov 80 % tržnega prihodka na pan za čebele.</p>
               <p>Po drugi strani pa moram izpostaviti, da je ministrstvo popolnoma preslišalo
               Združenje lastnikov gozdov glede določanja pravičnega rastiščnega koeficienta, ki bi
               ustrezno odražal katastrski dohodek za gozd na največjih strminah. Katastrski
               dohodek, zajet v obdavčitev, bo v skladu s predlogom zakona na zavezanca v letu 2020
               v povprečju znašal 383 evrov, kar pomeni za okoli 95 evrov več kot danes. Skupno bo v
               letu 2020 katastrski dohodek zajet v obdavčitev z dohodnino, višjo od sedanjega za
               nekaj manj kot 35 milijonov evrov, kar pomeni več kot enkrat višji izplen države.
               Očitno je torej, da želi država na kmetih ponovno polniti proračun in ne upošteva
               niti starega pregovora, da kjer ni, še vojska ne vzame. Država kmetom samo jemlje, na
               drugi strani pa pričakuje stabilno pridelavo varne hrane, visoko samooskrbo in
               zadovoljstvo. Krščanski demokrati opozarjamo, da je to račun brez krčmarja. Žal
               slovenski kmetje tudi nimajo dovolj močnega zagovornika v ministru za kmetijstvo,
               gozdarstvo in prehrano, ki bi se takemu predlogu v teh razmerah moral na vladi
               odločno upreti. Pa tega ni storil, javno ga sicer kritizira, v resnici pa razumemo to
               njegovo kritiziranje kot tiho podporo. Zakon sicer prinaša nekaj svetlih točk, kot je
               na primer podlaga za količnik za izračun dodatnega katastrskega dohodka posebnih
               intenzivnih kultur, kot so pridelava jagod, špargljev, intenzivna pridelava vrtnin,
               reja polžev in tako dalje.</p>
               <p>Krščanski demokrati bomo glasovali odločno proti predlogu zakona, ki bo sicer
               postopno dodatno obremenil slovenskega kmeta do leta 2020. Pozivamo obe pristojni
               ministrstvi, naj najprej s konkretnimi izračuni dokažeta, da se je dobiček iz
               kmetijske proizvodnje povečal in za koliko se je povečal, nato pa naj predlagata
               ustrezno obdavčitev dohodkov. Če pa ugotovijo nasprotno, pa naj ne dvigujejo
               obremenitve slovenskega kmeta.</p>
            </sp>
            <sp xml:id="SDZ7-Redna-20-2016-06-17.sp89">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina nepovezanih poslancev, zanjo gospod Franc Laj.</p>
            </sp>
            <sp xml:id="SDZ7-Redna-20-2016-06-17.sp90">
               <speaker>FRANC LAJ (PS NP):</speaker>
               <p>Spoštovani predsednik, spoštovana državna sekretarka, dragi kolegice in kolegi!</p>
               <p>Slovensko kmetijsko zagotovo potrebuje stabilno, pregledno, pravično in da bo
               administrativno tudi obvladljivo poslovno in davčno okolje. Mislim, da je to zelo
               pomembno izhodišče, da se lahko pogovarjamo o kvaliteti prehranske varnosti, o
               povečanju samooskrbe in da bo tudi zdrava hrana dosegljiva tudi v tistih razmerah, ko
               se cene močno dvignejo zaradi podnebnih sprememb na svetovnem trgu. Tu bi jaz začel,
               potem pa lahko nadaljujem.</p>
               <p>Vsi smo se strinjali v razpravah, da trenutno obstoječa, veljavna metoda za
               določevanje katastrskega dohodka ni prava. To pravijo tudi kmetovalci. Zato je že
               skrajni čas, da najdemo pravilno pravično sistemsko rešitev, ki bo tudi vzdržna za
               kmetovalce. To je zelo bistveno. Pred nami je Predlog zakona o ugotavljanju
               katastrskega dohodka, ki predvideva novo metodo, ki prinaša precej novosti, tudi
               zagotovo nekaj dobrih novosti, saj na nek način poenostavlja celoten postopek
               določevanja katastrskega dohodka in sloni na ekonomskem računu in je vezan na podatke
               v zemljiškem katastru, ni pa vezan na register kmetijskih gospodarstev. Ali je to
               dobro ali ne? Mislim, da še v tem postopku sprejemanja zakona je mogoče tudi to
               preveriti. Pričakujem tudi, da bomo na delovnem telesu imeli tudi že konkretne
               analize s strani ministrstva kakor tudi s strani stanovskih ustanov. In seveda,
               kmetovalcev.</p>
               <p>Pozdravljam mogoče to, da se je pri pripravi te metode pristopilo na
               interdisciplinarni način, to pomeni, da kakorkoli je bilo to rečeno, da je to mogoče
               izdelek samo Ministrstva za finance, s tem se ne bi strinjal, ker ko sem pregledal
               sestavo delovne skupine, je jasno, da je v to delovno skupino bilo vključeno tudi
               Ministrstvo za kmetijstvo in tudi določene stanovske ustanove. Zato smatram, da
               trenutno, v kakšni fazi je ta metodologija, da je bilo ogromno naporov vloženih tako
               s strani vseh teh deležnikov, da se bo dalo do konca postopka najti tudi primerne
               rešitve.</p>
               <p>Želel bi izpostaviti nekaj pomembnih, mogoče, tveganj, ki so razvidna iz tega
               predlaganega modela. Kot sem rekel, ta metoda sloni na ekonomskem računu na ravni
               države; to se pravi, da se podatki določijo na ravni celotne države. Trenutno je to
               drugače izgledalo. Je izgledalo tako, da se je določevalo na nivoju regij in tukaj
               lahko prihaja do bistvenih sprememb. Lahko se zgodi, in vse tako kaže, da v določenih
               regijah se lahko bistveno poveča katastrski dohodek in to na žalost tudi za regijo,
               ki je žitnica Slovenije, iz katere prihajam. Zato predlagamo, da se vsekakor uveljavi
               kapica, ki bo varovalka in bo preprečila enormni dvig, kar smatram, da nikomur ni v
               interesu, da bi uničili na določenem območju kmetijstvo.</p>
               <p>Verjamem v to, da bo tako s strokovne strani kakor tudi potem politična volja nekje v
               sinergiji dosegla to, da pridemo do ustrezne rešitve. Da pa bo zagotovo prišlo do
               dviga katastrskega dohodka, ki pa je osnova potem za plačevanje davkov iz osnovne
               kmetijske in gozdarske dejavnosti in prispevke, pa potem, kot je že bilo rečeno, tudi
               se zmanjšujejo socialni transferi iz tega do kmetov. Do tega bo zagotovo prišlo. V
               določenih regijah, v določenih panogah manj, v določenih več. Zakaj smatram, da je
               temu tako? Zaradi tega, ker iz teh projekcij, ki smo jih dobili, je jasno razvidno,
               da ta postopna uveljavitev prinaša s seboj do leta 2020 povečanje za faktor 2 oziroma
               za nominalno 35 milijonov evrov. To se bo nekje zagotovo poznalo. To je dejstvo.</p>
               <p>Zato bom rekel tako, da tudi tukaj, kar se tiče samega izhodišča, da ne bi prišlo do
               tako enormnih oziroma do večjega dviga, bi lahko tudi tukaj poiskali eno rešitev, in
               sicer zmanjšanje tveganja zaradi dviga katastrskega dohodka, ki se določi na podlagi
               ekonomskega računa. Zakaj to izpostavljam? Zaradi tega, ker ti podatki, agregatni so
               iz predhodnega obdobja in če pride do izrazito visokega cenovnega nihanja, naj povem
               primer, recimo pri žitaricah, ko cene padejo s 240 evrov po toni na 120 ali pa še
               nižje, pomeni zelo velik problem s finančnega vidika zagotavljanja tekoče likvidnosti
               in tako dalje. Ker potem se bodo finančna bremena pojavila v tistem obdobju, ko
               prihaja do tega izpada oziroma zmanjšanja teh prilivov, na drugi strani pa seveda
               potem lahko prihajajo kmetje v likvidnostne težave. Kako bi lahko to na nek način
               regulirali? Tako, da bi se to tudi moralo preučiti, da v tem primeru, ko se zaznajo
               ta tveganja visokih cenovnih nihanj, da potem imamo en sistem, eno varovalo, da se to
               korigira. Na tak način bi lahko tudi ta tveganja iz tega naslova zmanjšali, da bi
               lahko bili znosni.</p>
               <p>V Poslanski skupini nepovezanih poslancev ne bomo nasprotovali, da gre predlog zakona
               v nadaljnjo obravnavo. Na podlagi vsega izpostavljenega danes z moje strani pa bomo
               dokončno rešitev potem sprejeli oziroma odločitev takrat, ko se bo zakon potrjeval in
               sprejemal. Hvala za vašo pozornost.</p>
            </sp>
            <sp xml:id="SDZ7-Redna-20-2016-06-17.sp91">
               <speaker>PREDSEDNIK DR. MILAN BRGLEZ:</speaker>
               <p>S tem smo končali s predstavitvijo stališč poslanskih skupin. Sledi splošna razprava
               poslank in poslancev o predlogu zakona.</p>
               <p>Najprej se je k besedi javila državna sekretarka na Ministrstvu za finance mag.
               Mateja Vraničar Erman, sledita pa dr. László Göncz in gospod Ivan Škodnik.</p>
               <p>Prosim.</p>
            </sp>
            <sp xml:id="SDZ7-Redna-20-2016-06-17.sp92">
               <speaker>MAG. MATEJA VRANIČAR ERMAN:</speaker>
               <p>Hvala lepa za besedo.</p>
               <p>Moram se odzvati na nekatere navedbe v uvodnih obrazložitvah oziroma predstavitvah
               stališč poslanskih skupin. Najprej bi rada začela s tem, da spomnim, kakšne točno so
               bile moje trditve na izredni seji Odbora za kmetijstvo in Odbora za finance in
               monetarno politiko. Nikdar nisem trdila, da smo v celoti usklajeni z zainteresirano
               javnostjo, sem pa trdila, da je predlog zakona pripravljen na podlagi rezultatov dela
               delovne skupine, v kateri so sodelovali tudi predstavniki zainteresirane in strokovne
               javnosti in resornih ministrstev, poleg Ministrstva za finance tudi Ministrstvo za
               kmetijstvo, gozdarstvo in prehrano in Ministrstvo za okolje in prostor.</p>
               <p>Da so se pogovori oziroma usklajevanja z zainteresirano javnostjo na sam predlog
               besedila zakona intenzivirala ravno po tej izredni seji, je zgolj slučaj, zaradi
               tega, ker je pač ta seja bila sklicana sredi poteka usklajevanj, in zagotovo vemo,
               kaj je naša obveznost, ko pripravljamo tako pomemben zakon, kot je Zakon o
               ugotavljanju katastrskega dohodka, in da je v bistvu intenzivno delo z zainteresirano
               javnostjo ključen element, zato da predlog zakona lahko v bistvu pošljemo naprej.
               Ravno zaradi tega, tako kot sem omenila že uvodoma, usklajevanja z zainteresirano
               javnostjo nadaljujemo tudi v tem času, ko pričakujemo, da bo Državni zbor začel drugo
               obravnavo predloga zakona, ne samo zato, da morebiti še dosežemo dodatne uskladitve v
               zvezi s specifičnimi rešitvami Zakona o ugotavljanju katastrskega dohodka, ampak da v
               tem času dorečemo tudi rešitve, ki jih je treba vključiti v Zakon o dohodnini. Med
               njimi naj še enkrat omenim, da smo z zainteresirano javnostjo dogovorili, da se v
               Zakonu o dohodnini uvede tako imenovana kapica, ki bo preprečevala, da bi posamezno
               kmečko gospodinjstvo v posameznem letu bilo obremenjeno oziroma bi se jim v davčno
               osnovo všteval katastrski dohodek, ki bi bil za več kot dvakrat višji od katastrskega
               dohodka preteklega leta.</p>
               <p>Ko govorimo o času, kdaj uvajamo spremembo zakona, moramo opozoriti predvsem na to,
               da smo tudi ob upoštevanju trenutnih razmer in naravnih ujm v preteklih in v
               letošnjem letu dogovorili daljše prehodno obdobje in še posebej ugodno prehodno
               obdobje za leto 2017. Po rešitvah, ki so v tem trenutku vključene v predlog zakona,
               bi po veljavni ureditvi – torej, če bi podaljšali to rešitev, ki preneha veljati 30.
               6., še za eno leto, bi vključevali v obdavčitev oziroma v katastrskih dohodek, ki se
               vključuje v davčno osnovo od dohodnine, 13 % celotnega KD. Po rešitvah, ki jih
               predvidevamo za leto 2017, bo v prihodnjem letu v osnovo, se pravi bo delež
               obdavčenega katastrskega dohodka v celotnem ocenjenem tržnem dohodku le 11,2 %. Torej
               se skupen obseg obremenitve znižuje, čeprav se povečuje celoten obseg tržnega dohodka
               zasebnega sektorja. Če smo še v letu, na primer, 2010 v uradnih statističnih podatkih
               navajali oceno tržnega dohodka zasebnega sektorja 206 milijonov evrov, je v letu 2013
               ta dohodek znašal že 240 milijonov, preliminarni podatki za leto 2014 pa
               nakazujejo,da bo tega dohodka 259 milijonov evrov.</p>
               <p>Kar se tiče vpliva oziroma izračuna, ki je bil predstavljen, ko naj bi se katastrski
               dohodek nekega kmečkega gospodinjstva zvišal s 6 tisoč na 14 tisoč evrov, moram
               priznati, da me ta izračun nekoliko čudi oziroma to bi moralo biti neko veliko kmečko
               gospodinjstvo glede na zneske, ki se za posamezen hektar predvidevajo, ali pa so v ta
               izračun vključene tudi subvencije, ki jih posamezna kmečka gospodinjstva prejemajo.
               Pri tem naj poudarim, da subvencije niso ali obdavčitev subvencije s tem Predlogom
               zakona o ugotavljanju katastrskega dohodka v ničemer ne spreminjamo in približno 50 %
               subvencij, ki se nanašajo na investicijske eko subvencije in na subvencije za
               pridelavo na območjih z omejenimi možnostmi pridelave, tako imenovana OMD območja, so
               izključena iz obdavčitve in le preostalih 50 % subvencij, dohodkovnih subvencij, se
               dejansko vključuje v davčno osnovo, kar pa je v bistvu čisto ena druga zgodba kot
               ugotavljanje katastrskega dohodka, v zvezi s čimer teče današnja razprava.</p>
               <p>Tudi v zvezi z opozorilom, da bi morali v izračunu katastrskega dohodka upoštevati
               izrazite padce cen ali kakršnekoli druge okoliščine, se ti podatki upoštevajo. Ker pa
               je bil eden glavnih očitkov sedanjega sistema, ki ga želimo nadomestiti, da to pomeni
               tudi izredno volatilnost oziroma skakanje katastrskega dohodka na posamezno površino
               enkrat navzgor, drugič močno navzdol in s tem v bistvu nepredvidljivost obveznosti, s
               katerimi se soočajo lastniki oziroma davčni zavezanci, potem je treba povedati, da s
               predlogom novega zakona predlagamo petletno povprečenje podatkov, ki bodo naredile
               višino katastrskega dohodka bolj predvidljivo in manj volatilno gleda na dejanske
               razmere. Ne nazadnje pa, ko govorimo o obremenitvi oziroma o višini davkov, s
               katerimi se morajo soočati kmetje, moramo v bistvu upoštevati tudi, da je kmetijska
               dejavnost edina ekonomska dejavnost, ki ima v Zakonu o dohodnini opredeljeno eno
               izrazito posebnost, in sicer se katastrski dohodek, ki ne doseže 200 evrov na
               posamezno kmečko gospodinjstvo oziroma na posameznega zavezanca, ne všteva oziroma ne
               vključuje v davčno osnovo. Tega ni pri nobeni drugi ekonomski dejavnosti, ki jo
               izvajajo posamezniki oziroma fizične osebe. In če upoštevamo spet leto 2017 kot prvo
               leto prehodnega režima, bo kar 87 % kmečkih gospodinjstev iz obdavčitve izvzeto iz
               naslova katastrskega dohodka, ker bo njihov katastrski dohodek nižji od 200 evrov. Po
               poteku prehodnega obdobja, torej v letu 2020, pa bo po trenutnih projekcijah takšnih
               kmečkih gospodinjstev 74 %. Hvala lepa.</p>
            </sp>
            <sp xml:id="SDZ7-Redna-20-2016-06-17.sp93">
               <speaker>PREDSEDNIK DR. MILAN BRGLEZ:</speaker>
               <p>Besedo ima dr. László Göncz. Pripravita naj se gospod Ivan Škodnik in gospod Tomaž
               Lisec.</p>
            </sp>
            <sp xml:id="SDZ7-Redna-20-2016-06-17.sp94">
               <speaker>DR. LÁSZLÓ GÖNCZ (PS IMNS):</speaker>
               <p>Hvala lepa za besedo, gospod predsednik. Spoštovane predstavnice Vlade, kolegice in
               kolegi!</p>
               <p>Da se sploh javljam za besedo v okviru razprave pri predlogu tega zakona, je razlog v
               tem, da nekatere zainteresirane skupine – in sedaj predvsem govorim za območje, od
               koder prihajam – opozarjajo na morebitne težave, če se uveljavijo kriteriji, ki jih
               beremo v sedanjih določbah oziroma predlogih predvidenih določb. Zato se zahvaljujem
               gospe državni sekretarki, da je poudarila, da nekje so še vedno v fazi dogovarjanja,
               da je še marsikaj odprtega in moj prvi apel gre prav v to smer, da se poskuša čim
               bolj približati tistemu, kar je gospa Vraničar v uvodu povedala. Namreč, povedala je,
               da je pomembna želja ali pa pomemben vidik sprejemanja spremembe oziroma sprejetja
               novega zakona prav poenostavljanje postopka. To je vsekakor za pozdraviti. Prav tako
               je za pozdraviti to, da se poskuša doseči takšna pavšalna ocena, ki se bo čim bolj
               približala stanju, dejanskemu stanju pridelka oziroma dejanskega stanja na nekem
               območju, in to so stvari, ki so nedvomno prave. Vendar se pa glede na te dileme, ki
               se pojavljajo, ki so tudi bile v stališčih navedene, konkretno s strani gospoda Laha,
               tudi ena simulacija, se pa le pojavlja vprašanje, ali so kriteriji dejansko že sedaj
               v tej fazi, torej v prvem branju, tako pripravljeni, da smo lahko s tem zadovoljni.
               Jaz sem laik na tem področju in nekih poglobljenih ocen ne želim v zvezi s tem
               dajati, ampak ker je kar precej pripomb, menim, da je verjetno treba še marsikaj
               pretehtati. Predvsem pretehtati z vidika, ali z ostalimi dajatvami oziroma s splošnim
               finančnim stanjem družin ali lastnikov določenih zemljišč, je do dovoljšnje mere
               usklajen predlog tega zakona. Namreč, če pridemo do takih spoznanj, kot je bilo v
               prej omenjeni simulaciji tukaj navedeno, potem je to lahko pogumno in predvsem
               pogumno za tisti sloj prebivalstva, ki je že tako zelo obubožan.</p>
               <p>Na koncu moram tudi poudariti to, da sta kmetijstvo in živinoreja danes žal v zelo
               slabi kondiciji. Zavedam se tega, da Slovenija ni glede na evropske standarde izrecno
               agrarna ali pa agrarno naravnava država in verjetno kmetijske in neke druge politike
               nikoli ne bodo tako precizno predstavljene in tudi določene kot morda v tistih
               državah, ki so izrazito agrarne države, vendar menim, da je zelo pomembno, da
               predvsem zaradi samooskrbe ali pa delne samooskrbe smo pripravljeni zagotavljati
               takšno kmetijsko politiko, ki bo nedvomno do neke mere kos tem nalogam. Če se z novim
               katastrskim dohodkom ruši ta sistem – oziroma to je pregroba beseda –, torej če se
               poslabša sistem, potem verjetno smo naredili zelo malo, zato še enkrat poudarjam, da
               te povezave med različnimi dajatvami, dohodki prebivalstva se morda morajo bolj
               uskladiti in potem ne bo tovrstnih pripomb že v tej fazi sprejemanja tega zakona.</p>
               <p>Imam še tukaj nekaj primerov iz avstrijskega pa madžarskega dohodninskega zakona,
               kjer so na tem področju naredili po moji oceni dobre korake. Upam, da je ministrstvo
               tukaj te stvari temeljito pregledalo in bo v naslednjih tednih, ker verjetno dosti
               časa nimamo na razpolago, še poskušalo priti na zeleno vejo pri nekaterih področjih.
               Pričakujem tudi še pred končnim odločanjem, in s tem zaključujem, morda tudi nekaj
               dejanskih simulacij. Tu je zdaj bila sicer ena prestavljena, verjetno je lahko tudi
               zelo subjektivna, torej bi bilo prav, da z nekaterimi simulacijami poskušamo bolj
               jasno …/izklop mikrofona/</p>
            </sp>
            <sp xml:id="SDZ7-Redna-20-2016-06-17.sp95">
               <speaker>PREDSEDNIK DR. MILAN BRGLEZ:</speaker>
               <p>Besedo ima gospod Ivan Škodnik. Pripravita naj se, gospoda Tomaž Lisec in Benedikt
               Kopmajer.</p>
            </sp>
            <sp xml:id="SDZ7-Redna-20-2016-06-17.sp96">
               <speaker>IVAN ŠKODNIK (PS SMC):</speaker>
               <p>Hvala za besedo, gospod predsednik. Lepo pozdravljeni predstavnice Vlade, kolegice in
               kolegi poslanci!</p>
               <p>Ko danes poslušam to razpravo, ki se je pravzaprav šele najbolj začela, o katastrskem
               dohodku, imam svoje mnenje. Mogoče bi na začetku povedal, da sem tudi jaz imel neke
               pomisleke okrog novega zakona, ki ga je Vlada predstavljala, ko smo pred nedavnim še
               razpravljali o predlogu opozicijskih strank, predvsem iz stranke SDS, ko so nekako
               hoteli, da bi se ta zakon, ki je seveda v pripravi še, prestavili v naslednje leto.
               Vendar sem po nekih izračunih in podatkih prišel do spoznanja, da ni tako slabo za
               podeželje, za malega kmeta, če ste predčasno pred mano poslušali državno sekretarko,
               ki je nekako nazorno pokazala, koliko malih kmetov bo izvzetih v prihodnjem obdobju
               in koliko tudi še potem po letu 2020, ko bo ta zakon zaživel v polno. Ampak, da bodo
               tisti, ki vendarle poslušajo nas, mogoče kmetje in seveda tisti, ki jih ta zakon
               najbolj zanima, ki jih danes ni tukaj, bi rad šel malo v zgodovino in bi naredil malo
               pregled 5, 6 let nazaj, kaj se je pravzaprav na tem področju dogajalo.</p>
               <p>Pahorjeva vlada se je leta 2010 odločila za temeljito prenovo ugotavljanja
               katastrskega dohodka. Zakon je Državni zbor sprejel leta 2011, ločeno pa naj bi se
               pričel uporabljati junija 2012 in junija 2013. Postavlja se seveda vprašanje, zakaj
               sploh je prišlo do omenjene temeljne prenove. Ne nazadnje ali pa nazadnje se je
               katastrski dohodek ugotavljal leta 1988, bom ponovil: v letu 1988, torej še v
               prejšnjem družbenem sistemu. Kasneje se je samo valoriziral. V tem obdobju se je
               izvajala le valorizacija, s katero se je poskušalo predvsem slediti spremembam
               povprečne ravni dohodkov za posamezne katastrske kulture. Najbrž ni odveč pripomniti,
               da je bilo treba zaradi spremembe družbenoekonomskega sistema davčni sistem
               spremeniti. Vprašanje je bilo samo v tem, zakaj je do tega prišlo tako pozno. Poleg
               tega je prejšnji sistem predvideval večstopenjsko usklajevanje na ravni občin med
               občinami in na ravni države in da slednje ni bilo več mogoče, saj smo leta 1994
               temeljito reformirali sistem lokalne samouprave in nekdanje komunalne občine, ki so
               izvrševale tudi republiške pristojnosti.</p>
               <p>Preoblikovati skladno z Ustavo in Evropsko listino o lokalni samoupravi, da ne
               omenjamo neusklajenost stanja katastrskih struktur v zemljiškem katastru. Slednje je
               pomenilo, da smo kar 22 let čez palec ocenjevali osnovo katastrskega dohodka in da se
               je valorizacija izvajala bolj na podlagi političnih kot strokovnih ocen. Nekateri
               davčni strokovnjaki so ocenjevali, da je katastrski dohodek zato zajemal le 30 do 40
               % povprečnega tržnega dohodka na kmetijsko dejavnost. Žal pa se je tudi Pahorjeva
               vlada prenove lotila nespretno, saj je ocenjevala, da naj bi bili stroški za
               uvajanje, uveljavitev novega sistema na začetku okoli 200 tisoč evrov, kasneje pa
               okoli 150 tisoč evrov na leto. Kasneje se je izkazalo, da naj bi bilo za izvedbo vseh
               nalog, da bi sistem novega načina ugotavljanja katastrskega dohodka lahko zaživel, da
               je bilo treba zagotoviti okoli 3,7 milijona evrov do leta 2015.</p>
               <p>Da bi bila šlamastika popolna, pa v let 2011 zaradi omejevanja proračunske porabe za
               uveljavitev novega modela sploh niso bila zagotovljena potrebna sredstva. Zato
               Janševi vladi leta 2012 ni preostalo drugega, kot da je začetek izvajanja
               ugotavljanja katastrskega dohodka po novem modelu prestavila in zagotovila potrebna
               sredstva. Leta 2013 je pod vlado Alenke Bratušek sicer prišlo do novega izračuna
               katastrskega dohodka, pa se je izkazalo, da ta sloni na premalo preverjenih
               kalkulacijah in na nekaterih neprimernih ali celo nepravilnih podatkih. Na podlagi
               navedenih očitkov sta Odbor za kmetijstvo, gozdarstvo in okolje ter Odbor za finance
               in monetarno politiko sprejela sklepe, ki so nalagali sprejetje rešitve, s katerimi
               bi se novi izračuni katastrskega dohodka začeli uporabljali šele v letu po letu
               izdelave novih lestvic katastrskega dohodka, torej v letu 2014, v letu 2013 pa bi se
               za vsa zemljišča, za katere je novi izračunani katastrski dohodek višji od starega za
               več kot 10 %, upošteval stari katastrski dohodek. Ti sklepi so bili kasneje
               realizirani z novo novelo Zakona o ugotavljanju katastrskega dohodka v letu 2013.
               Leta 2014 je bila ponovno sprejeta novela Zakona o ugotavljanju katastrskega dohodka,
               s katero se je za leta 2014, 2015, 2016 prehodno obdobje za ugotavljanje katastrskega
               dohodka podaljšalo.</p>
               <p>Zato pravzaprav ne čudi današnja razprava z nasprotnimi predlogi zakona. Danes ne
               obravnavamo popolnoma nove tematike, za katero bi bila odgovorna zgolj vlada Mira
               Cerarja, ampak obravnavamo predlog zakona, ki ima že zelo dolgo brado. Kar 6 let je
               trajalo, vmes pa so se morale zamenjati tri vlade, da smo dobili model ugotavljanja
               katastrskega dohodka, ki bo na podlagi ažurnih podatkov in na enostaven in razumljiv
               način določil realen katastrski dohodek. S tem pa bomo zagotovili tudi primerljivo in
               pravično obravnavo za vse davčne zavezance.</p>
               <p>Kot je bilo omenjeno, se je stari katastrski dohodek ugotavljal po principu, ki mu
               pogovorno večkrat rečemo čez palec. Da pa ta model ne prinaša enormnih obdavčitev,
               kot se želi prikazati, kažejo tudi izračuni po modelu, ki ga je uvedla Pahorjeva
               vlada in ga Janševa vlada ni zavrgla, vlada Alenke Bratušek pa se je odločila samo,
               da ga bo poenostavila. Po novem modelu je celo nižji, Ministrstvo za finance
               ocenjuje, da bo v letu 2020 katastrski dohodek višji od sedanjega za nekaj manj kot
               35 milijonov evrov, kar pomeni več kot enkrat višji kot današnji. Po zadnji noveli s
               predhodnim zamrznjenim stanjem med letoma 2014 in 2016 je znašal okoli 41 milijonov
               evrov, pri čemer se je treba zavedati vseh omenjenih pomanjkljivosti tega modela.
               Poudariti je treba tudi, da prejšnje vlade niso razmišljale o postopni uveljavitvi
               novega modela, potem ko ga leta 2013 niso uveljavili, in da je vlada Mira Cerarja pri
               uveljavljanju davčnih obremenitev, ki bi morale veljati že od leta 2013, pokazala
               veliko razumevanje za to panogo. Novi model ugotavljanja katastrskega dohodka se bo v
               popolnosti uveljavil šele leta 2020, torej kar sedem let po prvotnih načrtih. Poleg
               tega se načrtuje tudi predhodno obdobje, s katerim se v letu 2017 upošteva samo 40
               izračunanega katastrskega dohodka, kar pomeni, da bo v prvem letu katastrski dohodek
               celo malo nižji kot v letu 2016. V letu 2018 se bo glede na leto 2017 povečal za
               okoli 11 milijonov evrov, v letu 2019 se bo glede na leto 2018 povečal še za okoli 15
               milijonov evrov in v letu 2020 glede na leto 2019 še za okoli 19 milijonov evrov</p>
               <p>Moram reči, da je ta zakon po mojem mišljenju boljši, je bolj enostaven, izračun je
               bolj enostaven, pravičnejši za kmeta, zato bom ta zakon podprl in vidim pravzaprav,
               da bo ta zakon prinesel nekaj novega, mislim, da tudi dobrega, za slovenskega kmeta.
               Hvala lepa.</p>
            </sp>
            <sp xml:id="SDZ7-Redna-20-2016-06-17.sp97">
               <speaker>PREDSEDNIK DR. MILAN BRGLEZ:</speaker>
               <p>Besedo ima gospod Tomaž Lisec, pripravita naj se gospoda Benedikt Kopmajer in Matjaž
               Nemec.</p>
            </sp>
            <sp xml:id="SDZ7-Redna-20-2016-06-17.sp98">
               <speaker>TOMAŽ LISEC (SP SDS):</speaker>
               <p>Predsednik, hvala za dano besedo. Spoštovana državna sekretarka z ekipama, lep
               pozdrav!</p>
               <p>Bom nadaljeval tam, kjer je predhodnik končal. Kaj vse je bilo narobe v zadnjih petih
               letih, ampak teh pet let ima eno stalnico: gospoda Dejana Židana. Razen enega leta je
               bil vseskozi zraven, tako da njemu napišite pismo o tem, zakaj je bilo vse narobe;
               mi, ki bomo pa še naslednji mandat v tem parlamentu, bomo pa napisali pismo, kaj je
               naredil, da je do leta 2020 uničil slovenskega kmeta.</p>
               <p>Sam sem se spraševal, ali je osnovni problem tega zakona to, da ga pripravlja
               Ministrstvo za finance in ne Ministrstvo za kmetijstvo, ampak je v bistvu gospod
               Škodnik sam povedal, da je ta tehtnica zelo težka. Ministrstva za finance, z vsem
               spoštovanjem, bolj ta uradniški model, pa minister Židan, ki dejansko uničuje
               slovenskega kmeta, in po tem zakonu slovenskega kmeta po letu 2020 ne bo več, kar
               tudi sama vlada zapiše. Samo če pogledamo finančne posledice, pa citiram besedilo
               zakona oziroma uvod: "Skupno bo v letu 2020 katastrski dohodek več kot enkrat višji."
               Ampak 2017 in 2018 upate še na ta mandat, zato to prehodno obdobje, ki spominja, kot
               sem že enkrat rekel, na tisto, ubij me nežno, ampak kmet bo mrtev, potem ko te vlade
               že zdavnaj ne bo več in boste verjetno upali, da boste tedaj v opoziciji – tisti
               redki posamezniki –, ki boste rekli, da uradniki na ministrstvu so dali, kot je bilo
               rečeno danes, trenutno projekcije za leto 2020, ki so bile zgrešene. Ko v Poslanski
               skupini SDS rečemo, da je to ugotavljanje katastrskega dohodka fikcija, pa ta
               koalicija, ki ima trenutne projekcije za leto 2020, pravi, da ne vemo, kaj govorimo.
               In sama Vlada napše, citiram, "okoli tretjini kmečkih gospodinjstev v obdavčitvi se
               bo katastrski dohodek ob upoštevanju nove lestvice ob koncu prehodnega obdobja
               povečal za 50 % ali v povprečju nekaj čez 60 evrov letno, pri približno polovici med
               50 in 300 % ali v povprečju do približno 140 evrov letno, približno desetim procentom
               se bo katastrski dohodek povečal za več kot 3-krat ali v povprečju za nekaj več kot
               200 evrov letno …" Potem pa seveda zadnji stavek, "okoli 10 % pa se bo malenkost
               znižal s 160 na 120 evrov letno."</p>
               <p>Skratka, ta zakon je napisan samo zato, da bo jutri v vseh slovenskih medijih, kako
               bo v letu 2017 katastrski dohodek manjši, ker bo prehodno obdobje. 2018 bo isto, kot
               je sedaj, potem pa te vlade itak ne bo več, potem pa užgi brigu na veselje, pa naj se
               naslednja vlada ukvarja s slovenskimi kmeti; pa naj bodo to čebelarji, vinogradniki,
               oljkarji, lastniki gozdov in vsi ostali. Tako delate. Enako bo prišel čez nekaj
               mesecev v ta parlament Zakon o davku na nepremičnine. Ker že danes govorite, da po
               letu 2019 pride davek na nepremičnine. Seveda, pritisnili boste tipko za, kaj bo pa
               posledica – bo pa naslednja vlada spreminjala, to delala. Pa verjetno intimno celo
               upate, da bo naslednja vlada Janševa, da bodo potem imeli protestniki pred Vlado ali
               pa pred Državnim zborom razlog, na koga dati svojo jezo. Ja vlada je kriva, pa
               parlament, noben pa ne bo vedel, da je sprejelo ta zakon 60 poslancev, od katerih bo
               verjetno v naslednjem mandatu 10, 15 sedelo v tem državnem zboru. To vas seveda ne
               zanima. Minister Židan je tiho. Verjetno mu je zelo všeč, da je Ministrstvo za
               finance tisto, ki je danes na tnalu. On je tudi pri davčni blagajni govoril, kako je
               to super ukrep, pred tremi meseci je pa rekel, da bi bilo pa fino, če bi nekaj
               spremenili. In potem ko smo opozicijske vrste strnile svoje besede, je pa le skupaj z
               ministrom Mramorjem rekel, no saj za nekatere bi bilo pa res fino, če bi te davčne
               blagajne bile malo drugačne.</p>
               <p>Edini pogoj, da bi vsaj deloma se strinjali s tem zakonom, je to, da v členu, ki
               govori o prehodnih določbah, kjer piše, "v letu 2017 se katastrski dohodek in
               pavšalna ocena pripišeta vrednosti 40, v letu 2018 pa vrednosti 55 %", naredi pika in
               napiše stavek "in to velja tudi do nadaljnjega." Ker če so trenutne projekcije za
               leto 2020 nekaj zveličanega, vsi pa vemo, kakšno je stanje na terenu, ko imamo seje
               odbora ne samo zaradi naravnih nesreč, ampak zaradi problematike tukaj, tam, vinarji,
               čebelarji in vsi ostali. Ne, ta vlada pa, da za drugo leto bo katastrski dohodek
               manjši – kako smo mi dobri! Ampak po letu 2020 pa več kot enkrat večji KD, pa še
               davek na nepremičnine! Pa če še evropska perspektiva po letu 2020 ne bo tako dobra do
               slovenskega kmetijstva, kot so bile prejšnje pa tudi deloma sedanja – bomo sploh še
               imeli slovenskega kmeta? Ne, ampak vam je važno, da preživite leto 2017.</p>
               <p>Danes me zelo preseneča, glede na to, koliko ste se usklajevali, spoštovana državna
               sekretarka, oziroma koliko ljudi je sodelovalo. Jaz vedno pravim, super, podpiram. Za
               razliko od tega, ker sem bil eno uro prej na enem drugem sestanku, ko so rekli, da so
               iz SMC pobegnili s sestanka, da se vi vsaj pogovarjate in sodelujete z različnimi
               akterji na področju financ in kmetijstva; torej, tistih, ki se jih ta zakon dotika.
               Ampak dejstvo je, kar tudi sami zapišete, da imate še vedno odprte fronte z oljkarji,
               vinarji, čebelarji, lastniki gozdov, ki sicer so si že nekaj izborili z določenimi
               členi, ki tukaj govorijo o tem, da je pa 80 ali 90 % tržne vrednosti – ampak zakaj
               niste potem počakali s tem zakonom še nekaj časa pa se z njimi uskladili? Jaz po
               navadi pričakujem od vlade, da se predhodno uskladi z vsemi tistimi deležniki, ki se
               jih ta zakon dotika, potem pa pridemo sem. In potem boste zgroženi, če bo prišlo na
               sejo Odbora za finance 10 različnih združenj, sindikat ta, sindikat drugi, zadruga
               ena in gor pa dol, pa bodo rekli, mi še vedno mislimo, da zakon ni dober. Pa boste še
               vedno govorili, da se bomo še pogovarjali? Slej ko prej bomo morali, spoštovani in
               spoštovane, pritisniti tipko. In seveda koalicijski poslanci bodo z veseljem
               pritisnili "za", kajti v letu 2017 se boste pohvalili, kako bo manj KD, v letu 2018
               bo približno tako, kot je sedaj – kar smo tudi mi predlagali pred enim mesecem, da
               vsaj za eno leto ostane isto, pa ste bili zgroženi, kakšen populizem se gremo. Ne!
               Potem ko Nova Slovenija in SDS kričita, kako je treba stvari reševati, vi naredite v
               2017 kljukico – mi smo lepi –, potem pa tega ne bo več.</p>
               <p>Skratka, še enkrat, v Poslanski skupini SDS podpremo izključno besedilo člena, če v
               16. členu v tretji alineji za besedno zvezo "v letu 2018 v vrednoti 55 %" naredite
               piko. In vsi vemo, kakšno je stanje v slovenskem kmetijstvu, vi pa ga boste s tem
               zakonu po letu 2018, ko te vlade ne bo več, dejansko ubili tako kmetijstvo kot
               verjetno tudi kakšnega kmeta. Če je to kmetijska politika te vlade, potem si jo sami
               izglasujte. V Poslanski skupini SDS bomo proti.</p>
            </sp>
            <sp xml:id="SDZ7-Redna-20-2016-06-17.sp99">
               <speaker>PREDSEDNIK DR. MILAN BRGLEZ:</speaker>
               <p>Besedo ima gospod Benedikt Kopmajer, pripravita naj se gospoda Matjaž Nemec in Bojan
               Podkrajšek.</p>
            </sp>
            <sp xml:id="SDZ7-Redna-20-2016-06-17.sp100">
               <speaker>BENEDIKT KOPMAJER (PS DeSUS):</speaker>
               <p>Spoštovani predsednik, spoštovani kolegice in kolegi!</p>
               <p>Moram se oglasiti in izpostaviti nekaj pomislekov na novi Predlog zakona o
               ugotavljanju katastrskega dohodka, s katerim bodo soočeni predvsem hribovski kmetje,
               ki jih je na Koroškem – verjamem pa, da tudi drugo po Sloveniji – kar veliko. Na
               osnovi dosedanjih izkušenj, ki jih imajo z državo, oprostite, novemu zakonu ne
               zaupajo, saj niso v dovoljšnji meri bile upoštevani njihovi predlogi in pomisleki,
               kljub temu da so jih tudi pravočasno poslali. Občutek imajo, da država s podeželjem
               preveč mačehovsko ravna. Vendar problem ni samo katastrski dohodek. Zavedajo se, da
               je davek treba plačati. In če bi bil to samo davek, to ne bi bil niti problem, kljub
               temu da so se v tem času drastično zmanjšale cene mleka, mesa, lesnih asortimentov,
               tako da je postal vsak evro problem. Problem je predvsem v tem, da je katastrski
               dohodek osnova za odločanja še po 22 zakonih ali podzakonskih aktih. To je njihov
               največji problem. Če bi na KD plačali samo davek, bi to sprejeli in odkljukali
               zadevo, potem bi se kmetje čisto drugače odzivali na to. Ker pa se KD pripiše oziroma
               je osnova najprej za dohodnino in že prej omenjenim 22 predpisom, je to zelo velik
               finančni problem predvsem za hribovske kmete, ker dejansko ne prenesejo več dodatnih
               finančnih bremen, saj so na drugi strani, prihodkovni strani, do sedaj izgubili kar
               50 % izravnalnih ukrepov. Še enkrat poudarjam, govorim o hribovskih kmetih.</p>
               <p>Kolega Lah je prej natančno opisal in izračunal, na kaj vse vpliva ta katastrski
               dohodek. Če samo v grobem rečem, da to vpliva na celotno življenjsko pot enega kmeta
               od rojstva do smrti. Na vse to se veže ta katastrski dohodek lastnika. Če pa
               preračunamo zgolj za primerjavo, katastrski dohodek za travnike hribovske, ker
               primerjalnih njiv v hribih z ravninskim delom ni, in če primerjamo travnike, ki
               dajejo nekaj, bom rekel, košev ali nakladalk trave ali sena na hektar, če hočete, ali
               pa najboljšo njivo oziroma polje nekje v ravninskem delu Slovenije, s katere se lahko
               dobi nekaj ton žita na hektar, je razlika v katastrskem dohodku samo 50 evrov po
               hektaru. To seveda ni logično, še manj pa normalno.</p>
               <p>Zavedati se moramo, da na podeželju že sedaj živijo in delajo ljudje zaradi
               tradicije, zaradi dediščine in ne zaradi ekonomskih vidikov. Pustimo jim torej
               najnujnejše za življenje. Upam da bo vlada v nadaljnjem postopku sprejemanja zakona
               upoštevala tudi te skromne pomisleke teh ljudi.</p>
            </sp>
            <sp xml:id="SDZ7-Redna-20-2016-06-17.sp101">
               <speaker>PREDSEDNIK DR. MILAN BRGLEZ:</speaker>
               <p>Besedo ima gospod Bojan Podkrajšek, pripravita naj se gospod Janko Veber in gospa Iva
               Dimic.</p>
            </sp>
            <sp xml:id="SDZ7-Redna-20-2016-06-17.sp102">
               <speaker>BOJAN PODKRAJŠEK (PS SDS):</speaker>
               <p>Hvala, spoštovani predsednik, za dano besedo. Državna sekretarka, kolegice in kolegi
               in vsi naši gostje, ki so na balkonu!</p>
               <p>Danes govorimo o katastrskem dohodku, predlogu zakona, ki ga je pripravila naša
               vlada. Dejstvo je, da je to zakon, ki je obremenitev za našega kmeta, slovenskega
               kmeta. Večkrat smo nejevoljni, ko Vlada ne pripravi katerega zakona, seveda še huje
               je, ko se zakon pripravi, pa je obremenitev za naše državljanke in državljane.</p>
               <p>Sam sem mnenja, da sta dve poglavji zelo obremenjujoči za Republiko Slovenijo; to so
               naravne katastrofe seveda in stranke, ki prihajajo v parlament samo za en mandat. Ki
               ne delajo dolgoročno. To je tudi pokazatelj – ta predlog zakona. Slovensko
               kmetijstvo, slovenski kmet je v vedno večjih težavah. Prvič ga spremljajo naravne
               ujme in tisti, ki sprejemajo zakonodajo v Republiki Sloveniji, mu nalagajo vedno
               večje obremenitve pa kmetijski trg v Sloveniji in tudi v Evropi in svetu je vedno
               težji. Dejstvo je, da ko govorimo o slovenskem podeželju, da ko govorimo o slovenskem
               kmetu, sem že večkrat v tem državnemu zboru povedal, da nam odpoveduje ekonomska
               logika in kmečka pamet. To nam tudi priznavajo naši sosednje.</p>
               <p>Seveda zelo enostavno je obremenjevati malega človeka. Ni toliko dni od tega, ko smo
               poslušali predsednika Vlade, ki je govoril o malem človeku v Republiki Sloveniji.
               Današnji predlog zakona obremenjuje slovenskega kmeta, obremenjuje slovensko kmečko
               družino, v kateri živijo včasih tudi tri generacije. Premalokrat se tega
               zavedamo.</p>
               <p>Malo prej sem poslušal svojega predhodnika, verjetno kakšno leto starejši, verjetno z
               nekimi izkušnjami več, kot jih imam sam, pa se z njim povsem strinjam. Mislim, da je
               tudi tukaj politika pomembna, ne glede, kdo prihaja iz katere stranke, da delamo za
               tiste ljudi, kateri so nas v ta parlament izvolili. To je ta teden tudi pokazal.</p>
               <p>Ko govorimo o katastrskem dohodku, ki bremeni – seveda državna sekretarka ima tu
               izjemno težko nalogo, ko mora to predstavljati v Državnem zboru. Razumem predsednika
               Vlade, da mu je malo mar za naše podeželje, zelo težko pa razumem ministra za
               kmetijstvo, ki je minister že 6 let na področju kmetijstva, in ne smemo pozabiti, da
               je on tudi podpredsednik Vlade Republike Slovenije. Čudim se spoštovanemu Židanu,
               kako sploh dovoli, da te stvari prihajajo v Državni zbor, seveda ta bremenitev. Ko bo
               šel na katero kmetijo, vem, da se bo on spretno izmotaval pa znal povedati, da še
               drugo leto nič ne bo, pa da še 2018 nič ne bo, ampak ta katastrski dohodek se bo
               povečal za enkrat v letu 2020.</p>
               <p>Spoštovane poslanke in poslanci iz največje koalicijske stranke, če je ta enkratna
               povišica tako enostavna za vas in boste seveda z lahkoto pritisnili tipko za ta
               predlog zakona, vas tudi pozivam, da enkrat pritisnete, da vam za enkrat zmanjšajo
               plače, če je to tako enostavno. Zavedati se moramo, da živimo vsi v Republiki
               Sloveniji, zavedati se moramo, da smo bili vsi izvoljeni od naših državljank in
               državljanov in da ko pride obremenitev že za ranjenega kmeta na te klopi, bi morali
               zavrniti.</p>
               <p>Skratka, sam bom ta zakon zavrnil in se tudi zavzemal, da slovensko podeželje,
               slovenski kmet, slovenske družine, ki živijo na kmetijah, da jim bi pripadala boljša
               prihodnost. Seveda smo za to odgovorni vsi mi, ki tukaj sedimo. Hvala za vašo
               pozornost.</p>
            </sp>
            <sp xml:id="SDZ7-Redna-20-2016-06-17.sp103">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Besedo ima gospod Janko Veber. Izvolite.</p>
            </sp>
            <sp xml:id="SDZ7-Redna-20-2016-06-17.sp104">
               <speaker>JANKO VEBER (PS SD):</speaker>
               <p>Hvala za besedo in lep pozdrav vsem.</p>
               <p>Glede na to, da zakon prinaša tudi ali pa uvaja novo metodologijo, je zelo pomembno,
               da je določeno v zakonu tudi prehodno obdobje in to prehodno obdobje je določeno na
               način, da se v letu 2017 pravzaprav zmanjša katastrski dohodek za 10 milijonov, 2017
               oziroma 2018 potem zviša za 11 in šele v letu 2019 se poviša za okoli 19 milijonov,
               ampak vendarle hočem povedati naslednje. Glede na to, da je nova metodologija, je
               prav, da v tem prehodnem obdobju lahko dejansko ocenimo, kaj prinašajo vsi ti
               podatki, parametri, ki bodo vneseni v to metodologijo za izračun katastrskega
               dohodka. Prav je, da se v tistem trenutku, ko zakon zaživi, seveda spremlja tudi
               dogajanje, kje se bo odrazil ta izračun kot primeren, kje se bo izkazal kot
               neprimeren, predvsem pa, kot sem tudi že v stališču poslanske skupine opozoril,
               nikakor ne sme priti do tega, da bi kmet bil zavezan plačati nekaj, česar sploh ni
               ustvaril; oziroma da bi te obremenitve temeljile na podatkih, kot da je ustvaril
               izjemno velike prihodke, dejansko so bili pa ti prihodki bistveno manjši. Zato
               mislim, da bo ne samo po zaključku razprave v Državnem zboru – in tudi pozdravljam,
               da gre zakon po rednem postopku, da imamo najprej danes splošno razpravo in potem še
               na matičnem delovnem telesu, ker bo zagotovo priložnost se seznaniti tudi s stališči
               vseh ostalih, ki so sodelovali pri pripravi zakonodaje, in ne nazadnje vseh tistih
               ali pa velik del tistih preko posameznega združenja in oblike organiziranja, ki jih
               imajo, da bodo predstavili svoja stališča glede samega zakona. Želim si, da bi v tem
               prehodnem obdobju potem te iste ekipe, ne glede na to, kdo je na oblasti, ne glede na
               to, kdo vodi določen resor, kar je bilo danes izpostavljeno kot, ne vem,
               pomanjkljivosti in podobno; stroka bo imela takrat možnost in priložnost, da ves čas
               spremlja dogajanje in potem seveda tudi obvesti tiste, ki bodo imeli možnost in
               priložnost odločati o morebitnih spremembah in dopolnitvah tega zakona.</p>
               <p>Zagotovo je pa zelo pomembno, da bomo poskušali spremljati učinke zakona na
               posameznih območjih, regijah. Namreč po tej metodologiji naj bi bila nekako ista
               kategorija enako obremenjena ali pa ocenjena, ne glede na to, ali je to v Pomurju,
               ali je to v Primorju, ali je to na Krasu, na Dolenjskem, na Gorenjskem. To je
               zagotovo ena dodatna zahtevnejša naloga, kajti Slovenija je raznolika, so različni
               klimatski pogoji, so različni geografski pogoji; skratka, cela vrsta dejavnikov je,
               ki jih sicer včasih težko vnesti v metodologijo, zato bo zelo pomembno spremljati
               prav dogajanje izvajanja tega zakona na posameznih območjih, regijah in oceniti, da
               ne bi ponovno prišlo do obremenitve, recimo, enega dela Slovenije na račun
               razbremenitve drugega dela Slovenije. To vedno prinaša potem nelagodje in slab
               občutek in ne nazadnje tudi ni prav, da se tako dogaja oziroma če bi se tako
               dogajalo. Tako je zahtevnost tega zakona verjetno v primerjavi z drugimi ravno zaradi
               vseh teh parametrov še toliko večja in upam, da bodo vsi ti kazalci, ki bodo znani,
               predvsem ko bodo prvi izračuni narejeni, res dobra podlaga ali še boljša podlaga za
               razpravo in spremljanje dogajanja, kot imamo danes.</p>
               <p>Sam bi sicer opozoril na to, kar me preseneča v zadnjem obdobju in je nekako
               nelogično, da nikakor ne sme priti do situacij, ki so tudi bile v enem trenutku
               zaznane pri tem zakonu, da bi se celo za dvatisočkrat za posameznega kmeta
               obremenitev povečala. Bil sem pred kratkim tudi presenečen nad informacijo, pa ni
               vezana neposredno na ta zakon, ampak kar za ravno tako 300-, 400-krat večja
               pristojbina za vzdrževanje gozdnih cest, ne glede na to, da lastnik ni povečal svojih
               površin, je nekaj, kar te preseneti. Zakaj lahko in kako je mogoče, da sploh lahko do
               takšnih izračunov prihaja, in zato še toliko bolj poudarjam, da bo treba resnično
               zelo resno in na strokovni ravni sprejemati vse dogajanje in odpraviti tiste težave,
               ki bi se v praksi tudi dogajale.</p>
               <p>Zagotovo je pa ta zakon potreben, to ugotavlja stroka, to ugotavljajo mnogi, ki se
               ukvarjajo s kmetijstvom, gozdarstvom, pa tudi čebelarstvom. Dejstvo je, da če ta
               zakon ne bo sprejet, bo ostal v veljavi zdaj veljavni, ta je pa izjemno neprijazen po
               zdaj veljavni metodologiji do kmetov, in bi resnično prišlo lahko do enormnih
               obremenitev kmetij. Tako sprejem tega zakona pomeni, da tudi umaknemo, če lahko tako
               rečem, iz veljave zakon, ki v kolikor bi po izteku prehodnega obdobja, s katerim se
               je ublažil vpliv zdaj veljavnega zakona, prišlo do resnično enormnih obremenitev
               kmetov. Zato je prav, da se sprejme novi zakon, s prehodnim obdobjem in treznim
               izračunom, potem ko bi ta zakon tudi v polni veljavi lahko zaživel tam nekje po letu
               2020, če bo vse tako, kot bi moralo biti tudi z našim kmetijstvom. Hvala.</p>
            </sp>
            <sp xml:id="SDZ7-Redna-20-2016-06-17.sp105">
               <speaker>PODPREDSEDNIK MATJAŽ NEMEC:</speaker>
               <p>Hvala, gospod Veber.</p>
               <p>Besedo ima dr. Mitja Horvat, za njim naj se pripravita gospod Uroš Prikl in gospod
               Zvonko Lah.</p>
            </sp>
            <sp xml:id="SDZ7-Redna-20-2016-06-17.sp106">
               <speaker>DR. MITJA HORVAT (PS SMC):</speaker>
               <p>Najlepša hvala, predsedujoči, za dano besedo. Spoštovani predstavniki ministrstev,
               spoštovani poslanke in poslanci!</p>
               <p>Žal mi je sicer, da gospoda Lisca ni več med nami, ker bi želel nekaj besed nameniti
               tudi temu, kar je očital na pamet in vse povprek. Daleč od tega, da bi sprejemal
               kakršnekoli očitke, ki so bili izrečeni na njegov račun in v tem trenutku moram še
               enkrat, kot sem že v preteklosti, pohvaliti Ministrstvo za finance, ki je pripravilo
               celovit predlog in ga opremilo tudi s številkami, ki pa jih žal nočete brati tako,
               kot so zapisane, ampak je treba tudi za javnost poudariti, da so bili izrazito
               zavajajoče predstavljeni. Zlasti takrat, ko ne govorimo samo o odstotkih, ampak ko
               govorimo o zneskih v evrih, potem boste ugotovili, seveda da te razlike, do katerih
               prihaja po novem sistemu, niso tako drastične, kot se jih želi predstaviti. In daleč
               od tega, da nismo socialno občutljivi in da nismo občutljivi za stanje slovenskega
               kmeta, ki bi naj ga domnevno želeli uničiti; daleč daleč od tega! Kar pa želimo, je
               pa seveda to, da ga spodbudimo; spodbudimo, da o teh temah ne govorimo več samo
               čustveno, ampak na znanstvenih podlagah. Kar želimo, je seveda, da spodbudimo
               slovenskega kmeta, ki tudi po novi ureditvi, ki jo je skrbno pripravilo Ministrstvo
               za finance, upoštevaje sodobne znanstvene metode, da ne govorim tja do čisto sodobnih
               tehnik, tja do dronov, preko katerih lahko spremlja stanje na svojih površina in kjer
               lahko praktično točkovno skrbno za okolje, ukrepa takrat, kadar prihaja do raznih
               pojavov, škodljivih pojavov bolezni na drevesih, na ostalih pridelkih. Spodbuda, ki
               jo potrebujemo in seveda tudi uravnoteženje. Kot boste ugotovili iz številk, ki so
               predstavljene, gre za večje povečanje samo pri tistih kmetijskih površinah oziroma
               gospodinjstvih, ki imajo v lasti minimalno – ker gre za minimalno število tistih, ki
               imajo velike površine in kjer seveda popolnoma drugače lahko intenzivno opravljajo
               kmetijsko dejavnost, za razliko od tistega, na katere ste verjetno želeli čustveno
               malo vplivati, da želimo uničiti tistega, ki je pa pomemben ne samo za kmetijsko
               proizvodnjo, ampak predvsem tudi zato, da imamo urejeno krajino; zaradi tega ker
               potrebujemo vse tiste, ki mestoma tudi hodijo v druge službe, zato da lahko
               vzdržujejo družinsko premoženje, ki so ga dobili od prednikov in ga bodo predali tudi
               zanamcem. Ti so v veliki večini in ti so v veliki večini tudi zelo razbremenjeni
               glede na tiste pogoje, ki ste jih tudi sami pomagali soustvarjati v preteklosti.</p>
               <p>Želimo si novega sistema in želimo si doseči tisto, kar je najpomembneje,
               enakomernejšo obremenitev z davki in v tem primeru seveda tudi na kmetijskem
               področju. Tisti, ki ustvarja več, lažje prispeva več in seveda nikakor ni namen, da
               bi kogarkoli uničili, zlasti tiste ne, za katere sem rekel, ki skrbijo tudi za
               ekološko in socialno funkcijo lastnine, kot imamo to zapisano v ustavi. Ti bodo še
               naprej lahko pod omiljenimi pogoji z malimi, minimalnimi obremenitvami, z našo
               podporo, seveda, še naprej opravljali to dejavnost.</p>
               <p>Kot rečeno, posebej smo občutljivi tudi na dogajanja, ki se nam pojavljajo v zadnjem
               času, od velikih podnebnih sprememb do ujm, katerim smo priča v zadnjih letih. Temu
               primerno so tudi razbremenitve pripravljene na podlagi tega, ker se zavedamo, kakšne
               so škode s točo, s pozebo, s poplavami utrpijo na kmetijskih površinah. Hkrati je pa
               na drugi strani treba malo tudi za uravnoteženje vedeti, da v vseh teh letih, ki jih
               radi označujemo kot krizo, je treba vedeti, da je ta kriza v najmanjši meri prizadela
               tiste, ki se ukvarjajo s kmetijsko dejavnostjo, da se je to bistveno bolj poznalo na
               ostalih področjih, na finančnem, in seveda da so večjo škodo in slabši položaj
               utrpeli v drugih proizvodnjah. Nikakor nismo neobčutljivi in slišimo tudi Ministrstvo
               za kmetijstvo, ki nas opozarja, kaj se je zaradi te, sedaj na koncu imenovane krize,
               zaradi vseh dogajanj, ki jih imamo v svetu, v globaliziranem svetu, kjer so
               poslabšane razmere za nekatere pridelovalce. Seveda bomo za tiste našli načine in
               zlasti, kot je bilo že tudi na Odboru za kmetijstvo lepo povedano, kjer jih bomo
               spodbudili tudi s pomočjo, kot sem rekel, na znanstvenih temeljih utemeljeno, ne samo
               čustveno razpravljano, kjer jih bomo spodbudili in jim bomo dali nujno pomoč, zato da
               jih bomo preusmerili na proizvodnjo z višjo dodano vrednostjo. Daleč torej od očitkov
               in daleč od tega, da bi enostavno, kot se rado reče, kantico brcnili naprej po cesti,
               da bodo zanamci morali početi to, kar moramo početi mi danes.</p>
               <p>Mi smo soočeni v tej vladi s tem, kar ste počeli v preteklosti, in se ne bom na
               podoben način, kot ste sami razpravljali, obnašal in ne bom na ta način razpravljal.
               Ampak pred nas so dani veliki izzivi in vse ostaline tega, kar se je dogajalo v
               preteklih obdobjih. Zato se seveda trudimo, da stvari postavimo na zdrave temelje in
               da lahko skladno z našim ustavnopravnim redom ustvarimo podobne razmere, enake
               možnosti za vse in seveda daleč od tega, da bi kogarkoli želeli uničiti.</p>
               <p>Morda čisto za konec drobno misel; vemo, kaj pomeni čebela za človeka, vemo, da je
               znameniti Einstein rekel, da ko ne bo čebele, tudi človeka ne bo več. Zato se tudi po
               teh primerih lahko vidi, kako in še kako smo družbeno odgovorni in občutljivi za to,
               da bo stanje in življenje ljudi, blagostanje ljudi tudi na tej podlagi z
               enakomernejšo razporeditvijo bremen in verjamem, da je temu namenjen in tako
               pripravljen tudi predmetni zakon in ga bomo lahko podprli in tudi, da bo lahko
               zaživel v življenje in da bo prinesel ugodne rezultate. Najlepša hvala.</p>
            </sp>
            <sp xml:id="SDZ7-Redna-20-2016-06-17.sp107">
               <speaker>PODPREDSEDNIK MATJAŽ NEMEC:</speaker>
               <p>Hvala tudi vam. Tudi prav danes je dan odprtih vrat vseh čebelarjev.</p>
               <p>Besedo ima gospod Zvonko Lah, za njim pa naj se pripravi … Opravičujem se, gospod
               Uroš Prikl, beseda je vaša, za njim gospod Lah in za gospodom Lahom gospod Zajc.</p>
               <p>Izvolite, beseda je vaša.</p>
            </sp>
            <sp xml:id="SDZ7-Redna-20-2016-06-17.sp108">
               <speaker>UROŠ PRIKL (PS DeSUS):</speaker>
               <p>Hvala lepa. Saj tudi v obratnem vrstnem redu bi se zmenila s kolegom Lahom. Lep
               pozdrav še enkrat z moje strani.</p>
               <p>Pri tem zakonu je treba reči, pa nočem zdaj preveč kritičen biti za nazaj, ker tudi
               ni produktivno, ampak dejansko je bilo v preteklosti, si upam trditi in biti
               kritičen, bore malo narejenega. Dosti zadev se je nakopičilo, dosti problematičnih
               zadev se je nagrmadilo in so bili potrebni oziroma so potrebni ukrepi; ukrepi v
               smislu, da na nek način, če želite, izčistimo metodologijo za izračun katastrskega
               dohodka. V vsakem primeru pa, da se tega lotimo zdaj, v tem trenutku, ker do konca
               letošnjega leta zopet poteče moratorij na ugotavljanje katastra in sedaj je treba
               nekaj narediti.</p>
               <p>Tukaj so, vsaj kolikor sem jaz sodeloval, bili zelo intenzivni pogovori na ravni obeh
               ministrstvih, v to vpetih, tako finančnega kot kmetijskega. Bila je tudi oblikovana
               delovna skupina z različnimi profili strokovnjakov, katere namen je bil, da
               prisluhnejo, torej da upoštevajo seveda stroko, da prisluhnejo potrebam kmetov, tako
               manjših, večjih in seveda pridejo do ustreznih rešitev. Verjamem, da se pri tem delu
               te komisije to upoštevalo, da je sodelovala s svojimi konkretnimi idejami, predlogi
               in tudi rešitvami pač populacija, ki se ukvarja dnevno s kmetijstvom, z različnimi
               oblikami kmetijstva, gozdarstva in tako dalje.</p>
               <p>Zakaj je to tudi za nas nekatere, ki ne prihajamo toliko iz ruralnih okolij, pa
               vendarle, tudi v Mariboru smo obkroženi s kmetijskimi površinami in tudi osebno, če
               hočete, imam občutljiv odnos do kmečkega prebivalstva in mi ni vseeno, da bi
               sprejemal oziroma stisnil tipko, ki bo pomenila, kot sem zdaj iz mnogih ali pa iz
               nekaterih razprav pred svojo slišal, da kmeta pehamo v pogubo. Nikakor ne bi rad
               želel, da bi bilo temu tako, zato verjamem, da je stroka prisluhnila tem potrebam,
               prisluhnila potrebam v smislu; prvič, da zagotovimo čim večjo samooskrbnost, kar rad
               kmetijski minister poudari – in prav je tako. Drugič, da se ne ustavi razvoj
               podeželja; nasprotno, da se razvijajo vsi konci Slovenije ne samo mesta, velika mesta
               ali pa veliko mesto, podeželje pa nekje tam obrobje Slovenske gorice, severovzhodna
               Slovenija in tako dalje pa ne. Kot tretji, pa morda celo najbolj bistveni pogoj, da
               se da poudarek, da se prisluhne kmetu, človeku, posamezniku, ki se ukvarja, ki si
               kruh služi s pridelavo in predelavo hrane in nikakor ne sme biti v inferiornem
               položaju napram komerkoli drugemu. Seveda verjamem tudi številkam, ki so nam bile
               predstavljene, verjamem pozitivnim rešitvam, ki jih prinaša tako, bom rekel malo
               politično, dolgo pričakovan zakon.</p>
               <p>Ob zaključku bi rekel samo tole, danes itak ni glasovanja in danes ne bomo tega
               zakona sprejeli in skozi fazo sprejemanja zakona verjamem, da še lahko tudi kakšna
               izboljšava se pripelje notri v besedilo členov, če bo seveda potrebna. Predvsem pa
               zdi se mi, da je pozitivna neka postopnost uvajanja tega zakona skozi malo daljše
               časovno obdobje, in v tej postopnosti uvajanja, verjamem, če se bo ugotovilo res
               čisto človeško in v končni fazi čisto normalno, ker mi pač nimamo pri nas, da bi
               imeli neko Probefahrt, neko uvajalno dobo pri samem izvajanju zakona, če se bo na tej
               fazi ugotovilo, da zakon pač ima neke pomanjkljivosti, da se jih seveda smiselno
               odpravi, kot rečeno, v interesu uspešnega kmetijstva in zadovoljnega kmeta. Hvala
               lepa.</p>
            </sp>
            <sp xml:id="SDZ7-Redna-20-2016-06-17.sp109">
               <speaker>PODPREDSEDNIK MATJAŽ NEMEC:</speaker>
               <p>Hvala tudi vam.</p>
               <p>Besedo ima gospod Zvonko Lah. Za njim gospod Simon Zajc.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-17.sp110">
               <speaker>ZVONKO LAH (PS SDS):</speaker>
               <p>Hvala, predsedujoči.</p>
               <p>V zadnji dve razpravi bi – ne vem, dvomim, da smo iz istega filma, kot poslušam te
               razprave. Nimam veliko časa, bomo imeli pa še na odboru. Glejte, če kdo potrebuje
               stalno oziroma stabilno poslovno okolje, so to kmetje. Sploh pa mali prevzemniki, ne
               se hecati, da lahko do 2020 še kaj popravimo pa da bomo izboljšali. Oni se morajo
               zdaj odločiti, ali bodo šli v kmetovanja, ali bodo prevzeli kmetijo ali ne. Izračun
               delajo po tem zakonu na 2020 ne pa na 2017. Izračuni za 2017 bodo prišli, odločbe, v
               2018 v maju, juniju, takoj pred volitvami, da bo nižja dohodnina. In večjo škodo
               boste naredili s socialnimi prejemki s tem in bolj…/izklop mikrofona/</p>
            </sp>
            <sp xml:id="SDZ7-Redna-20-2016-06-17.sp111">
               <speaker>PODPREDSEDNIK MATJAŽ NEMEC:</speaker>
               <p>Še zadnji razpravljavec. Gospod Zajc, beseda je vaša. Izvolite.</p>
            </sp>
            <sp xml:id="SDZ7-Redna-20-2016-06-17.sp112">
               <speaker>SIMON ZAJC (PS SMC):</speaker>
               <p>Hvala, gospod predsedujoči.</p>
               <p>Svojo razpravo bom začel nekoliko drugače, kakor sem si prvotno zastavil, ampak
               mislim, da se moram odzvati. Nisem pa prej hotel zlorabiti postopkovnega predloga v
               stilu gospoda Tanka, ker se mi zdi pač, da nočem, da to postane tudi moj stil.</p>
               <p>Kaj sem hotel reči? Zdi se mi nedopustno, da poslanec Podkrajšek polaga besede v usta
               našega predsednika vlade. To, da izjavi, da razume, da predsedniku Vlade ni mar za
               podeželje, je po mojem mnenju enostavno nedopustno. Da se polagajo človeku, ki ga ni
               tukaj, take stvari v usta, se po mojem mnenju tukaj ne sme dogajati in ne morete
               razumeti, gospod Podkrajšek – saj zdaj ga ni več tukaj –, da njemu ni mar do
               podeželja, ker to enostavno ni res. Želel bi si, da se na tak način v Državnem zboru
               ne pogovarjamo več, razumem pa, da je treba v vsaki priliki, ki jo poslanci SDS
               dobite, z dvignjeno roko po tej vladi. Ampak mogoče bi bilo boljše na kakšen drugačen
               način.</p>
               <p>Zdaj pa o zakonu, ki ga danes obravnavamo. Zakaj sploh je treba uvesti novo metodo?
               Po stari metodi so se uporabljali podatki, ki jih zdaj sploh več ne zbiramo, jih je
               premalo, niso ažurirani, so nezanesljivi, kar pomeni, da že iz razloga moramo
               sprejeti nekaj novega, temelječega na podatkih, ki jih imamo, ki so ažurni in ki bodo
               zanesljivi.</p>
               <p>Druga stvar, ki je mogoče pa manj prijetna, je pa to, da so strokovnjaki ugotovili in
               s tem so se tudi predstavniki kmetov in kmetje sami strinjali, da dozdajšnja oziroma
               stara ureditev ni bila realna, v bistvu je bil katastrski dohodek v resnici podcenjen
               in če hočemo biti pravični do vseh državljanov, pomeni, da je treba pač metodo tako
               prilagoditi, da bo poštena in da bo realna. Če to pomeni, da se v nekaterih primerih
               katastrski dohodek zniža, v drugih zviša, je to v redu, ampak mora biti seveda
               poštena do vseh državljanov. Ko govorimo o tem zakonu, se je mogoče treba za trenutek
               vprašati, kaj je pavšal, ker se mi zdi, da kar malo pozabljamo, kaj pavšalni davek,
               pavšalna obdavčitev pomeni. To pomeni, da gremo na nek enostavnejši, robustnejši,
               preglednejši način obdavčevanja. In to hkrati tudi pomeni, da ne bo vedno čisto za
               vsakega fer. Ampak če hočemo imeti pavšalno obdavčitev, je to ena od stvari, ki jo je
               treba vzeti v zakup. Vedno, ko govorimo o pavšalni obdavčitvi, se velikokrat spomnim
               na naše seje, kjer se govori o vsem možnem, tudi izven teme. In se spomnim, da smo
               velikokrat omenjali gostince, ki bi radi pavšalno obdavčitev, da se pogleda, koliko
               miz ima, in potem bo takšen davek nasploh, to se pravi pavšalen. Ampak ko pa imamo
               pavšalni davek v kmetijstvu, se pa kar hitro začnemo pogovarjati o tem, kaj pa, če bo
               tisto leto slaba letina; kaj pa, če ne bo toliko prodal; kaj pa, če bojo cene padle;
               vi pa tukaj povprečje računate. Ampak to je to, kar se zgodi, če uvedeš pavšalni
               davek oziroma se odločiš za pavšalno obdavčitev. Ne bo vedno poštena. In če oceniš,
               da je tako krivična do tebe, imaš pa še vedno možnost v Sloveniji, da si obdavčen po
               dejanskih stroških in po dejanskih dohodkih. Torej greš na knjigovodstvo. In tukaj bi
               se lahko obrnil na začetno razpravo gospoda Laha oziroma na predstavitev stališča. /
               oglašanje iz dvorane/ Seveda ima vezo. Če misliš, da tvoj dohodek ni takšen, kot ti
               ga katastrski dohodek prikazuje, se potem pač odločiš za to, da boš prikazal, kakšen
               dohodek pa imaš zares; in to je dejanski dohodek. In to lahko stori tudi tisti, ki
               ugotovi, da bo na izgubi za 5 tisoč evrov ali koliko ste prej omenjali. Če misli, da
               je to res krivično, da nima takega dohodka, ga lahko potem dokazuje na ta način, da
               je obdavčen po dejanskih dohodkih.</p>
               <p>Mislim, da bila pri sprejemanju tega zakona prikazana neka dobra praksa tega, da se
               je sodelovalo z vsemi, ki se jih ta zakonodaja tiče. In mislim, da je zaradi tega
               tudi izdelek, ki je prišel zdaj na naše mize, relativno zelo dober. Upoštevano je
               veliko predlogov in pomislekov, ki so bili podani med javno razpravo; in to se mi zdi
               v redu, ker se je treba pri takšnih stvareh poslušati, ker pogled, ki ga ima neko
               ministrstvo, je mogoče narobe razumljen s strani kmetov; in obratno. Če se to da na
               mizo in ugotovi, kje so tista razhajanja in kje se da skupaj priti, potem dobiš tak
               izdelek, za katerega mislim, da je dober primer zakona. Kar se tiče tistih, ki jim bo
               KD izrazito poskočil, je treba poudariti in še enkrat povedati, da se pripravlja v
               Zakonu o dohodnini ta kapica, da se ne bo nobenemu za dvakrat dvignilo. Bomo držali
               besedo, saj smo takšna vlada, da se držimo tega, kar rečemo. Ni se treba bati, da se
               bo nekomu zgodilo to, da ga bo ta zakon res pokopal, ker bomo pazili na to, da do
               tega ne pride. Ob tem bi rad šel malo na številke, ker je zelo zastrašujoče govoriti
               o procentih. Fino je pogledati, kaj ti procenti potem zares pomenijo v številkah.
               Gospod Lisec je zelo dobro strašil, kaj se bo zgodilo okoli tretjini. Ja, tretjini se
               bo povečal glede na zdajšnji KD – bo treba plačati potem v dohodnini, če gledamo
               efektivno stopnjo obdavčitve za dohodnino – za 12 evrov. Gre procent višje, ampak za
               celo leto bo to pomenilo 12 evrov. Za tiste najvišje, se pravi za tiste top 10 %, pa
               govorimo o povišanju za 40 evrov. Ostali pa vmes pa za 23 evrov. Skratka, ne govorimo
               o zelo velikih številkah, procentualno pa seveda govorimo. Ampak to izhaja iz tega, s
               čimer sem začel. Stroka, izračuni in tudi kmetje sami vejo, da je bil star način
               ugotavljanja katastrskega dohodka podcenjen. Zato so taki skoki, ampak nominalno še
               vedno niso tako zelo zastrašujoči.</p>
               <p>Kar se tiče dopolnilnih dejavnosti. Dopolnilne dejavnosti se ne urejajo v tem zakonu
               in pridejo kasneje na vrsto. Tisto prvo, predelava lastnih produktov, se bo še
               uredilo, da se jih pri dohodnini na posamezno kmetijsko gospodinjstvo upošteva
               pavšalno oziroma v sklopu katastrskega dohodka. In to še pride. Dobra stvar tega
               zakona je tudi to, da se intenzivne kulture dajo v osnovno kmetijsko dejavnost in se
               na ta način razbremeni te kmete izdajanja računov in birokracije, ki je pač del tega;
               tudi davčne blagajne in tako naprej. To je še ena stvar, s katero gremo nasproti
               kmetom. Poudarek dajemo čebelarstvu. Navkljub ekonomskemu izračunu, ki kaže drugačne
               stroške, smo prisluhnili, se zavedamo, kot je kolega dr. Horvat pred menoj povedal,
               se zavedamo pomena čebel, zato smo prisluhnili temu in šli nasproti njihovemu
               predlogu, da so priznani stroški 80 %. Enako se zavedamo pomena gozda in, kot sem že
               prej omenil, tudi vrtnin, kjer si na teh delih želimo, da se naša samooskrba poveča.
               Mislim, da tiste stvari, ki so mogoče še odprte in se bodo pokazale za problematične,
               imamo še nekaj časa med razpravo oziroma med sprejemanjem tega zakona, da se jih
               popravi. Na splošno gledano pa mislim, da je zakon že zelo dobro usklajen, da je
               dober, da ni tak, da ne bo upravičil teh strahov, ki jih marsikdo iz opozicije hoče
               narediti; ampak da se bo potem videlo, da je v bistvu zakon dobro pripravljen. Kar se
               tiče prehodnega obdobja, je treba vedeti, da je tudi po prehodnem obdobju bo še vedno
               74 % kmetijskih gospodinjstev iz tega naslova pod 200 evri, se pravi da ne bodo
               plačevali nič za dohodnino in se ni treba bati. Pri ostalih pa pač, kot sem že prej
               omenil, bodo skoki pri tistih največjih 40 evrov. Seveda imamo potem te vrhove, ki
               jih bomo pa tudi reševali in ne bomo dopustili, da se zgodijo. Hvala.</p>
            </sp>
            <sp xml:id="SDZ7-Redna-20-2016-06-17.sp113">
               <speaker>PODPREDSEDNIK MATJAŽ NEMEC:</speaker>
               <p>Prehajamo v sklepni del splošne razprave, v kateri dobi besedo še predstavnica Vlade
               kot predlagateljica.</p>
               <p>Besedo ima predstavnica Vlade mag. Mateja Vraničar Erman, državna sekretarka na
               Ministrstvu za finance.</p>
            </sp>
            <sp xml:id="SDZ7-Redna-20-2016-06-17.sp114">
               <speaker>MAG. MATEJA VRANIČAR ERMAN:</speaker>
               <p>Hvala lepa, gospod podpredsednik. Še enkrat lep pozdrav vsem skupaj!</p>
               <p>Izhodišče, iz katerega moramo izhajati, je, da je kmetijska in gozdarska dejavnost
               ena od ekonomskih dejavnosti s svojimi zakonitostmi in posebnosti. In te posebnosti
               so prepoznane oziroma pripoznane tudi v načinu ugotavljanja potencialnega dohodka in
               v posebnem načinu obdavčitve dohodkov iz te dejavnosti. Trenutno veljavni sistem je
               za določanje pavšalne ocene potencialnega tržnega dohodka na hektar zemljišča določal
               zelo kompleksne izračune in ogromno kazalcev. To je povzročilo, da je bilo posamezno
               kmetijsko zemljišče v eni regiji obravnavano oziroma je imelo popolnoma drugačen
               izračun katastrskega dohodka kot zemljišče enake kvalitete na drugem koncu Slovenije.
               S predlagano novo rešitvijo in večjo robustnostjo določanja katastrskega dohodka se
               ta nelogičnost odpravlja. Kmetijsko zemljišče enake kvalitete bo nosilo enak
               katastrski dohodek, se pravi enake kvalitete in v enaki vrsti uporabe, imelo pripisan
               enak katastrski dohodek ne glede na to, ali se nahaja v Prekmurju ali kjerkoli
               drugje. Problem gorskih kmetij, ki je bil omenjen v razpravi, je naslovljen skozi to,
               da se katastrski dohodek določa različno glede na kvaliteto zemljišča, glede na tako
               imenovane bonitetne točke oziroma glede na rastiščni koeficient pri gozdnih
               zemljiščih. In te rešitve omogočijo, da so gorske kmetije oziroma kmetije, kjer imajo
               lastniki večje površine pod večjimi strminami, da so tudi katastrski dohodki temu
               prilagojeni. Ne smemo pa vseh rešitev pripeljati samo v katastrski dohodek. Ravno ko
               govorimo o gorskih kmetijah, te pridobijo večje obsege subvencij za pridelavo v
               območjih z omejenimi dejavniki, tako imenovanih OMD subvencij, ki so v celoti
               izločene iz obdavčitve z dohodnino.</p>
               <p>Nadalje, omenjeno je bilo, da je nedopustno, da se katastrski dohodek uporablja za
               različne namene. Katastrski dohodek kot ocena potencialnega tržnega dohodka na
               določenem kmetijskem zemljišču je metoda poenostavljenega ugotavljanja možnega donosa
               tega zemljišča ali pa, če želite, možnega dohodka kmetijske dejavnosti. Ker sem rekla
               prej, da je kmetijska dejavnost ena od ekonomskih dejavnosti, podoben režim velja
               tudi v drugih ekonomskih dejavnostih, kjer se posamezne pravice ali obveznosti vežejo
               bodisi na prihodke bodisi na dobiček oziroma na dohodek. In na podoben način
               ocenjujemo, da je treba upoštevati tudi pri kmetijski oziroma gozdarski dejavnosti.
               Nadalje, večkrat je bilo v razpravi omenjeno, da je treba upoštevati izredne
               okoliščine oziroma izredne razmere ter možnost naravnih ujm v izračunu katastrskega
               dohodka. Naša ocena je, da mora katastrski dohodek biti izračun potencialnega tržnega
               dohodka v normalnih razmerah; medtem ko se posamezne izredne okoliščine ali naravne
               ujme upoštevajo skozi posebne režime oziroma posebne določbe, ki jih vsebujejo Zakon
               o dohodnini in podobni predpisi. Zagotovo je izredno pomembna stabilnost sistema in
               tudi predvidljivost. Ravno zaradi tega smo uvedli prehodno obdobje in posebne
               rešitve, ki limitirajo dvigovanje katastrskega dohodka skozi to prehodno obdobje. To
               daje temu sistemu, ki ga predlagamo, določeno večjo mero stabilnosti. Prav tako mu
               daje večjo mero stabilnosti rešitev, po kateri se ne izračunava katastrski dohodek za
               vsako leto posebej na podlagi samo podatkov preteklega leta; ampak se upošteva
               povprečje preteklih petih let, kar omogoči ravno tako večjo predvidljivost in tudi
               stabilnost v katastrskem dohodku kot osnovi za izračun določenih obveznosti; pa ne le
               obveznosti, ampak tudi pravic.</p>
               <p>Današnja razprava je pokazala na nekatere točke, ki jim je treba še posvetiti
               pozornost v razpravah in v usklajevanjih do druge obravnave predloga zakona v
               Državnem zboru, saj računam oziroma mi je današnja razprava na nek način potrdila, da
               lahko računamo na to, da bo Državni zbor potrdil, da je predlog zakona primeren za
               nadaljnjo obravnavo. Pričakujem, da bomo v podobno konstruktivnem duhu nadaljevali
               tudi v drugi obravnavi, pri čemer pa bi želela še enkrat poudariti, da ocenjujemo za
               izredno pomembno in izredno nujno, da bomo lahko v primeru vaše podpore pripravili
               tudi vse izvedbene rešitve pravočasno, da stopijo v veljavo s 1. januarjem 2017, se
               pravi tudi podzakonski akti in izvedbena priprava, da bi Državni zbor po možnosti
               potrdil predlog zakona še pred poletnimi počitnicami. Prosim za vašo podporo v tej
               smeri. Hvala lepa.</p>
            </sp>
            <sp xml:id="SDZ7-Redna-20-2016-06-17.sp115">
               <speaker>PODPREDSEDNIK MATJAŽ NEMEC:</speaker>
               <p>Hvala lepa, gospa državna sekretarka.</p>
               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika zbora še kdo razpravljati. 
                   Vidim samo eno roko. Gospa Iva Dimic beseda je vaša, izvolite. 
               
            </p>
            </sp>
            <sp xml:id="SDZ7-Redna-20-2016-06-17.sp116">
               <speaker>IVA DIMIC (PS NSi):</speaker>
               <p>Hvala lepa za besedo, predsedujoči.</p>
               <p>Nova Slovenija je jasno povedala, da bo takemu sprejetju ostro nasprotovala in bomo
               glasovali proti sprejemanju Zakona o ugotavljanju katastrskega dohodka na tak način;
               predvsem zato, ker je bilo velikokrat govora, tudi ko smo obravnavali davčne
               blagajne, da se bo zadeva uredila, ko bo prišlo do ugotavljanja katastrskega dohodka
               po novem zakonu. Res je, en del se je ugotovil oziroma upošteval, tukaj so predvsem
               beluši, šparglji in ostali nasadi; vendar jaz bi rada tukaj še enkrat povedala, kaj
               smo želeli tudi z vsemi sklici sej Odbora za kmetijstvo doseči, da gredo prve
               predelave tudi pod katastrski dohodek, se pravi iz dopolnilne dejavnosti pod osnovno
               kmetijsko dejavnost; in da se na ta način tudi upošteva ta katastrski dohodek. Ta
               zakon, ki ga imamo danes pred seboj, tega ne upošteva. Se mi zdi, da je to zelo
               velika škoda in odgovor vsem tistim, ki so upali, da se bodo vendarle na nek način
               zadeve na tem področju uredile. Govorili ste glede rastiščnega koeficienta in
               bonitete zemljišč, pa naj povem, da po zadnjih podatkih, ki smo jih pridobili, se ni
               upoštevalo pripomb Združenja lastnikov gozdov glede oddaljenosti prometnic in glede
               višine ter naklona zaradi spravila lesa. Se mi zdi, da je tukaj enostavno
               nerazumevajoče do vseh tistih predelov v Sloveniji, ki so strmi, ker tam spravilo
               lesa praktično ni mogoče, razen če bodo ekstra napenjali za neko sanitarno sečnjo
               žičnice. Ne vem, ste predvidevali, da bodo spravila take hlodovine šla s pomočjo
               helikopterja?! Ne razumem. In to so bile tiste pripombe, pri katerih smo upali, da
               jih boste pri sprejemanju tega zakona vendarle upoštevali.</p>
               <p>Pa še nekaj, danes je klical tudi gospod iz nekdanje sestave Kmetijsko gozdarske
               zbornice, ki je rekel – ne pristanemo. Prišli so vsi predstavniki finančnega in
               kmetijskega ministrstva ter tudi naravovarstveniki. Problem divjadi je v Sloveniji
               izredno pereč. Tudi sami, ko smo bili na obisku na Goriškem, smo obiskali kmetijo
               Čebron, kjer je lastnik povedal, da imajo priznano škodo v višini 50 tisoč evrov.
               Govorim o posameznem primeru. In nič od tega še niso dobili oziroma dobili so
               ponudbo, če pristanejo na 15 tisoč evrov; ampak dejansko so imeli škodo po divjadi v
               višini 50 tisoč evrov. Kaj je to? Ali so to trije, ali je to pet hektarjev poljščin
               uničenih, radiča, na tistem področju. In tako rečejo ti ljudje, ki so utrpeli ali pa
               ki trpijo škodo po divjadi, da ne pristanejo na nikakršno povišanje katastrskega
               dohodka, ker tudi vlada ali naravovarstveniki ne pristanejo na to, da bi se jim
               znižalo število divjadi v Sloveniji. Eno z drugim ne gre, mi bomo pustili število
               divjadi tako, kot je; na drugi strani pa bomo rekli, da bomo dvigovali samooskrbo,
               sploh na zelenjadnicah in na solatah, ker je nekako nizka v Sloveniji; na drugi
               strani pa bo to hrana divjadi, ki bo prišla ven iz gozda. Se mi zdi, da je treba, ko
               se sprejema tak pomemben zakon – ker to je pomemben zakon, ker to je davčni zakon,
               ker to je dvigovanje davkov v državi; da ne bom potem slišala na nekem odboru: naša
               vlada ni pa nobenega davka dvignila; seveda ga je in to kar precej –, da se te zadeve
               upošteva. In še enkrat, ne razumem, spoštovana državna sekretarka, da na finančnem
               ministrstvu niste stopili bližje vsem tistim, ki želijo, da bi se prva predelava
               izvzela. Hvala.</p>
            </sp>
            <sp xml:id="SDZ7-Redna-20-2016-06-17.sp117">
               <speaker>PODPREDSEDNIK MATJAŽ NEMEC:</speaker>
               <p>Hvala, gospa Dimic.</p>
               <p>Državna sekretarka na Ministrstvu za finance želi odgovoriti na vprašanje.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-17.sp118">
               <speaker>MAG. MATEJA VRANIČAR ERMAN:</speaker>
               <p>Hvala lepa.</p>
               <p>Res, danes nismo posebej izpostavljali problematike prve predelave; pa ne zaradi
               tega, ker ne bi bila rešena, ampak ker ni urejena v Zakonu o ugotavljanju
               katastrskega dohodka, ampak v Zakonu o dohodnini. Gre za to, da prva stopnja
               predelave kmetijskih pridelkov v določenem omejenem obsegu, podobno kot je to urejeno
               tudi v nekaterih drugih državah, da bi se dohodek od te prve predelave ne ugotavljal
               posebej, ampak bi se štel za vključenega v osnovni katastrski dohodek. In to je
               rešitev, ki je predvidena v Predlogu zakona o dohodnini. Konkretno besedilo predloga
               se že usklajuje tudi z zainteresiranimi nevladnimi organizacijami. Morali boste pač
               razumeti, da naš sogovornik so člani nevladnih organizacij s področja kmetijstva, ki
               so jih te organizacije pooblastile za pogovore z nami. Kar se tiče tudi gozdov
               oziroma ugotavljanja katastrskega dohodka od gozdov, omenimo dve zadevi. Mi smo že v
               tem predlogu zakona predvideli, da so pavšalni priznani stroški pri gospodarjenju z
               gozdovi 80 %, čeprav ekonomski izračun kaže za nižje dejanske stroške. In tudi skozi
               to se pripoznajo določene posebnosti za posamezne gozdove, sicer na nek pavšalen
               način, kar pomeni, da je lahko nekdo veliko na boljšem, kot je njegov dejanski
               položaj; nekdo drug pa ima mogoče kljub vsemu še višje stroške, ampak vendarle se v
               veliki meri prepoznavajo tudi problemi večjih strmin ali pa spravilnih razdalj skozi
               ta povečan obseg priznanih stroškov pri gozdarski dejavnosti.</p>
               <p>Dodatno pa naj pojasnim še, da smo že v obrazložitvi zakona napovedali, da se bo pri
               pripravi podzakonskega akta posebej pogledalo še, ali je treba pri določitvi
               razredov, po katerih se obravnavajo posamezni gozdovi, še dodatno upoštevati določene
               omejevalne dejavnike, kot so strmina in spravilna razdalja. Prav danes smo v zvezi s
               tem od zainteresiranih nevladnih organizacij prejeli konkreten predlog, kaj
               predlagajo v zvezi s tem, tako da bomo do prihodnjega tedna zadevo podrobneje
               proučili. Razumeli boste, da je bilo danes to praktično nemogoče. Moram pa še enkrat
               poudariti, ekonomski račun, statistični, ki je podlaga za ugotavljanje katastrskega
               dohodka v primeru gozdov, upošteva dejanski poseg, ne potencialnega. Dejanski poseg.
               Če na določenem območju ni bilo mogoče sekati zaradi različnih okoliščin, je to
               dejansko pripoznano. Hvala lepa.</p>
            </sp>
            <sp xml:id="SDZ7-Redna-20-2016-06-17.sp119">
               <speaker>PODPREDSEDNIK MATJAŽ NEMEC:</speaker>
               <p>Hvala tudi vam.</p>
               <p>S tem zaključujemo splošno razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločali v torek, 21. 6., v okviru
               glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>16. TOČKO DNEVNEGA REDA, TO JE NA PREDLOG ZAKONA O SODELOVANJU
                  DELAVCEV PRI UPRAVLJANJU V PRVI OBRAVNAVI. </title>
               </p>
               <p>Predlog zakona je v obravnavo zboru predložila skupina šestih poslank in poslancev s
               prvopodpisanim gospodom Lukom Mesecem. V zvezi s tem predlogom zakona je skupina 21
               poslank in poslancev s prvopodpisanim Lukom Mesecem zahtevala, da Državni zbor opravi
               splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagatelja
               predloga zakona gospodu Luku Mesecu.</p>
            </sp>
            <sp xml:id="SDZ7-Redna-20-2016-06-17.sp120">
               <speaker>LUKA MESEC (PS ZL):</speaker>
               <p>Hvala za besedo in lep pozdrav!</p>
               <p>Z zakonom, ki je pred nami, prenavljamo več kot dvajset let star Zakon o sodelovanju
               delavcev pri upravljanju, torej temeljni zakon o soupravljanju v Sloveniji, ki so ga
               v času sprejemanja poimenovali kar delavska ustava. Po dvajsetih letih izvajanja tega
               zakona je na žalost jasno, da je soupravljanje v Sloveniji v krizi. To ugotavljajo
               člani svetov delavcev in tudi sindikati. Stari zakon je načeloma dober, ampak je na
               žalost v praksi vedno manj uporaben in se tudi vedno manj uporablja. Zato rabimo
               prenovljen zakon, ki bo po eni strani delavcem služil kot priročnik, po drugi strani
               pa kot varovalka za uveljavljanje pravice do samoupravljanja, ki je ustavna pravica,
               zagotovljena s 75. členom Ustave. Delavec, ki lahko uveljavlja svoje individualne
               pravice, namreč ne more postati žrtev mobinga. Kolektiv, ki ima dober svet delavcev,
               dela – dokazano z vsemi raziskavami – bolj varno, z manj stresa. Podjetja z razvitim
               soupravljanjem imajo tudi po vseh raziskavah bistveno boljše poslovne rezultate. Za
               prenovo starega zakona si v Sloveniji krovno Združenje svetov delavcev prizadeva že
               od leta 2010. Prvi predlog je prišel v parlament na pobudo takratnega poslanca mag.
               Franca Žnidaršiča, zdaj predsednika DSD, ki je članica Združene levice. Zdajšnji
               predlog smo pripravili skupaj z združenjem. Lansko jesen smo ga predstavili v vseh
               večjih mestih po Sloveniji, kasneje pa uskladili s sindikalnimi centralami. Predlog,
               ki je zdaj pred menoj, ima podporo vseh sedmih sindikalnih central in krovnega
               združenja, torej Združenja svetov delavcev. Menimo, da je to dovolj jasen dokaz, da
               zakon odgovarja na realne probleme soupravljanja, na realne probleme, s katerimi se
               zaposleni v podjetjih srečujejo. Zakon ni ne doktrinaren ne radikalen. Ni niti
               medijsko zanimiv, torej si z njim ne dvigujemo ratingov, zakon smo predlagali kot
               nujni minimum in ga uskladili s sindikati. Pripravljeni smo se bili usklajevati tudi
               s koalicijo in z ministrstvi; edini pogoj, ki smo ga postavili, je, da se ne znižuje
               zdaj obstoječega nivoja pravic. Poglavitne rešitve bom predstavil kasneje po
               predstavljenih stališčih.</p>
               <p>Pred tem pa bi rad poslanke in poslance, ki ste navzoči, opozoril na najverjetnejši
               manever, ki ga bo za mano izvedla Vlada. Vlada nam bo namreč predlagala, da zakona ne
               podprete, ker ni bil dan v obravnavo na Ekonomsko-socialnem svetu. Vendar pa vi
               veste, da nobena poslanska skupina ne more dati zakona v obravnavo
               Ekonomsko-socialnemu svetu, saj vendar poslanske skupine nismo socialni partnerji. To
               lahko stori samo Vlada, ki je socialni partner, pa tega ni storila, kljub temu da smo
               Vladi zakon posredovali že pred več kot tremi meseci. Še več, potem ko smo dobili
               eksplicitno željo, da to storimo, kljub temu da nismo socialni partner, so sindikati
               ta zakon v obravnavo dejansko dali; ampak zakon ni bil obravnavan na
               Ekonomsko-socialnem svetu, ker, citiram, "Vlada ni mogla zagotoviti prisotnosti".
               Lahko bi bil obravnavan tudi danes, ampak danes je seja ESS zopet odpadla, tokrat
               prisotnosti niso uspeli zagotoviti delodajalci. Jasno je, kdo je sabotiral socialni
               dialog in zakaj ta zakon ni bil obravnavan. Namen teh manevrov pa je seveda samo eden
               – to, da skušajo vsi ohranjati status quo, ki je očitno v interesu delodajalcev. Oni
               so edina interesna skupina, ki ima korist od tega, da delavci ne morejo aktivno in
               učinkovito soodločati.</p>
               <p>Ko smo predstavili predlog zakona sindikatom, je bil prvi odziv, citiram, "kaj pa če
               bodo Vlada in delodajalci odpiranje tega zakona izkoristili za zmanjševanje pravic?"
               Vlada bi očitno rada sedela na dveh stolčkih; na eni strani se zavzema za ekonomsko
               demokracijo, to si je celo postavila za eno od prioritet; v praksi pa s takšnimi
               manevri podpira delodajalce. To ni socialni dialog. Prva obravnava je šele začetek
               zakonodajnega postopka, tukaj imate pred seboj platformo, ki so jo podprle vse
               delavske organizacije v državi. Izbira pred nami in vami je jasna, ali bomo podprli
               več kot 900 tisoč zaposlenih v Sloveniji ali pa maloštevilna vodstva delodajalskih
               organizacij. Naša izbira je jasna – kdor dela, naj tudi odloča.</p>
            </sp>
            <sp xml:id="SDZ7-Redna-20-2016-06-17.sp121">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Za uvodno obrazložitev mnenja dajem besedo predstavniku Vlade, in sicer državnemu
               sekretarju na Ministrstvu za delo, družino, socialne zadeve in enake možnosti gospodu
               Petru Pogačarju.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-17.sp122">
               <speaker>PETER POGAČAR:</speaker>
               <p>Hvala za besedo, spoštovani podpredsednik. Spoštovane poslanke, spoštovani
               poslanci!</p>
               <p>Področje sodelovanja delavcev pri upravljanju obravnava pomembno vprašanje in
               nedvomno predstavlja način za odpravljanje permanentnega konflikta, ki nastaja med
               delom in kapitalom. Sodelovanje delavcev pri upravljanju je tudi, to vsi vemo,
               sredstvo za učinkovitejše in uspešnejše poslovanje podjetij. Nobenega dvoma ni o tem.
               Vlada Republike Slovenije meni, da je veljavni Zakon o sodelovanju delavcev pri
               upravljanju mednarodno primerljiv, skladen z evropsko ureditvijo področja obveščanja
               in posvetovanja ter ostalo nacionalno zakonodajo, kar potrjujejo tudi že sprejete
               odločitve Ustavnega sodišča k nekaterim zakonskim členom, ki so bili izpodbijani.
               Strinjamo se, da bi bil veljavni zakon potreben prenove v delih, ki so se med
               izvajanjem zakona izkazali za neustrezne, pomanjkljive; prav tako pa ne smemo
               prezreti razvoja na področju sodelovanja delavcev pri upravljanju. Določene spremembe
               in nadaljnji razvoj bi prav gotovo pripomogli k kvečjemu zadovoljstvu in zavzetosti
               delavcev ter tudi k večji produktivnosti. Ugotavljamo, da predlog zakona sicer
               predstavlja celovito, temeljito vsebinsko, terminološko in nomotehnično prenovo
               področja sodelovanja delavcev pri upravljanju, spreminja več kot dve tretjini členov
               veljavnega zakona.</p>
               <p>Najprej izpostavim bistveno pomanjkljivost zakonskega predloga, to je socialni
               dialog. Po mnenju mednarodne organizacije dela obstajajo določeni pogoji za
               vzpostavitev učinkovitega socialnega dialoga. Ti pogoji med drugim temeljijo tudi na
               zaupanju med socialnimi partnerji. Spomnimo se, Vlada Republike Slovenije je v
               preteklosti soglašala s sprejetjem Zakona o dopolnitvi Zakona o minimalni plači, ki
               ga je prav tako vložila Poslanska skupina Združena levica brez posvetovanja s
               socialnimi partnerji. Zakaj? Ker je bilo tako prav. To je imelo za posledico padec
               Socialnega sporazuma 2015–2016, ki smo ga sklenili s trudom prvič po letu 2007. Tudi
               Predlog zakona o sodelovanju delavcev pri upravljanju pred predložitvijo v obravnavo
               Državnemu zboru ni bil predstavljen in dan v obravnavo vsem socialnim partnerjem v
               okviru Ekonomsko-socialnega sveta. Pri tem želim izpostaviti še veljavna pravila
               delovanja Ekonomsko-socialnega sveta, k spoštovanju katerih je zavezana Vlada
               Republike Slovenije. Iz teh pravil jasno izhaja, da področje sodelovanja delavcev pri
               upravljanju sodi med temeljna področja delovanja Ekonomsko-socialnega sveta. Vlada
               Republike Slovenije tako vse predloge zakonov, ki urejajo odnose med delavci in
               delodajalci, vedno predloži v obravnavo Ekonomsko-socialnemu svetu, saj na ta način
               lahko ohranja zaupanje med vsemi tremi partnerji. Vlada Republike Slovenije ocenjuje,
               da prenova zakona, ki ureja področje sodelovanja delavcev pri upravljanju, potrebuje
               široko in temeljito obravnavo vseh zainteresiranih deležnikov, ne samo interesno;
               tudi in predvsem vsebinsko. Spreminjanje te ureditve ni smotrno brez predhodnega
               vsebinskega usklajevanja med vsemi socialnimi partnerji. Preurejena in neusklajena
               sprememba zakonodaje z delodajalsko stranjo bi lahko prinesla ravno nasprotne učinke
               od želenih, kar pa ne bi bilo v korist ne delavcem ne delodajalcem; in posledično ne
               celotnemu gospodarstvu. Pri tovrstnih spremembah zakonodaje si moramo vsi skupaj
               prizadevati za konstruktiven dialog in doseganje najširšega možnega soglasja vseh
               deležnikov.</p>
               <p>Naj samo spomnim, da je Svet Evropske unije ravno ta četrtek obravnaval dokument z
               naslovom Nov začetek močnega socialnega dialoga, kjer je izpostavljen velik pomen
               socialnega dialoga na dipartitni in tripartitni ravni, in pomeni vključenost
               socialnih partnerjev v vsako reformo, ki ima vpliv na trg dela in sociale. Na podlagi
               navedenega Vlada Republike Slovenije predloga zakona ne podpira in predlaga Državnemu
               zboru, da ga ne sprejme kot ustreznega za nadaljnjo fazo zakonodajnega postopka.
               Hvala.</p>
            </sp>
            <sp xml:id="SDZ7-Redna-20-2016-06-17.sp123">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Proceduralno, gospod Luka Mesec, izvolite.</p>
            </sp>
            <sp xml:id="SDZ7-Redna-20-2016-06-17.sp124">
               <speaker>LUKA MESEC (PS ZL):</speaker>
               <p>Hvala.</p>
               <p>Rad bi opozoril, da 61. člen Poslovnika določa, da Državni zbor ne more odločati o
               zadevah, glede katerih poslancem ni bilo izročeno ustrezno gradivo. Vlada se v tem
               mnenju ni opredelila do vsebine zakona, ampak ga je, kot sem predvidel, že vnaprej
               izpodbijala na postopkovni ravni. Na tej postopkovni ravni bi rad še enkrat poudaril,
               kar sem povedal že prej, krivda, da tega zakona ni bilo na ESS, ni na strani
               Poslanske skupine Združena levica, ker nismo socialni partner. Krivda je na strani
               Vlade, ki je ta zakon prejela pred tremi meseci, pa ga ni dala v usklajevanje na
               Ekonomsko-socialni svet. Če dam analogijo, gospod Pogačar, tukaj se motite, lani, ko
               je prišel v parlament Zakon o minimalni plači, tega nismo vložili v Združeni levici.
               To je prišlo na civilno iniciativo sindikatov, ki so socialni partner, pa ste v vladi
               kljub temu sami dali – vi ste dali, ne sindikati – to stvar v obravnavo na
               Ekonomsko-socialni svet. Primer, ki ga navajate, dokazuje prav nasprotno, da je Vlada
               tista, ki bi morala. Mi smo kvalificiran predlagatelj za zakone tukaj, ne pa za
               vlaganje na Ekonomsko-socialni svet; vi ste tisti, ki bi morali za to poskrbeti.</p>
               <p>Za predsedujočega imam pa vprašanje. Ali boste dopustil obravnavo zakona, glede
               katerega Vlada ni priskrbela ustreznega gradiva? Se pravi, mi nimamo vsebinskega
               mnenja Vlade, ki ga terja od nas 61. člen Poslovnika.</p>
            </sp>
            <sp xml:id="SDZ7-Redna-20-2016-06-17.sp125">
               <speaker>PODPREDSEDNIK MATJAŽ NEMEC:</speaker>
               <p>Gospod Mesec, spoštujem vaše mnenje, to je današnja zadnja točka dnevnega reda in
               Vlada je podala svoje mnenje ne glede na to, kaj si mi kot posamezniki o mnenju
               mislimo. Predlagam naslednje, da nadaljujemo z razpravo in v njej se boste imeli tudi
               možnost obrniti na gospoda državnega sekretarja z vprašanji ter bomo vrednostne ocene
               dajali ob koncu. Predlagam, da nadaljujemo s podajanjem stališč poslanskih
               skupin.</p>
               <p>Nadaljujemo s Poslansko skupino Slovenske demokratske stranke, v njenem imenu gospa
               Anja Bah Žibert.</p>
               <p>Izvolite, beseda je vaša.</p>
            </sp>
            <sp xml:id="SDZ7-Redna-20-2016-06-17.sp126">
               <speaker>ANJA BAH ŽIBERT (PS SDS):</speaker>
               <p>Predsedujoči, hvala lepa za besedo. Dober dan vsem skupaj!</p>
               <p>Razlogi za sprejetje zakona izhajajo iz mnenja predlagateljev, da je Zakon o
               sodelovanju delavcev pri upravljanju zastarel, podnormiran in da je potreben
               temeljitejše prenove, saj so se pokazale številne slabosti, ki zavirajo hitrejši
               razvoj sistema sodelovanja delavcev pri upravljanju v Republiki Sloveniji. Poudariti
               velja, da je tako imenovano podnormiranost že večkrat obravnavalo Ustavno sodišče
               Republike Slovenije, ki pa je ugotovilo, da ni nikakršnih neskladij z Ustavo
               Republike Slovenije. Po mnenju predlagatelja koncept veljavnega zakona še vedno
               temelji na zavajajočem razumevanju delavskega soupravljanja kot nekakšnega pomožnega
               sredstva za uveljavljanje in varnost pravic iz delovnega razmerja, namesto da bi
               izhajal iz samostojnega pomena delavske participacije za pravice posameznika in
               demokratičnosti družbe; hkrati pa tudi pomembnega mehanizma za trajnostni razvoj
               gospodarstva. Gre za enostranski, lahko bi na nek način rekli tudi ideološki pogled
               na sodelovanje delavcev pri upravljanju, ki ga s takšnimi rešitvami, kot so
               predlagane v tem zakonu, ne pozna nobena gospodarsko uspešna država v Evropski uniji.
               V Poslanski skupini Slovenske demokratske stranke ocenjujemo, da je predlog zakona
               pripravljen popolnoma enostransko, tako da se socialni partnerji, in to so
               delodajalci, delojemalci in sindikati, lahko upravičeno sprašujemo, zakaj pravzaprav
               imamo Ekonomsko-socialni svet v naši državi, če predlagatelji predlagajo zakon mimo
               vseh ustaljenih praks; in še posebej, ker sodi področje sodelovanja delavcev pri
               upravljanju med temeljna področja delovanja Ekonomsko-socialnega sveta. Ob tem
               izpostavljamo še poziv tistih, ki delujejo v okviru Ekonomsko-socialnega sveta, ki
               Predlogu zakona o sodelovanju delavcev pri upravljanju nasprotujejo, saj niso bili
               pri tem vključeni vsi deležniki s področja gospodarstva. Gospodarske družbe so namreč
               nosilec ključnih obveznosti in tiste, ki bodo zakon dnevno uporabljale v svoji
               praksi. Sicer je dobra stran tega zakona, da zelo podrobno ureja postopke volitev in
               imenovanj delavcev v organe sodelovanja pri upravljanju, čeprav nekaterim skupinam
               delavcev tudi nesorazmerno omejuje pasivno in aktivno volilno pravico.</p>
               <p>Zakon pa, žal, ni neusklajen samo s socialnimi partnerji, temveč s svojimi rešitvami
               močno posega na področje vodenja in upravljanja družb ter s tem tudi v koncept
               upravljanja, kot ga poznamo v slovenskem pravnem sistemu. Zato v Poslanski skupini
               Slovenske demokratske stranke predloga zakona ne bomo podprli, saj smo prepričani, da
               je socialni dialog pri sprejemanju tako pomembne zakonodaje nujen in pomemben, da
               pridemo do rešitev, ki bi dejansko lahko spremenile stvari na bolje; le v
               sodelovanju. Ni moč upoštevati samo ene strani in tistih, ki so nam morda nekoliko
               bližje pri srcu ali celo z nami sodelujejo. Hvala lepa.</p>
            </sp>
            <sp xml:id="SDZ7-Redna-20-2016-06-17.sp127">
               <speaker>PODPREDSEDNIK MATJAŽ NEMEC:</speaker>
               <p>Hvala tudi vam.</p>
               <p>Nadaljujemo s stališčem Poslanske skupine Demokratične stranke upokojencev Slovenije,
               v njenem imenu mag. Julijana Bizjak Mlakar.</p>
            </sp>
            <sp xml:id="SDZ7-Redna-20-2016-06-17.sp128">
               <speaker>MAG. JULIJANA BIZJAK MLAKAR (PS DeSUS):</speaker>
               <p>Spoštovani poslanke in poslanci, ostali prisotni!</p>
               <p>V Poslanski skupini Desus pozdravljamo osnovni namen predlagatelja, da se uveljavi
               Zakon o sodelovanju delavcev pri upravljanju, ki bo končno zaživel v praksi. Menimo,
               da je prepoznana potreba po odpravi dosedanjih pomanjkljivosti, ki so dolga leta
               ovirale delovanje sistema delavske participacije pri upravljanju. Ker gre za zahtevno
               in obsežno gradivo, smo bili v Poslanski skupini Desus prepričani, da je prav, da
               najprej opravimo splošno razpravo o zakonu. Že pri predstavitvi predloga zakona smo v
               Poslanski skupini Desus ocenili, da je smiselno, da so se predlagatelji lotili
               celovite prenove zakona; zlasti zato, ker dosedanji koraki v to smer niso obrodili
               ustreznih sadov. Zagotovo se strinjamo, da lahko večja angažiranost zaposlenih pri
               upravljanju bistveno prispeva k boljšim delovnim in poslovnim rezultatom podjetij.
               Posledično pa je zaradi tega pozitiven tudi doprinos h kvalitetnejšim medčloveškim
               odnosom. Povsem razumljivo je, da pozitivno vzdušje v podjetju prispeva k boljšim
               rezultatom dela, zaposleni pa so lahko ponosni zaradi dobro opravljenega dela. Žal so
               danes odnosi v podjetjih večinoma precej oddaljeni od teoretičnega koncepta, ki mu na
               nek način sledi predlagani zakon. Ravno zato se nam zdi širitev nekaterih pravic
               delavcev dober premik v smeri večje dodane vrednosti, ki jo doprinese zadovoljstvo
               zaposlenih.</p>
               <p>Seveda pa večje pravice prinašajo tudi večjo odgovornost. Nove rešitve odpravljajo
               izjeme delavske participacije pri espejih, bankah in zavarovalnicah, zagotavljajo
               ustreznejše materialne in druge pogoje za delo svetov delavcev in drugih delavskih
               predstavništev s posebno ureditvijo področja davkov za sredstva sveta delavcev,
               zvišujejo delovnopravno varstvo delavskih predstavnikov, bolj natančno določajo
               dolžnosti delodajalcev do svetov delavcev, širijo pristojnosti sveta delavcev tudi v
               povezavi s skupnim posvetovanjem, soodločanjem in možnostjo zadržanja odločitev
               delodajalca in podobno. Poleg tega podrobneje urejajo arbitražno reševanje
               samoupravljavskih sporov. Dopolnjene so tudi kazenske določbe zakona. Precej sprememb
               in dopolnitev je predlaganih v zvezi s postopki izvolitve in odpoklica. Zaostruje se
               odgovornost svetov delavcev; predlaga se spremembe v zvezi s sveti delavcev
               koncernov. Predlog zakona o sodelovanju delavcev pri upravljanju ima namen odpraviti
               terminološke in nomotehnične pomanjkljivosti veljavnega zakona ter jasneje opredeliti
               posamezne pojme.</p>
               <p>V Poslanski skupini Desus imamo do nekaterih določb zakona zadržke in menimo, da bi
               se morali o njih dodatno pogovoriti oziroma dogovoriti ustrezne kompromise z
               deležniki, ki se jih določbe tičejo. Vemo, da Poslanska skupina Desus podpira
               socialne temelje države, zato se nam je ideja o boljših in kvalitetnejših pogojih
               dela ter večjih pravicah delavcev zdela še toliko bolj privlačna ter smiselna. Ravno
               zato smo se odločili prisluhniti predlagateljem zakona in jim dati možnost, da bolj
               podrobno in argumentirano predstavijo posamezne določbe predloga zakona. Pričakujemo,
               da nam bodo do konca obravnave predlagatelji Predloga zakona o sodelovanju delavcev
               pri upravljanju podrobneje predstavili prednosti zakona in povedali, kako so si
               zamislili delovanje zakona v praksi. V Poslanski skupini Desus se zavedamo, da
               trenutno še obstaja velik razkorak med stališčema Združenja svetov delavcev in
               Združenja delodajalcev Slovenije do tega zakona, saj trenutno obe organizaciji
               izražata povsem nasprotujoča si mnenja glede predloga zakona in torej stojita na
               povsem različnih bregovih. Zato se v Poslanski skupini Desus zavzemamo za to, da bi
               se v primeru zakonov, ki urejajo odnose med delavci in delodajalci, ne glede na
               ovire, o katerih smo danes že slišali, v okviru Ekonomsko-socialnega sveta našel
               sprejemljiv kompromis v določbah predloga zakona. Vsekakor pa se bomo v Poslanski
               skupini Desus o morebitni podpori zakonu odločili po današnji razpravi. Hvala
               lepa.</p>
            </sp>
            <sp xml:id="SDZ7-Redna-20-2016-06-17.sp129">
               <speaker>PODPREDSEDNIK MATJAŽ NEMEC:</speaker>
               <p>Gospod Matjaž Han bo predstavil stališče Poslanske skupine Socialnih demokratov.</p>
            </sp>
            <sp xml:id="SDZ7-Redna-20-2016-06-17.sp130">
               <speaker>MATJAŽ HAN (PS SD):</speaker>
               <p>Spoštovani podpredsednik, hvala lepa. Spoštovani državni sekretar, kolegice in
               kolegi!</p>
               <p>V življenju je za moje pojme pomembno, če hočeš priti do cilja, se je treba
               dogovarjati, pogovarjati, predvsem pa je treba slišati. Če kdo, potem smo Socialni
               demokrati prvi, ki podpiramo razvoj in večjo veljavo ekonomske demokracije v
               Sloveniji. To smo v preteklosti že večkrat dokazali; tudi tako, da smo tudi mi kot
               danes Združena levica predlagali obvezno udeležbo delavcev pri dobičku. Kljub temu da
               smo bili bistveno večji, pa ta žal ni dobila podpore v državnem zboru, ker smo bili
               koalicijska stranka. Upamo in v to smo prepričani, da bomo pri tej vsebini v
               prihodnje uspešnejši. In tukaj vas vabim k sodelovanju. V okviru našega ekonomskega
               programa za pravičnejše davke in močnejši srednji razred smo pripravili nov predlog
               za udeležbo delavcev pri dobičku. Ta presega sedanjo ureditev, za katero moramo
               priznati, da je neučinkovita, ker je bila plod nekih kompromisov. V okviru širšega
               načrta prepotrebnih davčnih sprememb verjamemo, da bo predlog dobil podporo, ker si
               to predvsem zaslužijo delavci. Zakaj to razlagam, gospe in gospodje? Ker so
               participacija delavcev pri dobičku in pri upravljanju ter delavsko lastništvo trije
               stebri ekonomske demokracije. Predlagatelj, v tem primeru Združena levica, navaja, da
               ima aktualni Zakon o sodelovanju delavcev pri upravljanju številne slabosti. Res je,
               strinjamo se s tem, da aktualna zakonska ureditev ni dobra in da potrebuje pošteno
               prevetritev. Žal pa se predlagatelji spreminjanja zakona niso lotili na pravi način.
               In vem, da bom verjetno zdaj slišal, kako so samo eni in edini tisti, ki se zajemajo
               za delavstvo in delovne ljudi, ter da naj bi vsi ostali delali v interesu kapitala,
               ampak zagotavljam vam, da temu ni tako. Zakaj to trdim? Zato, ker je bil ta predlog
               zakona že pred časom predmet dela vladne projektne skupine za ekonomsko demokracijo
               in zadružništvo. Tam je bilo dogovorjeno, da se ta materija uredi v okviru
               ministrstev, predvsem pa v okviru javne razprave. Prav tukaj tiči za moje pojme tudi
               ključ rešitve, da do vseh teh rešitev pride predvsem in izključno s socialnim
               dialogom.</p>
               <p>Pomanjkanje socialnega dialoga pa lahko zlasti pri vprašanju delavskih odkupov
               prinese nemalo težav. Pa ne zato, ker se socialni demokrati ne bi strinjali z
               določenimi dobrimi rešitvami današnjega predloga, ki jih podpirajo sindikati in sveti
               delavcev; temveč zaradi nepopolnega uresničevanja ustaljene prakse socialnega dialoga
               in Ekonomsko-socialnega sveta, preko katerih bi morali, gospe in gospodje, najti
               konsenz in soglasje v večini materije. Soglasje sindikatov in soglasje delodajalcev;
               da bo izboljšanje sodelovanj delavcev pri upravljanju rešitev, ki bo koristila vsem –
               delavcem, delodajalcem in tudi nasploh gospodarstvu. Žal se predlagatelj ni odločil
               za to pot. Za pot, ki je seveda težja in terja bistveno več dela, usklajevanja,
               dogovorov. Seveda je raje zakon v parlamentarno proceduro vložil sam. Verjetno, jaz
               upam, da z iskrenimi nameni, da se vpelje ekonomska demokracija. Še bolj pa se mi
               zdijo ti iskreni nameni predvsem politične promocije brez realne ocene o zmožnostih,
               da se zakon podpre. To govorim na nek način tudi iz izkušenj, ker tudi jaz sem bil v
               opoziciji. Ampak to v resnici ne preseneča. Zakaj? Za te rokohitrske akcije socialni
               dialog prej kot rešitev predstavlja težavo. Citiram enega izmed predlagateljev, ki je
               pred časom dejal: "Mirni pogovori tako imenovanega socialnega dialoga itak ne vodijo
               nikamor." Konec citata. Socialni demokrati, tovarišice in tovariši, mi se s tem ne
               strinjamo. Ista stališča delijo tudi sindikati, ki se zavzemajo prav za to, da morajo
               tovrstne rešitve slediti socialnemu dialogu; pogovoru, pogajanju in reševanju skupnih
               težav v dobrobit ljudi. In tako si tudi Socialni demokrati predstavljamo spremembe
               pri sodelovanju delavcev pri upravljanju gospodarstva – preko socialnega dialoga.
               Zavedamo se, da je ekonomska demokracija dobra za ljudi in gospodarstvo, saj so se
               delavske zadruge velikokrat izkazale kot bolj učinkovite od tradicionalno naravnanih
               oblik podjetij.</p>
               <p>Hkrati s predlogom boljše participacije delavcev pri dobičku smo pripravili tudi
               predlog zakona o delavskih odkupih. S tem želimo delavcem omogočiti, da preko
               delavskih odkupov okrepijo ekonomsko demokracijo po zadružnih načelih ter tako
               postanejo lastniki in upravljavci v podjetjih, v katerih delajo. Poglavitni cilj
               našega predloga zakona je zagotovitev pogojev za uspešno izvajanje delavskih odkupov
               takrat, ko do pobude za odkup pride. To pomeni, da je v skladu s predlogom zakona
               treba zagotoviti, prvič, učinkovito finančno podporo, podporno okolje za izvajanje
               delavskih odkupov in ustrezno strokovno pomoč delavcem pri sami izvedbi odkupa.
               Verjamemo in upamo, da bo naš predlog zakona v kratkem v Državnem zboru dobil tudi
               podporo. Vendar ni pomembno, kdo je prvi podpisan pod zakon; ni pomembno, kdo ga
               vloži. Mi smo dali na nek način ponudbo in jaz verjamem, da se bo ali Ministrstvo za
               gospodarstvo ali kompletna koalicija in tudi opozicija lahko odločila ter ta zakon
               skupaj vložila. Tudi če Socialni demokrati ne bomo prvi podpisani, ker v tem primeru
               ne sme iti za prestiž. S tem bomo zapolnili manjkajočo vrzel ekonomske demokracije na
               področju delavskega lastništva. Socialni demokrati pa današnjega enostranskega
               predloga s strani Združene levice kljub nekaterim dobrim rešitvam s strani sveta
               delavcev in sveta sindikatov žal ne moremo podpreti; ker verjamemo, da je eden od
               predpogojev ekonomske demokracije tudi socialni dialog, na katerega pa so
               predlagatelji, hote ali nehote, žal pozabili. Hvala lepa.</p>
            </sp>
            <sp xml:id="SDZ7-Redna-20-2016-06-17.sp131">
               <speaker>PODPREDSEDNIK MATJAŽ NEMEC:</speaker>
               <p>Hvala, gospod Han.</p>
               <p>Stališče Poslanske skupine Združena levica bo predstavil gospod Miha Kordiš.</p>
            </sp>
            <sp xml:id="SDZ7-Redna-20-2016-06-17.sp132">
               <speaker>MIHA KORDIŠ (PS ZL):</speaker>
               <p>Hvala za besedo, predsedujoči.</p>
               <p>Vse, kar rabimo vedeti o socialnem dialogu, je, da v primeru Zakona o sodelovanju
               delavcev pri upravljanju, ki smo ga predložili v Združeni levici, do tega socialnega
               dialoga preprosto ni prišlo, ker so ga vlada in delodajalci kratko malo sabotirali.
               Bistvene novosti Zakona o sodelovanju delavcev pri upravljanju, ki ga predlagamo
               socialisti, bo predstavil tovariš Mesec. Razložil bo, katere realne probleme rešuje
               in kako bo prispeval k izboljšanju položaja zaposlenih v Sloveniji. Sam pa bom v
               imenu Poslanske skupine Združene levice predstavil stanje na področju soupravljanja
               in naše razloge, zakaj smo ta zakon vložili. Kot je znano, je delavsko upravljanje
               eno od glavnih zahtev Združene levice. V naš program je uvrščena zato, ker bi z
               njegovo uveljavitvijo bistveno prispevali k svobodi vsakega posameznika, k odpravi
               izkoriščanja in povečevanju blaginje. Sodelovanje delavcev pri upravljanju ali
               soupravljanju je lahko stopnja na poti do delavskega upravljanja, ki sama prispeva k
               boljši kakovosti delovnega življenja, poveča moč delavcev nasproti kapitalu. Poleg
               tega lahko izboljša tudi produktivnost podjetja in celotnega gospodarstva. To pa
               lahko dosežemo samo, če predstavniki delavcev zastopajo interese svojega kolektiva,
               zato ne sme biti podaljšek menedžmenta ali odskočišče delavske aristokracije. Zlasti
               v Nemčiji so nekateri sindikati in socialdemokratske stranke ekonomsko demokracijo
               uporabljali za pacifikacijo delavcev namesto za oblikovanje revolucionarne razredne
               sile. In tudi pri nas je bilo soupravljanje uvedeno kot kompenzacija za
               samoupravljanje.</p>
               <p>Združena levica ni stranka socialnega dialoga, ampak protikapitalistična stranka. Naš
               dolgoročni cilj ni kompromis med delom in kapitalom, ampak odprava kapitalizma. Vsaka
               pridobitev delavcev in delavskih organizacij je smiselna samo, če ne izgubimo izpred
               oči tega dolgoročnega cilja. V nasprotnem primeru bomo na dolgi rok izgubili več, kot
               smo si kratkoročno priborili. To potrjuje vsa zgodovina kapitalizma in to zakonitost
               danes občutijo vsi slovenski delavci. Še pred 30 leti je bilo nepredstavljivo, da v
               Sloveniji ne bi bilo polne zaposlenosti, zdaj so cele panoge obsojene na prekarno
               delo ali dolgotrajno brezposelnost. Za generacijo naših staršev je bilo
               nepredstavljivo, da bi jih namesto zaposlitve za nedoločen čas delodajalci prisilili
               v odpiranje espejev ali da bi jih zaposlovali preko agencij. Kdo si je lahko mislili,
               da bomo prva generacija po vojni, ki je obsojena na to, da bo živela slabše od svojih
               staršev. Sem so nas pripeljali tranzicija, pridruževanje Evropi in socialni dialog.
               To je dokaz, da brez socialistične alternative ne bomo ohranili niti te ravni
               blaginje in razvoja, ki smo jo dosegli,;enako je tudi s soupravljanjem. Brez
               spremembe zakona ter večjega angažiranja delavcev in sindikatov bo to soupravljanje
               postalo prazna folklora. Če hočemo doseči, da bo soupravljanje dolgoročno prispevalo
               k izboljšanju položaja vseh, ki delamo, in k odpravi razrednih razlik, moramo že zdaj
               zagotoviti dvoje – predstavniki delavcev morajo biti odgovorni kolektivu, ki jih
               lahko kadarkoli odpokliče. Ta pravica delavcev je z zakonom ohranjena in delavci jo
               bodo po novem lažje izvajali.</p>
               <p>Po drugi strani moramo zagotoviti solidarnost delavcev v vseh panogah in v celem
               gospodarstvu. Jamstvo za to je, da se o plačah in pogojih dela ne pogajajo izolirani
               sveti delavcev, ampak podjetniški sindikati, ki so vključeni v sindikalne centrale.
               To je bistvena značilnost našega modela soupravljanja, ki se v tem zakonu ohranja. V
               tem pa se tudi naš model razlikuje od nemškega, v katerem ni podjetniških sindikatov,
               ampak podjetniške kolektivne pogodbe podpisujejo kar sveti delavcev. Za tem
               socialisti ne stojimo sami, ampak se nam pridružujejo tudi vse sindikalne centrale.
               To pa tudi ne pomeni, da sindikalne centrale in posamezni sveti delavcev ne
               sodelujejo, ampak pomeni samo to, da se zagotavlja odgovornost delavskih
               predstavnikov svojemu delovnemu kolektivu in hkrati horizontalna solidarnost med
               delavci. Po vseh drugih bistvenih rešitvah se naš model ne razlikuje od nemškega; ga
               pa prilagaja naši praksi in potrebam.</p>
               <p>Naša lastna praksa soupravljanja kaže, da delavske pravice niso pridobljene, ampak si
               jih je treba priboriti. Ko je bil leta 1993 sprejet sedanji Zakon o sodelovanju
               delavcev pri upravljanju, so bili pogoji za soupravljanje bistveno boljši kot danes.
               Živa je bila tradicija samoupravljanja. Delavci so se zavedali svojih pravic in so
               jih znali izvrševati. Številna podjetja so bila v pretežni lasti zaposlenih. Današnje
               prakse mobinga in nezakonitega izkoriščanja še niso obstajale. Sindikati so imeli več
               članov, hkrati je bilo manj sindikatov in sindikalnih central. Delavci so bili boljše
               organizirani in močnejši kot danes, medtem ko sta bila menedžment in kapital
               šibkejša. Zato so na začetku delavni kolektivi in sindikati z velikim zagonom
               ustanavljali svete delavcev. Soupravljanje je bilo zagotovo eden od elementov
               slovenskega gospodarskega sistema, ki je delavcem in celotni družbi zagotavljal višji
               standard kot v primerljivih državah. Slovenija je od leta 1993 do vstopa v Evropsko
               unijo in prevzema evra po BDP stalno dohitevala centralne države Evropske unije. Rast
               je bila organska, brez zadolževanja podjetij in države v tujini. Vse do septembra
               2015 je bil naš zunanji dolg manjši od terjatev do tujine, javni dolg ni bil nikoli
               nad 30 % bruto družbenega proizvoda. Število zaposlenih in standard sta se na tak
               način povečevala, tako da je Slovenija po indeksu človekovega razvoja dosegla 25.
               mesto, kar nas je postavilo tudi pred vse južnoevropske države.</p>
               <p>Po dokončni priključitvi Evropski uniji in prevzemu evra sta prišli zmaga
               neoliberalizma in izgubljeno desetletje. Lani je bilo v Sloveniji še vedno manj
               zaposlenih kot leta 2005. Od leta 2005 do 2008 je sicer nastalo 60 tisoč novih
               delovnih mest, ki pa so bila izgubljena do konca leta 2011, se jim je pa do konca
               leta 2013 pridružilo še 20 tisoč dodatnih ukinjenih delovnih mest. Imamo cele panoge,
               v katerih se zaposluje samo še preklo espejev ali agencij. Raziskava ECB iz leta 2009
               je pokazala, da ima 10 % najbogatejših ljudi v Sloveniji v lasti dobrih 35 % vsega
               finančnega premoženja, za razliko od tega pa 20 % najrevnejših poseduje samo 1,2 %.
               Če povem še drugače, 20 % najpremožnejših Slovencev ima v lasti več kot 52 %
               premoženja, se pravi več kot vseh ostalih 80 % skupaj. Moja generacija je prva
               generacija po 2. svetovni vojni, ki bo živela slabše od svojih staršev. To jasno
               kaže, da brez radikalizacije z nadaljevanjem socialnega dialoga z vedno močnejšim
               kapitalom ne bomo ohranili sedanjega standarda; kaj šele da bi se ta standard
               povečal. Te okoliščine direktno vplivajo na soupravljanje, delavci so atomizirani, so
               zastrašeni; sindikati imajo vedno manj članov, hkrati pa so vedno bolj razdrobljeni
               tudi sami. Ni enotnosti, ni moči s terena in zato pustijo, da jih vlada in kapital
               mrcvarita v socialnem dialogu. Ko smo centralam predstavili naš predlog zakona, je
               bil eden od prvih odzivov, kaj če delodajalci izkoristijo zakonodajni postopek za
               zmanjševanje pravic. Skratka, sedanji zakon je nastal v razmerah šibkega kapitala in
               dobro organiziranega dela. Danes so ti časi žal mimo, zato je za vedno več delavcev
               pravica do soodločanja, ki je zapisana v 75. členu Ustave, čista abstrakcija. Koliko
               podjetij z manj kot 20 zaposlenimi ima delavskega zaupnika? Koliko mladih delavcev,
               ki se zaposlujejo zdaj, ve, da je delodajalec v 30 dneh dolžan odgovoriti na njegovo
               vprašanje in pobude? Zato rabimo zakon, ki ga bodo lahko delavci neposredno
               uporabljali, rabimo bolj življenjske kvorume za volitve in odpoklic delavskih
               predstavnikov. Pregnati moramo menedžment iz delavskih organov in zaščititi delavske
               predstavnike pred šikaniranjem organov. Ker bo tovariš Mesec natančneje predstavil
               rešitve, se bom za konec ustavil še pri idejnopolitičnih razlogih, zaradi katerih se
               zavzemamo za delavsko upravljanje.</p>
               <p>Delavsko upravljanje je v prvi vrsti humanistični projekt. Človek, ki dela 40 let, 5
               dni na teden, po 8 ur na dan, podrejen despotstvu tovarne, kot bi rekel Marx, ni
               svoboden človek. Odločanje je bistven element vsake človekove dejavnosti, zato je
               človek, ki ne sme soodločati o pogojih svojega dela, nesvoboden človek. Za nas je
               soodločanje človekova pravica, čeprav ni izrecno zapisana v konvencijah. Vendar pa je
               že v Filadelfijski deklaraciji Mednarodne organizacije dela iz leta 1944 zapisano, da
               delovna sila ni blago. Blago je nekaj, s čimer lastnik prosto razpolaga. Če ima
               menedžment monopol nad odločanjem, lahko z delavci ravna kot z blagom. In če delavec
               izstopi iz tega izkoriščevalskega režima, je tukaj država, kajti delavec, ki je
               zaposlitev odpovedal sam, nima pravice do socialne pomoči. Ko menedžment in politiki
               delavcem prepovedujejo soodločanje, to opravičujejo s tem, da delavci niso sposobni
               odločati o poslovnih vprašanjih. Politiki, ki odločajo o vseh področjih družbenega
               življenja, govorijo delavcem, da nimajo pojma. Redkokdo od politikov je vrhunski
               strokovnjak za neko področje, nihče ne more biti strokovnjak za vsa področja. Pa
               vendar smo samo na tej seji odločali o varnosti na smučiščih, o trošarinah, o
               prisilnem prenehanju bank, o organizaciji šolstva, o zdravstvenem zavarovanju,
               razpravljali smo, kdo naj bo skrbnik koroških dečkov. Pri delavskemu upravljanju
               seveda ne gre za to, da bi kemik reševal tehnična vprašanja, s katerimi se ukvarja
               elektronik. Gre za to, da delavci enakopravno določijo osnovne usmeritve podjetja, da
               imenujejo vodstvene delavce, da jih nadzorujejo, in po potrebi odpokličejo. Za kaj
               takšnega se lahko izobrazijo in dobijo primerno strokovno podlago, enako kot naj bi
               veljalo v parlamentarni politiki.</p>
               <p>Gre za to, da poslovodstva postanejo del kolektiva, ki dela v skupnem interesu,
               namesto da so nedotakljiva kasta z neomejenimi privilegiji. Če delavcem te pravice
               odvzameš, ker nimajo izobrazbe ali poslovnih izkušenj, je to tako, kot če bi postavil
               strokovne pogoje za poslance in ministre. In točno ta prepoved danes velja za
               zaposlene v bankah, izjemno strogi pogoji veljajo za predstavnike delavcev v
               zavarovalnicah, SDH bo takšne pogoje zahteval za delavske direktorje v naših
               podjetjih. To prakso lahko prekinemo samo s sprejetjem tega zakona. Kdor se zavzema
               za svobodno in enakopravno družbo, ne more nasprotovati delavskemu upravljanju. Res
               pa je, da delavskega upravljanja ni mogoče polno realizirati v kapitalizmu. Zahteve
               abstraktnega humanizma lahko realizira samo socializem. Dva stebra bodočega
               socializma bosta delavsko upravljanje in družbena lastnina podjetij. Delavci bodo v
               podjetju odločali o vsem tistem, o čemer danes odloča menedžment. Namesto da je
               kolektiv podrejen menedžmentu, bo menedžment podrejen kolektivu. Takšno delavsko
               upravljanje ni utopija. Realizira se lahko s tem, da se bodo delavski organi, ki so
               zdaj prostovoljni, preoblikovali v obvezne organe podjetij. Realizira se lahko tako,
               da sveti delavcev postanejo delavski sveti, ki bodo prevzeli nalogo nadzornih svetov,
               da usmerjajo in nadzorujejo menedžment. O vsem tem, o čemer danes odločajo lastniki
               in finančni sektor, torej zlasti ob povečanju kapitala in investicijah, pa bodo
               odločali organi, ki bodo zastopali vse delavce v državi in nasploh vse državljane. Ti
               organi ne bodo odločali iracionalno na podlagi tržnih informacij, ampak na podlagi
               dejanskih potreb. Na planski način dejavnosti že danes načrtujejo velike monopolne
               firme, javne ustanove ali dobre razvojne banke.</p>
               <p>O pozitivnem vplivu delavskega upravljanja na produktivnost bodo govorili drugi
               kolegi iz poslanske skupine, jaz pa bom na koncu stališča zavrnil napačno
               prepričanje, da je zgodovinski socializem propadel zato, ker je delavsko upravljanje
               neučinkovito. Vse resne empirične študije so pokazale, da je samoupravljanje v
               resnici obstajalo predvsem na papirju. Med slovenski sociologi so raziskave izvajali
               zlasti Arzenšek, Rus in Jerovšek. Pokazalo se je, da je v podjetjih odločal
               menedžment, pogosto tudi direktno politični razred. Odvisnost delavcev od menedžmenta
               je bila največja prav v industriji v izvoznih sektorjih. Delavsko upravljanje se je
               realiziralo le v panogah z visoko izobraženim delavci, tam, kjer delavci tudi
               tehnično obvladujejo proizvodnjo. Delavsko upravljanje torej ni moglo biti vzrok za
               jugoslovansko gospodarsko krizo, ker je ostalo neuresničeno. Še manj je lahko bilo
               vzrok za krizo etatističnih gospodarstev, ki delavskega upravljanja v večjem obsegu
               sploh niso priznavala, niti na papirju. Bistven vzrok za krizo socialističnih držav
               je bila svetovna gospodarska kriza, ki se je začela v 70. letih; na Zahodu jo poznajo
               pod imenom stagflacija. V državah v razvoju se je ta kriza manifestirala kot
               dolžniška kriza ter je enako prizadela socialistične in kapitalistične države v
               razvoju. Edina razlika med Mehiko, Jugoslavijo ali Sovjetsko zvezo je bila samo v
               tem, da Mehika ni bila izpostavljena vojaškemu, političnemu in ideološkemu pritisku
               Združenih držav Amerike.</p>
               <p>Danes tudi šolska ekonomija zaznava posledice neoliberalnega obrata konec
               sedemdesetih let, zaradi katerih je danes neenakost spet na ravni 19. stoletja. Pa
               tudi naši državljani so na svoji koži občutili, kaj pomeni obnova kapitalizma z
               denacionalizacijo, lastninjenjem in privatizacijo. Moja generacija zelo dobro razume,
               da kapitalizem ne pelje k razvoju in blaginji vseh, ampak k privilegijem in bogastvu
               v najboljšem primeru 10 % prebivalcev. V Združeni levici nismo nasledniki
               predtranzicijskega režima, ne lastimo si njegovih zaslug, kaj šele da bi podedovali
               njegove privilegije. Prav pa je, da ob razpravi o soupravljanju realno ocenimo
               zgodovino delavskega upravljanja, ker brez tega ne moremo razumeti njegove
               prihodnosti. Hvala.</p>
            </sp>
            <sp xml:id="SDZ7-Redna-20-2016-06-17.sp133">
               <speaker>PODPREDSEDNIK MATJAŽ NEMEC:</speaker>
               <p>Gospa Iva Dimic bo predstavila stališče Poslanske skupine Nove Slovenije – krščanskih
               demokratov.</p>
            </sp>
            <sp xml:id="SDZ7-Redna-20-2016-06-17.sp134">
               <speaker>IVA DIMIC (PS NSi):</speaker>
               <p>Spoštovani predsedujoči, državni sekretar, kolegice in kolegi!</p>
               <p>Krščanski demokrati se zavzemamo za vključitev evropskih standardov v našo delovno
               zakonodajo in v zvezi z zagotavljanjem delovnih razmer, delovnega časa, dopustov,
               varstva pri delu, pogojev za zaposlitev oziroma za prenehanje zaposlitve. Urejanje
               področij, kot je delavsko soupravljanje, pa mora potekati v socialnem dialogu med
               delodajalci in delojemalci. Socialni dialog je namreč najvišja oblika sodelovanja in
               sporazumnega reševanja sporov med deležniki na področju dela. Združena levica je s
               Predlogom zakona o sodelovanju delavcev pri upravljanju naslavljala pravi problem.
               Tudi s sodelovanjem delavcev pri upravljanju podjetij lahko v enem delu rešimo
               delavsko vprašanje; ampak ne način, kot ga predlaga Združena levica. Njihova temeljna
               zmota izhaja iz predpostavke, da nujno obstaja konflikt med delom in kapitalom ter da
               ga ni mogoče mirno rešiti. Krščanski demokrati vemo, da so delavci in delodajalci
               nosilci osnovnega človeškega dostojanstva ter potrebujejo drug drugega. Gre za
               dinamičen odnos sodelovanja enega z drugim. Druga temeljna zmota Združene levice je,
               da so sindikati, tukaj mislimo predvsem slovenske sindikate, nosilci uveljavljanja
               delavskih pravic v odnosu do delodajalcev. Žal moramo tukaj povedati, da so slovenski
               sindikati v preteklosti pri reševanju delavskega vprašanja popolnoma odpovedali.
               Spomnimo se samo spontanih delavskih uporov, ki so se zgodili leta 2009 v Gorenju
               Velenje, kjer so se delavke in delavci uprli nevzdržnim razmeram in prenizkim plačam;
               hkrati pa javno naglasili problem nedejavnega sindikata, ki se je povezal z vodstvom
               in delavce nadzoroval ter usmerjal, namesto da bi jih zastopal in uveljavljal njihove
               pravice. Vsi ti zanki kažejo, da je sedanji model sindikalizma preživet; le že
               Združena levica verjame vanj. Razumljivo, saj je dejansko ta stranka politična
               agentura nekaterih vplivnih slovenskih sindikatov, ki s tem jasno kažejo, da jim
               dejansko ne gre za sodelovanje delavcev pri upravljanju; ampak predvsem za
               sodelovanje sindikalistov pri političnem upravljanju države.</p>
               <p>Delavsko vprašanje je resen problem, ki izhaja iz razvoja dela od antike do danes.
               Politična oziroma ideološka mnenja, kako ga rešiti, so različna. V grobem nekateri,
               tudi Združena levica, menijo, da je prava pot za to revolucija; drugi, tudi krščanski
               demokrati, pa menimo, da je to socialna reforma. Rezultati različnih alternativ so
               nam danes dobro znani. Predlagana novela kaže v prvi vrsti na to, da predlagatelji
               nimajo praktične izkušnje dela v podjetjih. Nezadostne volilne udeležbe, nezanimanja,
               apatije delavcev se sicer lahko lotijo z dodatnim zniževanjem volilnega praga in
               zniževanjem standardov na drugih področjih, ampak s tem vzrokov težav ne odpravljajo.
               Tudi s krepitvijo vloge sindikatov, takšnih, kot jih danes poznamo, se ne da
               izboljšati način sodelovanja delavcev pri upravljanju; v predlaganem zakonu pa gre
               predvsem za to. Ravno zato poslanci Nove Slovenije – krščanskih demokratov menimo, da
               predlog zakona ni primeren za nadaljnjo obravnavo.</p>
            </sp>
            <sp xml:id="SDZ7-Redna-20-2016-06-17.sp135">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Stališče Poslanske skupine Stranke modernega centra bo predstavila dr. Jasna Murgel.
            </p>
            </sp>
            <sp xml:id="SDZ7-Redna-20-2016-06-17.sp136">
               <speaker>DR. JASNA MURGEL (PS SMC):</speaker>
               <p>Hvala lepa, predsedujoči. Spoštovani kolegice in kolegi!</p>
               <p>Ni ravno lahko biti na sredini, ko se krešejo precej nasprotujoča si mnenja iz ene in
               druge strani. Danes obravnavamo temeljni zakon s področja delavske participacije.
               Veljavni zakon je bil sprejet, kot smo že rekli, pred več kot dvajsetimi leti. Ja,
               potrebujemo nov zakon, ampak takšen zakon, ki bo odpravil pomanjkljivosti, ki so se
               pokazale v praksi. Strinjamo se, da obstajajo določena vprašanja o delovanju sistema
               delavske participacije, na katera potrebujemo nove odgovore; predvsem v povezavi z
               razpravo o razmerju med delom in kapitalom. Rešitve, ki jih želi uvesti predlagatelj,
               so obsežne, vendar, kot smo že rekli, niso usklajene s tistimi, ki zakon tudi
               izvajajo, torej z delodajalci. Predlog zakona glede na obstoječi zakon spreminja
               okoli dve tretjini členov veljavnega zakona. Strinjamo se s tistimi, ki opozarjajo,
               da je sodelovanje delavcev pri upravljanju ne samo pravica, temveč tudi odgovornost.
               Govorimo o soodgovornosti pri poslovanju podjetja, o soodgovornosti za zadovoljstvo
               zaposlenih, spoštovanje zakonskih norm in tudi priznavanje napak. Odgovornost je
               torej obojestranska; delodajalci pa morajo imeti pri snovanju materije, ki jo
               obravnavamo danes, možnost sodelovanja v smislu konstruktivnega predlaganja rešitev
               in ne samo avtomatičnega zavračanja sodelovanja. Poudarjamo pa, da je treba odnose
               med vodilnimi v podjetjih in zaposlenimi vzpostaviti na takšni ravni, ki bo dopuščala
               izvajanje še tako splošnega zakona v dobri veri in po najboljših močeh obeh strani.
               Kultura dialoga in sodelovanja med vodstvom in zaposlenimi v podjetju mora imeti
               temelje nekje drugje in ne v zaostrenih novih zakonskih določbah. Če tega ni, potem
               se še tako dober in specifičen zakon ne bo mogel izpeljati v celoti.</p>
               <p>Obžalujemo dejstvo, da je Predlog zakona o sodelovanju delavcev pri upravljanju
               nastal na enak način kot nekateri drugi predlogi zakonov, ki bi se morali uskladiti
               na Ekonomsko-socialnem svetu in v tesnem sodelovanju socialnih partnerjev, še posebej
               delodajalcev kot v današnjem primeru, ker ta zakon vnaša velike spremembe na področju
               delavskega upravljanja. Socialno partnerstvo ima svojo tradicijo in pomen. Ta ni
               samoumeven in ni sam sebi namenjen. V prvi vrsti gre za partnerstvo, za sodelovanje,
               zato pozivamo socialne partnerje, da pristopijo h konstruktivnemu dialogu za ustrezno
               ureditev položaja sodelovanja delavcev pri upravljanju, ki ga danes obravnavamo. Ker
               delodajalci niso imeli možnosti sodelovanja v postopku nastajanja tega zakona, v
               Stranki modernega centra tega zakona ne bomo podprli. Hvala lepa.</p>
            </sp>
            <sp xml:id="SDZ7-Redna-20-2016-06-17.sp137">
               <speaker>PODPREDSEDNIK MATJAŽ NEMEC:</speaker>
               <p>Hvala tudi vam.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev o predlogu zakona.</p>
               <p>Kot prvi ima besedo predstavnik predlagatelja gospod Luka Mesec.</p>
            </sp>
            <sp xml:id="SDZ7-Redna-20-2016-06-17.sp138">
               <speaker>LUKA MESEC (PS ZL):</speaker>
               <p>Hvala za besedo.</p>
               <p>Preden začnemo z razpravo poslank in poslancev, bom na kratko predstavil ključne
               spremembe, ki jih ta zakon prinaša; in odgovoril na pomisleke, ki so bili izraženi v
               predstavitvah stališč poslanskih skupin. Zakon, ki je pred nami, Zakon o sodelovanju
               delavcev pri upravljanju, je za delavsko stran nekaj takšnega, kot je za menedžment
               Zakon o gospodarskih družbah. Zakon v nasprotju s tem, kar smo slišali, ni bil
               pripravljen rokohitrsko, ampak smo ga pripravili skupaj z Združenjem svetov delavcev,
               ki je zakon pripravljalo, v bistvu prenovo starega zakona iz leta 1993, že od leta
               2010 dalje. Bil je v parlamentu prvič že leta 2011, potem smo ga pa v zadnjih
               devetih, desetih mesecih skupaj s sindikalnimi centralami, se pravi z vsemi
               delavskimi organizacijami v Sloveniji, temeljito prenovili, ga pripravili v neke
               vrste priročnik, da se ga da brez podzakonskih aktov neposredno uporabljati kot
               navodilo za to, kako postopati pri soupravljanju v podjetjih. Po drugi strani pa smo
               star zakon na tistih točkah, kjer je bil podnormiran, dodelali, da smo zakrpali
               praktično vse luknje, ki so se pokazale pri izvajanju tega zakona v praksi.</p>
               <p>Ob tem zakon prinaša vrsto novih rešitev, ki jih lahko razdelim v grobem v tri
               skupine. Prva je širitev pravice do soupravljanja tja, kjer je bila v zadnjih 25
               letih odpravljena; druga je povečanje vloge sveta delavcev pri odločanju in hkrati
               krepitev odgovornosti predstavnikov delavcev do zaposlenih, do kolektiva. In tretja
               je zaščita predstavnikov delavcev pred šikaniranjem in zlorabami s strani
               delodajalcev, ki so bile na žalost v praksi precej pogoste. Če grem na kratko skozi
               te spremembe. Glede širitve pravic; najprej smo se ukvarjali z vprašanjem pravic do
               soodločanja pri agencijskih delavcih in drugih prekarnih delavcih v podjetju. Izvorna
               rešitev je bila, da bi ti dobili enake pravice, kot jih uživajo redno zaposleni;
               ampak smo se kasneje odločili za drugačno rešitev, saj so prekarni delavci najbolj
               ranljivi in s tem najbolj dovzetni za šikaniranje s strani delodajalcev ter za
               vplivanje delodajalske strani na njihovo odločanje. Po drugi strani pa je precej teh
               zaposlenih v podjetjih na žalost nezakonito; preko nelegalnih agencij za posredovanje
               dela, o čemer smo na tej seji že razpravljali. Zato je zdaj rešitev, da prekarni
               delavci v podjetju izvolijo svojega predstavnika, ki bo brez glasovalne pravice
               spremljal seje sveta delavcev. Tukaj gre predvsem za to, da se informira prekarne
               delavcev o stanju in da lahko preko svojega predstavnika posredujejo njihove težave,
               s katerimi se soočajo v svetu delavcev in dalje po strukturah v podjetju.</p>
               <p>Kolektivne pravice do soupravljanja pa širimo v bankah, koncernih, podjetjih z
               enotirnim upravljanjem in pri samostojnih podjetnikih. V teh primerih je bilo
               soupravljanje v zadnjih dvajsetih letih izrinjeno, saj sta menedžment in politični
               razred z različnimi spremembami zakonov soupravljanje od tam izgnala. Po našem
               predlogu bi zakon veljal tudi za banke in zavarovalnice. Odpravile bi se tudi druge
               omejitve glede espejev in tako naprej. Glede zavarovalnic in bank želim na tem mestu
               poudariti, da gre tukaj za odpravo neustavnosti, kajti Ustavno sodišče je ob
               omejitvah soupravljanja tam že jasno povedalo, da gre za neustavno rešitev. S tem,
               kar mi vpeljujemo, odpravljamo obstoječo neustavnost v slovenski pravni ureditvi, ki
               je taka, da v bankah in zavarovalnicah zaposleni ne smejo soupravljati. Zakon širi
               pravico do imenovanja delavskega direktorja, ki je zdaj omejena na podjetja z več kot
               500 zaposlenimi. Mi ta prag nižamo na podjetja z več kot 250 zaposlenimi. Razlog za
               to je predvsem v tem, da je na žalost podjetij z več kot 500 zaposlenimi v tej državi
               vse manj. Razrašča se predvsem število mikro, majhnih in tudi, še sreča, srednje
               velikih podjetij. Ena od najpomembnejših sprememb, ki sicer formalno ne širi pravic,
               v praksi pa bo prispevala k temu, da bomo imeli v Sloveniji več svetov delavcev in
               več delavskih zaupnikov, se pravi več ekonomske demokracije, je znižanje kvoruma za
               izvolitev delavskega sveta. V zdajšnji ureditvi mora ena polovica zaposlenih
               glasovati; mi nižamo to na eno tretjino. Tukaj mogoče za primerjavo lahko dam volitve
               na državni ravni, kjer pač vidimo, da na državnozborskih volitvah kvoruma sploh ni,
               pri referendumih je precej manjši. Ta obstoječ kvorum pri ekonomski demokraciji pa je
               bil problematičen zlasti v večjih podjetjih. Recimo zapletalo se je nedavno na Pošti
               zaradi previsokega kvoruma; deluje tudi odvračilno. Ker je tako visok kvorum, se
               delavci pogosto niti ne odločajo, da bi oblikoval svet delavcev. Tukaj nižamo kvorum
               iz polovice na tretjino, pri katerem volitve postanejo veljavne.</p>
               <p>Če se premaknem na drugi sklop sprememb, to je povečanje odgovornosti sveta delavcev
               in povečanje odgovornosti članov sveta delavcev. Zaupanje v soupravljanje se je v
               praksi največkrat zamajalo takrat, ko je svet delavcev postal nekako podaljšana roka
               menedžmenta. To se je na žalost dogajalo pogosto in v Združenju svetov delavcev so
               tudi poimenovali, so iznašli poimenovanje za ta pojav – da se je soupravljanje
               spridilo v menedžersko soupravljanje. Da bi se izognili temu, smo razširili seznam
               vodstvenih kadrov, ki nimajo pravice voliti in biti izvoljeni v svet delavcev ali
               nadzorni svet. Po drugi strani pa smo poenostavili odpoklic člana sveta delavcev, ki
               ne dela v interesu zaposlenih. Odpoklic bo veljaven, če bo zanj glasovala vsaj
               tretjina zaposlenih. Potem dalje, predstavniki zaposlenih morajo zastopati interese
               delavcev in ne smejo postati delavska aristokracija. Zato smo prepovedali kakršnekoli
               bonitete s strani delodajalca. Nepoklicni član sveta delavcev ima pravico do nagrade
               v višini 10 % povprečne plače v podjetju. Poklicni član sveta delavcev pa je
               upravičen do enake plače, kakršno je imel na starem delovnem mestu, preden je bil
               izvoljen. Če pa gre za delavce s podpovprečnimi plačami, se jim plača poveča na
               povprečno plačo v podjetju. S to rešitvijo uveljavljamo načelo, da mora biti vsako
               delo pošteno plačano, vendar pa denar oziroma kompenzacija ne sme biti glavni motiv
               za opravljanje teh funkcij.</p>
               <p>Potem dalje; nekoliko spreminjamo določbe glede delavskega direktorja. Trenutno sta v
               zakonu dva mehanizma, ki na žalost delavskega direktorja pogosto podredita kapitalu.
               Prvi je ta, da lahko svet delavcev delavskega direktorja v trenutni ureditvi samo
               predlaga, dokončno pa ga imenuje nadzorni svet, za katere pa vemo, da imajo v njem
               večino predstavniki kapitala. Da nekdo postane delavski direktor na predlog sveta
               delavcev, mora dobiti žegen s kapitalske strani. Tako je recimo pred manj kot pol
               leta nadzorni svet Petrola zavrnil imenovanje kandidata, ki so ga predlagali
               tamkajšnji zaposleni. Mi namesto tega seveda uvajamo neposredno izbiro; da svet
               delavcev imenuje delavskega direktorja, ampak hkrati pa ga lahko tudi odpokliče. Drug
               problem z delavskimi direktorji pa je, da jih večinoma porabijo za kadrovske
               direktorje, kar pomeni, da tistemu, ki naj bi uveljavljal interese delavcev, daje
               nalogo, ki je najbolj protidelavska. Se pravi, da ga imenujejo za direktorja
               odpuščanj in podobnih kadrovskih sprememb. S tem izničijo njegovo vlogo in njegovo
               kredibilnost med zaposlenimi, zato smo v zakon vnesli klavzulo, da direktor ne sme
               imeti pooblastil, s katerimi bi posegal v pravice iz dela; in tudi ne sme zastopati
               uprave v kolektivnih pogajanjih. To je smiselno, ker drugače dobimo mešetarnico.</p>
               <p>Če grem zdaj še na zadnji, tretji sklop sprememb, to je širitev pristojnosti sveta
               delavcev. Praksa je pokazala, da delavci, na žalost, praktično ne morejo vplivati na
               podjetja, ki so v postopkih privatizacije. Po po starem zakonu je sicer bilo
               poslovodstvo obvezano sklicati skupno posvetovanje, na katerem bi delavci podali
               svoje zahteve do prevzemnika; in če poslovodstvo tega posveta ne bi organiziralo, je
               bila zagrožena denarna kazen. Ampak v praksi se to ni izvajalo. Recimo v primeru
               Adrie Airways Tehnika to ni pomagalo. Skupina delavcev je tam organizirala pobudo za
               notranji odkup, ampak na koncu niso bili seznanjeni niti s potekom prevzema, kljub
               temu da so zbrali kapital; ne le to, dali so celo najvišjo ponudbo za prevzem tega
               podjetja. Ponudba, ki so jo dali delavci, je bila višja od poljskega prevzemnika,
               ampak jih uprava niti ni obvestila o ponudbah. Njihovo ponudbo je enostavno izločila,
               niti jih ni obveščala o privatizaciji. Za nagrado je novi lastnik dva pobudnika
               delavskega odkupa odpustil, eden od njiju je bil celo član sveta delavcev.</p>
               <p>To je stanje ekonomske demokracije, ki ga imamo; in to pod vlado, ki si je ekonomsko
               demokracijo celo zadala za eno od svojih prioritet. Tukaj še enkrat opominjam
               koalicijske poslance na te ekscese in da tudi sami uporabite svoj glas pri vladi, ker
               vidimo vsi, da se to dogaja. V izogib takšnim primerom smo v ta zakon predpisali
               višje kazni za menedžment in podjetja, ki ovirajo pravice do soodločanja. Določili
               smo, da zamenjave lastnika ne bo mogoče vpisati v sodni register brez dokazila, da je
               bilo dejansko opravljeno posvetovanje z zaposlenimi. Zadnja sprememba, zaščita
               delavskih predstavnikov. Ta zakon smo predlagali jasno zato, da povečamo moč delavcev
               v podjetju nasproti kapitala. Kdor pa dela v interesu zaposlenih, je lahko zelo hitro
               tarča šikaniranja ali sankcij iz strani poslovodstva podjetja. Izkazalo se je, da v
               praksi dosedanje varovalke niso zadostovale, zato predlagamo določbo, da člana sveta
               delavcev ali predstavnika zaposlenih v nadzornem svetu ne bo mogoče odpustiti v času,
               ko opravlja mandat in eno leto po tem. Združenje delodajalcev Slovenije nam je
               očitalo, da s tem ščitimo ljudi, ki bi kradli svojemu podjetju ali spolno nadlegovali
               sodelavce. To seveda ni res, svet delavcev bi v takšnih primerih zagotovo dal
               soglasje, da se takšnega človeka odpusti; seveda pa ne bi na drugi strani dal
               soglasja, ko so odpovedni razlogi izmišljeni ali kadar je sankcioniran nekdo zaradi
               zastopanja interesov delavcev. To je zadnji sklop sprememb, vseh seveda ne bom mogel
               našteti, ker sem omejen s časom. Poleg tega je pa to več ali manj zadeva za drugo
               branje, tako da sem zdaj naredil samo nek pregled ključnih sprememb. Za konec bi rad
               poudaril še to, da so dodatni finančni stroški za podjetja, ki bodo nastali s tem
               zakonom, minorni. Gre pa za to, da z vsemi temi spremembami poskušamo
               operacionalizirati stari zakon. V pisanje sprememb so bile vključene vse delavske
               organizacije v tej državi, ne gre za nekaj, kar bi si Združena levica izmislila;
               ampak gre za nekaj, o čemer smo se več kot devet mesecev posvetovali z vsemi
               delavskimi organizacijami in potem tudi sami naredili krog po terenu, da smo izbrali
               konkreten feedback iz podjetij in pripombe, ki so nam jih dali, tudi upoštevali. Gre
               za zakon, ki je usklajen, ki stoji, ki je sistemski, ki je hkrati navodilo za
               izvajanje soupravljanja in hkrati maši večino lukenj, ki so se v praksi pojavile. S
               tem bi to predstavi zaključil.</p>
               <p>Zdaj bom pa na kratko še odgovoril na pomisleke, ki so bili izraženi v razpravi.
               Najprej kolegici Anji Bah Žibert, ki pravi, da takšne ureditve, kot jo mi tukaj
               predlagamo, ne pozna nobeno razvito gospodarstvo. / oglašanje iz dvorane/ Prosim?
               Potem pa evropsko. To ni res, sledimo nemškemu modelu, kot mu sledi izvorni zakon. /
               oglašanje iz dvorane/ To je narejeno po nemškem modelu, tako da to ne drži, in je v
               bistvu parcenolizacija starega zakona iz leta 1993, ki je poskušal v Sloveniji uvesti
               podoben sistem soupravljanja, kakršnega poznajo v Nemčiji. Potem pravite, da
               predlagamo zakon mimo vseh ustaljenih praks. Tukaj bom še enkrat odgovoril, res je,
               da zakon ni bil obravnavan na Ekonomsko-socialnem svetu, ampak ne po naši krivdi.
               Prvič zato, ker Poslanska skupina Združena levica ni socialni partner in ne more
               zakona tja nesti. Drugič, to bi morala storiti Vlada, kot je storila recimo v primeru
               Zakona o minimalni plači, čeprav je bil tisti primer bolj mejen od tega; tam so
               sindikati, ki so socialni partner, dali pobudo, pa je Vlada nesla to na
               Ekonomsko-socialni svet. Tukaj smo pa mi kot kvalificiran predlagatelj predlagali
               zakon v Državnem zboru in za to imamo vso pravico. Če Vlada pravi, da mora biti
               usklajen na Ekonomsko-socialnem svetu, bi ta pa morala on tja dati.</p>
               <p>Tukaj bom še poudaril, da so v tem sklicu razne opozicijske stranke predlagale
               spremembe zakonov, ki so topika za Ekonomsko-socialni svet, in tam niso bili
               obravnavani; pa ni bilo nobenega problema. Taki zakoni so recimo Zakon o delovnih
               razmerjih, Zakon o pokojninskem zavarovanju, Zakon o zdravstvenem varstvu, Zakon o
               prispevkih za socialno varnost, Zakon o udeležbi delavcev pri dobičku. Vse to sodi v
               delokrog ESS, pa ni bilo tam obravnavano. Vse to je bilo predlagano in smo
               obravnavali v tem državnem zboru, pa ni bil to nikoli problem. Da pa sedaj nek zakon,
               ki ga predlaga Združena levica, postane problem v tem smislu, je pač samo politično
               priročno orodje, da se pač ta zakon ustavi. Gospoda Pogačarja sem tudi, ko je bil pri
               nas na posvetu v poslanski skupini, vprašal, če obstaja kakšen primer, da je neka
               opozicijska poslanska skupina, ki je predlagala zakon, šla ta zakon usklajevat na
               Ekonomsko-socialni svet, ste mi odgovorili, da takega primera ni. In obstaja razlog
               za to, poslanci smo kvalificirani predlagatelj zakonov, nismo pa socialni partner. Mi
               se lahko pogovarjamo o zakonih tukaj, ne moremo se pa pogovarjati o zakonih tam. Pač
               nimamo neomejenih pristojnosti. Ta očitek še enkrat zavračam. Julijana Bizjak Mlakar
               je rekla, da so skeptični do nekaterih členov našega zakona. Tu bi prosil kolege iz
               Desusa, da to konkretizirajo. Kolegu Matjažu Hanu, ki pravi, da je socialna
               demokracija prva, ki podpira ekonomsko demokracijo, bi odgovoril samo to, da imate
               Socialni demokrati danes izvrstno priložnost, da to tudi pokažete. Hvala.</p>
            </sp>
            <sp xml:id="SDZ7-Redna-20-2016-06-17.sp139">
               <speaker>PODPREDSEDNIK MATJAŽ NEMEC:</speaker>
               <p>Hvala tudi vam.</p>
               <p>Sledi splošna razprava poslank in poslancev o predlogu zakona.</p>
               <p>Kot prva ima besedo gospa Iva Dimic.</p>
               <p>Sledi gospod Saša Tabaković in dr. Matej T. Vatovec.</p>
            </sp>
            <sp xml:id="SDZ7-Redna-20-2016-06-17.sp140">
               <speaker>IVA DIMIC (PS NSi):</speaker>
               <p>Hvala lepa, spoštovani predsedujoči.</p>
               <p>Še enkrat naj povem, da Nova Slovenija takšnega zakona ne bo podprla. Sam sem sedela
               s predlagatelji, s kolegom Mescem, ko smo se pogovarjali o večjem vplivu delavcev pri
               upravljanju podjetij. Sama sem kar nekaj tega izkusila v gospodarstvu. Nisva našla
               iste skupne točke. Veste, nekaj je govoriti iz teh naslonjačev o delavskih pravicah,
               nekaj pa je biti zaposlen delavec. In mislim, kar bi moralo biti stično vsem nam, ki
               danes sedimo v tem državnem zboru, je to, da rečemo odločno ne izkoriščanju delavcev.
               Da rečemo odločno ne vsem tistim, ki dejansko ljudi ne prijavljajo, ne plačujejo
               njihovih prispevkov. To bi moralo biti sporočilo tega tedna in naše razprave ter seje
               v tem tednu. Delavske pravice si je treba priboriti. Še enkrat odločno rečem: Ne, ni
               si jih treba priboriti! Delavske pravice se lahko dobro uskladijo z
               Ekonomsko-socialnim svetom in tudi če gledam na mikro podjetje znotraj podjetja. Sama
               imam zelo pozitivne izkušnje, ker smo imeli direktorja, ki je prisluhnil zaposlenim
               delavcem. Lahko rečem, da smo dobivali ozimnico, potem božičnico in vse. Povem vam,
               če so pravi delavski predstavniki v podjetjih, da se to da.</p>
               <p>To, kar je danes na naših mizah, razumem kot zakon sindikatov, zato se čudim, da ga
               sindikati sami niso prinesli na Ekonomsko-socialni svet in o tem razpravljali. Zakaj?
               Ker je bilo danes rečeno, da imajo sindikati vedno manjše število članstev in
               dobivajo vedno manj denarja. Seveda, ko enkrat to slišiš, točno veš, za kaj se gre.
               Gre za to, da bi bilo čim več ljudi včlanjenih v sindikat in da bi vedno več
               članarine plačevali; ker članarina se plačuje nek odstotek od bruto plače vsakega
               posameznega zaposlenega. Saj ni članarina 5 evrov. Kolikor posameznik zasluži, toliko
               več dobi. Če dobi večjo plačo, dobi sindikat več od njega. Tako je. In enostavne se
               gre v to smer, da bi se zadeva dobila. Moram reči, današnje stališče Združene levice
               je bilo enkratno. Bilo je rečeno, da je "generacija mojih staršev živela boljše kot
               živi moja generacija". Verjamem in razumem to v smislu, da jim je od plače več ostalo
               ali pa da so na nek način lažje živeli. Ja, ampak niso poznali določenih zadev, ni
               bilo moč kupiti kave, olja, banan, pomaranč ... / oglašanje iz dvorane/ Ja, tako
               povem, to sem jaz občutila. Jaz sem to še občutila. Lepo vas prosim, vi živite v
               bližini Maribora, Koroške, ste šli lahko po kavo v Avstrijo. Vem, kako je bilo. Bilo
               je nekaj kilogramov sladkorja na mesec na družino, par kilogramov praška na mesec na
               družino. In vsi, ki govorite, tudi Združena levica, da to ni res. Kolega Kordiš, vem,
               da ste vi pred dobrim letom in pol obiskal tudi Venezuelo. Naključje, kaj danes berem
               na spletni strani, bom citirala: "Venezuela v globoki krizi. Ljudje iščejo hrano v
               smeteh, v bolnišnicah ni zdravil, šolarji ostali brez spričeval, ker ni denarja, da
               bi jih natisnili." Kaj hočemo to imeti?! Mislim, da je še vedno pot k rešitvi dialog
               in enaka porazdeljenost dobrin. Vsak si zasluži toliko, da bi mogel dostojno živeti.
               To je moje sporočilo. In to ne bo moglo uvesti niti neko soodločanje delavcev.</p>
               <p>Pa še nekaj, v Zakonu o delavskih odkupih je bilo danes govora. Tega se pa moram
               dotakniti. Kako naj bo delavec, ki 40 let prejema 400 evrov, udeležen pri nekem
               odkupu podjetja. S čim, če še nima za preživetje?! Je bil primer Peka, pa lahko še
               kar naštejem. Pa so govorili o delavskih odkupih. Kdo bo odkupil podjetje?! Delavec,
               ki je 40 let delal in dobival 400 evrov?! To je spet voda na mlin tistim, ki so to
               podjetje spravili na kant in zdaj bi preko Zakona o delavskih odkupih odkupili še
               tisto, kar je mogoče ostalo zdravo; ker so že v preteklosti lahko nek denar tudi
               prihranili. Delavec, ki pa dobi danes 600 evrov, nima praktično kaj prihraniti.
               Hvala.</p>
            </sp>
            <sp xml:id="SDZ7-Redna-20-2016-06-17.sp141">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Besedo ima gospod Saša Tabaković; za njim dr. Matej T. Vatovec in dr. Jasna
               Murgel.</p>
               <p>Izvolite, gospod Tabaković.</p>
            </sp>
            <sp xml:id="SDZ7-Redna-20-2016-06-17.sp142">
               <speaker>SAŠA TABAKOVIĆ (PS SMC):</speaker>
               <p>Spoštovani predsedujoči, kolegice, kolegi, hvala za besedo!</p>
               <p>Pred nami je predlog zakona, ki naj bi odpravil pomanjkljivosti veljavnega zakona, ki
               se dotika delovanja delavske participacije pri upravljanju gospodarskih družb. Seveda
               se na neki načelni ravni lahko vedno strinjam, da potrebujemo prevetritev področne
               zakonodaje tudi v smeri motivacije zaposlenih za čim boljši odnos do lastnega dela in
               truda za uspeh celotnega podjetja. S tem se je popolnoma moč strinjati. Ampak vseeno
               na žalost moram reči, da je Združena levica po mojem mnenju malo prehitro skočila,
               kot se to rado dogaja, kadar vprašanje naleti na širše delovnopravno zakonodajo, in
               vložila zakon mimo kulture socialnega partnerstva in na ta način popolnoma zaobšla
               delodajalce, ki so v resnici tisti, ki bodo morali novelo zakona, če bi bila ta
               sprejeta, uveljavljati. In ko Združena levica govori o manevrih, bi bilo morda vseeno
               dobro, da bi sama morda kdaj pregledala historiat svojih dejanj, ki se dotikajo
               vprašanj ESS. Mislim predvsem o zunaj parlamentarnih aktivnostih. Ker predlagatelj
               želi, da bi bili malo bolj konkretni, bom izrazil svoje pomisleke glede vsaj treh
               členov novele zakona. 48. člen novele govori o interni odgovornosti, kjer je
               poudarjeno, da morajo biti v zahtevi za odpoklic navedeni razlogi za vsakega člana
               posebej; kar pomeni, da z uveljavljeno sodno prakso lahko odpokličejo le posamezne
               člane. In zdaj se tukaj sprašujem, kaj pa to pomeni, da bi bili vsi člani naenkrat
               odpoklicani, zakaj ne morejo biti oziroma kaj to pomeni z razumevanjem instituta
               nezaupnice? Na to predlagatelj ne odgovori.</p>
               <p>Nadalje predlagatelj pravi, da kaznivo dejanje, ki ni povezano z družbo, ne more biti
               razlog za odpoklic. Mi tukaj ne govorimo o pogodbi o zaposlitvi, mi govorimo o
               predstavniški funkciji članov sveta delavcev. In potem se sprašujem, kakšne kriterije
               pa potem postavljamo za osebe, ki zastopajo zaposlene v najvišjih organih odločanja v
               gospodarskih družbah, zakaj ni izjem za kazniva dejanja?! Tega predlagatelj ne
               navede, pa se sprašujem, zakaj ne. Mislim, da bi bilo to veliko bolj potrebno, kot pa
               da kolega poslanec naslavlja na poslance traktat marksistične ideologije v svojem
               stališču oziroma smo ga lahko slišali v stališču Združene levice. 54. člen novele
               govori o kritju stroškov za izvedbo volitev. Tukaj se spet postavlja vprašanje,
               katerih stroškov. Ali vseh stroškov? Ker namreč po veljavnem zakonu mora delodajalec
               kriti le nujne in potrebne stroške za tehnično izvedbo volitev. In to je seveda
               popolnoma drugačna dikcija, kot si jo predstavlja predlagatelj, to je pa zelo
               pomembno. Osebno mislim, da na takšen način se ne razpira transparentnost porabljenih
               sredstev, kot bi si morda to – zagotovo dobronamerno – predlagatelj želel. Še posebej
               je pa zanimiv 67. člen zakona; 67. člen veljavnega zakona se glasi tako: Članu sveta
               delavcev ni mogoče znižati plače ali proti njemu začeti disciplinskega ali
               odškodninskega postopka, ali ga kako drugače postavljati v manj ugoden ali podrejen
               položaj, če ravna v skladu z zakonom, kolektivno pogodbo in pogodbo o zaposlitvi.
               Novela zakona oziroma predlagani člen pa pravi; ima več odstavkov, še posebej zanimiv
               je ta: Delavskemu predstavniku ni mogoče v času trajanja in še eno leto po končanem
               opravljanju njegove funkcije brez predhodnega soglasja sveta delavcev odpovedati
               pogodbe o zaposlitvi, ne glede na razloge za odpoved. Ne glede na razloge za
               odpoved.</p>
               <p>Če na eni strani Združena levica govori o elitah kapitala, se potem sprašujem, kakšne
               elite se ustvarjajo s takšno dikcijo zakona oziroma s takšno novelacijo zakona. In v
               resnici ta 67. člen zakona tudi predstavlja neko veliko konceptualno razhajanje med
               delodajalci in predlagateljem zakona, namreč na eni strani imamo mnenje delodajalcev
               in s tem se lahko strinjam oziroma ta dvom je, ki člen novele razume kot popolno
               imuniteto predstavnikov zaposlenih, ki so varovani tudi v primeru hudih zlorab
               obveznosti iz delovnega razmerja. Na drugi strani pa imamo mnenje predlagatelja, ki
               pravi, da ta odstavek določa samo to, da mora odpoved odobriti svet delavcev. Da ne
               govorim o teh medijskih kregarijah, ki se dogajajo okoli spolnega prestopništva.
               Mislim, da je takšen način komunikacije, ki se zgodi v medijih, samo dokaz oziroma je
               tipičen za primere, kadar se ni vložil dovolj velik napor, da bi vsebinsko nekako
               zbližali mnenja. Morda tudi zato, ker v resnici tega interesa sploh ni bilo. In da je
               temu res tako, priča po mojem mnenju tudi dejstvo, da se socialni partnerji okoli
               tega vprašanja zagotovo niso uskladili. Ker jaz osebno verjamem v tradicijo
               socialnega dialoga, ki obstaja z namenom, lahko podprem samo tiste rešitve, ki bodo v
               tem smislu vsebinsko tudi usklajene. Brez sodelovanja enostavno pač ne gre. Jaz
               verjamem, da glede na druge rešitve, ki se pojavljajo v predlogu, da so zagotovo
               zanimive. Je pa vseeno treba poudariti, na splošno, en gros, da predlog novele zakona
               predstavnikom zaposlenih daje veliko več pristojnosti; hkrati pa predlog novele ne
               širi samega polja odgovornosti. Osebno mislim, da je to zagotovo tudi problem. Ko bo
               predlog zakona pripravljen v sodelovanju s socialni partnerji, ga bom podprl ne glede
               na to, ali ga bo vložila opozicija, ali ga bo vložila koalicija. Do takrat pa žal ne,
               ker se mi ne zdi prav, da se obide Ekonomsko-socialni svet vsakokrat, ko vsaj malo
               zadiši po političnih točkah. Toliko za enkrat. Hvala lepa.</p>
            </sp>
            <sp xml:id="SDZ7-Redna-20-2016-06-17.sp143">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Besedo ima dr. Matej T. Vatovec, pripravita naj se dr. Jasna Murgel in gospod Uroš
               Prikl.</p>
               <p>Izvolite, dr. Vatovec.</p>
            </sp>
            <sp xml:id="SDZ7-Redna-20-2016-06-17.sp144">
               <speaker>DR. MATEJ T. VATOVEC (PS ZL):</speaker>
               <p>Hvala, podpredsednik.</p>
               <p>Soodločanje moramo na nek način jemati kot sestavni del človekovih pravic. Nobena
               demokracija, ki se konča na pragu podjetja, ne more biti vredna tega naziva. To ni
               demokracija. In prav tako je soupravljanje na nek način izjemnega pomena za kakovost
               delovnega življenja. Lahko trdim, da verjetno noben menedžer ne bi dovolil izvajati
               mobinga v svojem podjetju oziroma v podjetju, ki ga vodi, če bi imel dobro delujoč
               svet delavcev, v katerem bi lahko svet delavcev zastopal delavce pri izvrševanju
               svojih individualnih participacijskih pravic. In točno to skušamo mi doseči s tem
               predlogom, nič drugega. Ne povečujemo stroškov podjetjem, ne povečujemo bonitet
               delavskim predstavnikom; vzpostavljamo samo pogoje za to, da bi delali v interesu
               delavcev. Zakaj? Ne samo zaradi vsega tega, kar je že danes bilo povedano z naše
               strani, ampak ker po svoje – in mogoče bo to malo čudno zvenelo iz mojih ust –
               prinaša na nek način tudi neke koristi za drugo stran, za tisto delodajalsko stran;
               govorim o povečanju produktivnosti. Organizacije menedžmenta in kapitala temu
               predlogu seveda nasprotujejo, ker nočejo odgovarjati zaposlenim, ker jim takšno
               stanje, kakršno je, ustreza, ko delavci v številnih podjetjih nimajo zastopstva ali
               pa so sveti delavcev zgolj podaljški menedžmenta. To je trenutna slika, ki
               marsikaterem podjetju seveda več kot ustreza. Vendar bi morali iz teh argumentov, ki
               smo jih predstavili, tudi sami delodajalci na nek način na soupravljanje pogledati še
               z nekega drugega kota, z nekega zornega kota produktivnosti, ki je ključen.</p>
               <p>Soupravljanje lahko namreč bistveno vpliva in prispeva k povečanju produktivnosti
               posameznih podjetij in posledično tudi gospodarstva v celoti. Pod določenimi pogoji
               lahko dvig produktivnosti koristi menedžmentu in delavcem ter, kar je najpomembneje,
               vsem ostalim prebivalcem. Pogoji so močni sindikati, na tem je treba vztrajati, ki
               lahko prisilijo kapital v to, da se bodo povečani prihodki pretvorili v višje plače,
               ne pa v višje dividende. En od mehanizmov je obvezna udeležba delavcev pri dobičku,
               ki je pri nas še nimamo. Tisto, kar imamo, pa je hotelo finančno ministrstvo
               nadomestiti s sistemom nagrajevanja poslovodstva. Po drugi strani pa so samo
               organizirani delavci lahko tisti, ki preprečijo ravno menedžmentu, da bi
               participacijo izkoristil za povečanje intenzivnosti dela. Tretji pogoj pa so
               politične oblasti, ki morajo zagotoviti, da se povečani prihodki odrazijo tudi v
               večje javne prihodke. Samo s tem lahko izboljšamo socialno zaščito, zdravstveno
               varstvo, šolstvo in tako dalje. To so bistvene dobrine, ki bi bile za delavce
               bistveno dražje, če bi jih morali plačevati recimo s komercialnimi zavarovanji ali
               celo iz lastnega žepa. In to govorimo danes v situaciji, ko imamo 400 tisoč
               prebivalcev v tej državi, ki živijo pod pragom tveganja revščine in socialne
               izključenosti, tako da bi bile te dobrine hitro nedostopne.</p>
               <p>Naj se osredotočim na tisto, kar sem napovedal, zakaj ima soupravljanje tudi koristi
               za poslovodstvo oziroma za podjetja kot takšna. Izboljšanje sistema soupravljanja
               lahko prispeva k večji produktivnosti; in to dokazujejo številne študije oziroma
               raziskave. Omenil bom tri mednarodne in eno domačo. Prva je Gallupova raziskava –
               verjetno ni treba razlagati, za kateri inštitut gre –, ki je raziskovala zavzetost
               zaposlenih. Ta raziskava je v dvajsetih letih zajela 25 milijonov anketirancev v 189
               državah po svetu. Ta raziskava deli delavce v tri skupine. Prva je skupina zavzetih,
               potem je skupina nezavzetih in tretja je skupina aktivno nezavzetih. Nezavzeti
               opravljajo delo na nek način po liniji najmanjšega odpora, kot se reče. Aktivno
               nezavzeti pa svoje nezadovoljstvo širijo tudi med kolektivom. Raziskava je pokazala,
               da je skoraj dve tretjini delavcev nezavzetih, slaba četrtina pa aktivno nezavzetih.
               Raziskovalci so iz teh podatkov izračunali tudi izgube posameznih narodnih
               gospodarstev zaradi te nezavzetosti. Številke so, ko jih pogledamo, ogromne. Združene
               države izgubljajo med 450 in 550 milijard dolarjev letno. Velika Britanija med 83 in
               186 milijard dolarjev letno. Gre za izredno visoke cifre. Po mnenju raziskovalcev so
               glavni vzrok za nezavzetost neustrezni načini vodenja zaposlenih. Potrdili so, da
               participativno vodenje povečuje zavzetost zaposlenih. Večjo možnost, kot jo imajo za
               to, da prispevajo k vodenju podjetja, bolj so zadovoljni; in posledično se tudi
               poveča produktivnost med kolektivom. Ta raziskava se ne omejuje zgolj na formalno
               soupravljanje, ampak je jasno, da je prav soupravljanje tisti mehanizem, ki je
               učinkovit za participativno vodenje, ki to produktivnost zvišuje. Dalje, raziskava
               EPOC Evropske fundacije za izboljševanje življenjskih in delovnih pogojev, leta 2005
               so zajeli 10 evropskih držav. Preučevali so povezavo med neposredno participacijo in
               ekonomsko uspešnostjo. Neposredna participacija se nanaša predvsem na individualne
               pravice do participacije, torej na to, da delavci soodločajo o organizaciji delovnega
               procesa ter na svojem delovnem mestu in v svojem obratu. Raziskava je pokazala, da
               ima neposredna participacija močan vpliv na ekonomsko uspešnost. Bolj kot so bili
               delavci obveščeni in bolj kot se je poslovodstvo z njimi tudi posvetovalo, večji so
               bili ekonomski učinki te participacije. In stopnja participacije ni na uspešnost
               vplivala samo neposredno, ampak tudi posredno. Skoraj tretjina anketirancev je namreč
               navedla, da je bilo zaradi uvedbe participacije manj zbolevanja med delavci in da se
               je zmanjšalo število zaostankov. Skratka, večja vpletenost delavcev pri upravljanju
               podjetja pomeni tudi na nek način večje zadovoljstvo. To je sporočilo teh študij.
               Tretja mednarodna študija, Vitlsova študija o soodločanju in ekonomski učinkovitosti
               v Evropi iz leta 2005, prav tako je pomembna, ker preučuje povezavo med uspešnostjo
               gospodarstev kot takih in delovanje delavskih organov. Tu niso bile enote
               raziskovanja podjetja, ampak države kot take. Ta študija je pokazala, da so države z
               visoko razvito delavsko participacijo na ravni organov družb praktično po vseh
               ekonomskih kazalcih bolj uspešne od ostalih. Imele so bistveno boljše rezultate na
               področju zaposlenosti, presežek v zunanji trgovini, v plačilni bilanci. Imele so
               višjo produktivnost na enoto dela, manjšo stopnjo neenakosti in celo na lestvici
               poslovne konkurenčnosti so se uvrščale bolje. Edini kazalnik, po katerem so bile
               države z manj participacije v prednosti, je bila hitrejša rast BDP. Vendar tu je
               treba upoštevati, da so imele države z manj participacije tudi nižje izhodišče. To je
               izsledek, da obstaja močna povezava med razvitostjo gospodarstva in razvitostjo
               soupravljanja. Po eni strani je to posledica tega, da je soupravljanje razvito zlasti
               v razvitih državah, od Nemčije do Skandinavije, kar pomeni, da je neke vrste
               civilizacijski dosežek. Soupravljanje je nekaj, kot je bilo tudi že rečeno, nek
               mehanizem, ki ga je bilo treba priboriti. Vemo, da je to nekaj, kar teče na dolgi
               rok. Po drugi strani pa zagotovo tudi participacija povratno vpliva na delovanje
               podjetij. Podobno korelacijo je pokazala raziskava Evropski participacijski indeks. V
               državah z močnejšo participacijo je manj revščine ali izključenosti, višja stopnja
               izobrazbe, gospodarstvo je energetsko bolj učinkovito, manj je onesnaževanja okolja
               in tako dalje.</p>
               <p>Za konec pa bi opozoril še na ugotovitve raziskave Rajka Bakovnika in sodelavcev, ki
               je bila objavljena leta 2000 na vzorcu 53 slovenskih podjetij. To je edina tovrstna
               raziskava pri nas, zato jo tudi omenjam. Izpostavil pa bi dve ugotovitvi, ki izhajata
               iz te raziskave. Prva je ta, da je bila kakovost delovnega življenja močno povezana s
               participacijo; ter večja obveščenost in možnost soodločanja sta pozitivno vplivali na
               zadovoljstvo pri delu. Še zlasti pa je pomembna zadnja ugotovitev: bolj kot so bili
               zaposleni zadovoljni s stopnjo participacije v svojem podjetju, bolj je bilo podjetje
               poslovno uspešno. Kaj je torej na nek način politično sporočilo teh znanstvenih
               raziskav? Po eni strani je to, da soodločanje bistveno prispeva k poslovni
               uspešnosti; in to ne samo v posameznem podjetju, ampak na ravni družbe na splošno.
               Ljudje delajo bolj zavzeto, ko vedo, zakaj delajo; in tudi ko lahko odločajo o tem,
               kako bodo sami delali; skratka, kadar vedo, da dejansko delajo tudi zase, za svoje
               družine in svoj kolektiv. Iz tega lahko na koncu sklepamo, zakaj pri menedžmentu in
               lastnikih kapitala ni interesa za razvoj soupravljanja. Ne gre samo za vprašanje
               prestiža ali privilegijev, gre za to, da participacija poveča prihodke podjetja,
               vendar pod enim pogojem. In ta pogoje je ta, da imajo od tega povečanja prihodkov
               koristi tudi zaposleni. In ta korist je lahko v obliki višjih plač, udeležbe pri
               dobičku ali skupnega standarda. Neko klasično kapitalistično podjetje seveda nima
               namena, da bi povečeval celoten dohodek, ampak zgolj presežek nad stroški, torej
               profit. In zaradi tega je verjetno tako močen odpor na strani predstavnikov podjetij
               oziroma delodajalcev. Skratka, z vidika klasičnega kapitalističnega podjetja so plače
               delavcev in izdatki strošek. Bolj kot ta strošek zmanjšajo, večji je profit, ki
               pripade lastnikom in deloma tudi menedžmentu. Podjetja vedno bolj zasledujejo
               kratkoročne učinke, zanje je razvijanje soupravljanja neracionalno; z vidika
               gospodarstva in družbe kot celote pa je neracionalno takšno podjetništvo, ker na
               dolgi rok prinaša zapravljanje kadrovskih in razvojnih potencialov družbe, kar
               dokazujejo tudi študije, ki sem jih omenjal. Hvala.</p>
            </sp>
            <sp xml:id="SDZ7-Redna-20-2016-06-17.sp145">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima dr. Jasna Murgel.</p>
            </sp>
            <sp xml:id="SDZ7-Redna-20-2016-06-17.sp146">
               <speaker>DR. JASNA MURGEL (PS SMC):</speaker>
               <p>Hvala lepa. Spoštovani!</p>
               <p>Seveda je delavsko upravljanje pomembno, zato tudi imamo že dvajset let zakon o
               delavskem upravljanju; ampak dobrodošli v kapitalizmu. To ni zdaj moj izbor, za
               katerega bi jaz zelo želela, da ga imamo; ampak tak sistem imamo. Recimo, tudi noben
               sistem ni večen in bo čez 100 ali 200 let kakšen drug sistem prevladal, kjer bodo
               vrednote in bogastvo bolj enakomerno razporejeno, ali karkoli si morda kdo želi. Mi v
               Sloveniji nimamo liberalnega kapitalizma, nočemo ga imeti, smo socialna država, imamo
               Zakon o sodelovanju delavcev pri upravljanju; ampak vaš predlog, dragi kolegi iz
               Združene levice, predpostavlja, kot da delodajalcev ni. Delodajalci pa zagotavljajo
               delo, brez delodajalcev dela ni, glede tega se bomo strinjali. Torej brez dialoga s
               ključnimi deležniki – delodajalci pač ne gre. Dostikrat uporabite argument – zdaj ga
               sicer niste izrecno –, kadar predlagate zakone po vašem sistemu: saj se delodajalci
               ne bodo strinjali, saj to ni v njihovem interesu. Morda se ne bodo strinjali, mogoče
               bodo imeli drugačne predloge, ampak nismo jim dali možnosti. V postopku, kot je
               predlagan, kot ste si ga zastavili, delodajalci niso imeli možnosti. Pet združenj
               delodajalcev se je obrnilo na Državni zbor, da nasprotujejo temu zakonu iz tega
               razloga, ker pač niso imeli možnosti, da sodelujejo v procesu sprejemanja tega
               zakona: Gospodarska zbornica Slovenije, Obrtno-podjetniška zbornica, Združenje
               delodajalcev Slovenije, Združenje delodajalcev obrti in podjetnikov Slovenije,
               Trgovinska zbornica Slovenije. Ne gre na ta način, dragi kolegi, ne gre, da vi
               postavite ultimat: tukaj imate zdaj en zakon, sprejmite ga; mi se zavzemamo za
               pravice delavcev, vi pa, če zdaj tega ne naredite, ste proti. Nismo proti vsebini,
               ampak vsi moramo imeti možnost, da se izjasnimo o tej vsebini.</p>
               <p>In najpomembneje, da imajo možnost tisti, ki so ključni deležniki v tem delovnem
               procesu, delodajalci, da se izjasnijo o tem, kar ste predlagali. Zelo mi je bil všeč
               komentar in pomislek kolegice Dimic – zakaj pa niste dali sindikatom, da gredo na
               Ekonomsko-socialni svet s tem zakonom, oni pa so tam partnerji. Ne gre, dejansko ne
               gre tako; primerjajte situacijo med tem zakonom in zakonom, ki je zadeval zvišanje
               minimalnih plač. Ne, takrat je 5 tisoč volivcev dalo predlog za spremembo tega
               zakona, šlo je za en člen ali dva, se ne spomnim več dobro, me boste popravili, če ni
               res. Pri tem zakonu o sodelovanju delavcev pri upravljanju gre pa za veliko
               spremembo, ki jo predlagate. Tukaj ne moremo izključiti delodajalcev, ne moremo. Jaz
               res mislim, da ne gre na ta način, da se postavi ultimat Vzemi ali pusti; in to je
               to. Seveda je ta ultimat za nas nesprejemljiv, za mene osebno je nesprejemljiv in ne
               moremo narediti spet takega vzorca, da bomo še enkrat samo za to, ker nam je takšen
               ultimat ponujen, takšno rešitev tudi sprejeli. Bomo razpravljali o spremembi zakona o
               delavskem upravljanju enkrat v prihodnosti, spremembe so zagotovo potrebne; ampak
               tako se to ne dela, ne na takšen način. Hvala lepa.</p>
            </sp>
            <sp xml:id="SDZ7-Redna-20-2016-06-17.sp147">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Izvolite, predlagatelj gospod Luka Mesec.</p>
            </sp>
            <sp xml:id="SDZ7-Redna-20-2016-06-17.sp148">
               <speaker>LUKA MESEC (PS ZL):</speaker>
               <p>Hvala za besedo še enkrat.</p>
               <p>Zdaj bi rad odgovoril na tole. Če kaj, pa ta predlog, ki smo ga dali, ni bil
               ultimativen. Obstaja razlog, zakaj smo ga devet mesecev usklajevali. Mi smo ga imeli
               pripravljenega marca 2015, potem smo ga usklajevali, usklajevali, usklajevali in
               usklajevali. Poslanskim skupinam je bil posredovan februarja, sprejela sta nas samo
               Desus in NSi, ostali pač ne. Tudi vas, Stranko modernega centra, smo večkrat pocukali
               za rokav, kdaj se lahko dobimo; ampak se niste bili pripravljeni pogovarjati. Nesli
               smo ga na Vlado, najprej na skupino za ekonomsko demokracijo, ki jo vodi Tadej
               Slapnik, ta je zakon pozdravila, je rekla, da je dobra osnova. Potem smo ga nesli po
               vseh ministrstvih, katerih pristojnosti se dotika ta zakon. Sprejelo nas je
               Ministrstvo za finance, tam smo se pogovarjali z gospodom Dragonjo; sprejelo nas je
               Ministrstvo za gospodarstvo, minister osebno; sprejelo nas je Ministrstvo za
               pravosodje, gospod Klemenčič; v imenu Ministrstva za delo smo se pogovarjali z
               gospodom Pogačarjem. In tudi ni res, da ni bilo tega zakona na ESS oziroma da ga
               socialni partnerji niso imeli. Vlada ga je dobila marca, delodajalci so ga dobili
               konec marca, sindikati so ga imeli že ves čas oziroma na ESS je bila že lani prvotna
               različica in letos so ga sindikati nesli tja, ampak do obravnave ni prišlo, ker je
               prvič vlada rekla, da ne more priti; drugič so delodajalci rekli, da ne morejo priti.
               Torej ni naša krivda, da ni bilo socialnega dialoga, niti ni krivda sindikatov; ampak
               je krivda tistih, ki so ta dialog sabotirali. Tukaj še enkrat protestiram proti tem
               očitkom – niste ga uskladili. Mi smo ga usklajevali devet mesecev, ampak če nam
               zapirate vrata, ga ne moremo usklajevati, to je ključen problem.</p>
               <p>Če rečemo Stranki modernega centra enkrat, pa rečete – ne, ne moremo; pa rečemo
               drugič, pa rečete, ne moremo; potem ne moremo priti po petih mesecih prosjačenja za
               ta sestanek na sejo in nam rečete vi – ultimativno postopate. Ne, nismo mi tisti, ki
               ultimativno postopamo, ultimativno postopate tisti, ki zapirate vrata, da bi se
               pogovarjali. Tukaj ne gre, kot še enkrat poudarjam, za nobeno nabiranje političnih
               točk, ta zakon je itak medijsko povsem nezanimiv, šli smo na minimum tega, da se
               operacionalizira star zakon in da se popravijo tiste napake, ki so se pokazale kot
               najbolj pertinentne, da se ekonomska demokracija ni uspela normalno razviti v
               Sloveniji. Leta 1993 se je hotelo prevesti nemški model, pa ni uspel, mi smo skušali
               to popraviti, to je vse. Niste se pogovarjali in na koncu nam ni ostalo drugega, kot
               da poskusimo iti na sejo. Saj 21 podpisov smo dobili, ni to samo predlog Združene
               levice.</p>
               <p>Druga stvar, bi odgovoril kolegu Tabakoviću na njegove pomisleke; glede 48. člena …,
               zdaj ga ni. Se bom mogoče kasneje oglasil, ko bo nazaj v dvorani. Bom potem
               odgovarjal, ko bodo tisti, ki so naslovili kritiko, spet v dvorani.</p>
            </sp>
            <sp xml:id="SDZ7-Redna-20-2016-06-17.sp149">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima državni sekretar gospod Peter Pogačar, izvolite.</p>
            </sp>
            <sp xml:id="SDZ7-Redna-20-2016-06-17.sp150">
               <speaker>PETER POGAČAR:</speaker>
               <p>Hvala za besedo, gospod podpredsednik.</p>
               <p>Se mi zdi, da je vendarle treba nekaj misli vmes med to razpravo poudariti.
               Spoštovani poslanec Luka Mesec je v imenu predlagatelja rekel, da je vlada sabotirala
               sejo Ekonomsko-socialnega sveta. To nikakor ne drži. Namenoma sem šel po koledarju
               nazaj pogledat, prvič je bil s strani sindikalnih central, s strani gospoda Semoliča
               konec maja na seji ESS izpostavljen predlog, da se na sejo ESS uvrsti in obravnava
               Predlog zakona o sodelovanju delavcev pri upravljanju, ki so ga predhodno – priznali
               so vam avtorstvo zakona, to moramo povedati – sindikalne centrale uskladile s
               Poslansko skupino Združena levica. To je bilo konec maja. Niti eden od socialnih
               partnerjev, ne delodajalci ne vlada, ni nasprotoval obravnavi tega zakona na
               Ekonomsko-socialnem svetu; nasprotno, pozdravili smo to. Takoj smo prednostno, kljub
               temu da trenutno kar nekaj zakonov čaka na obravnavo na Ekonomsko-socialnem svetu,
               prednostno smo rekli, ker je zakon že uvrščen v parlamentarno proceduro, da bomo
               obravnavali. Vnaprej sem se opravičil, da me točno 10. junija ni v Sloveniji, ker sem
               bil na mednarodni konferenci dela v imenu Vlade Republike Slovenije. In je bila
               prestavljena na današnji dan, kjer pa je bila predstavljena. Tak oda nikakor ne drži,
               da je kdorkoli sabotiral. Gospod poslanec Mesec je danes večkrat poudaril, in to
               šteje kot dosežek, da se je v celoti uskladil z vsemi sedmimi sindikalnimi
               centralami. Čestitam, to je dosežek. Ampak je še en socialni partner; in to so
               delodajalci. Zakaj se v tem predhodnem postopku niste poskusili, kot ste se s
               sindikalnimi centralami, uskladiti tudi z delodajalskimi organizacijami? Vam povem,
               zakaj. Ker je težko. Socialni dialog je težak, ampak je pa mogoč in je konstruktiven.
               Ne gre samo za interesna vprašanja, gre tudi za vsebinska, strokovna vprašanja, ki na
               koncu socialnega dialoga vedno izpadejo boljša. Nobenega dvoma ni, jaz poznam
               podatke, ki jih je spoštovani poslanec dr. Vatovec omenjal, raziskave Eurofounda,
               OECD. Vse kažejo na to, da države, kjer imajo stabilne zaposlitve, kjer imajo
               participacijo delavcev pri upravljanju, beležijo višjo stopnjo zaposlenosti, beležijo
               višjo produktivnost; o tem ni nobenega dvoma. In mislim, da danes v tem državnem
               zboru med razpravljavci ni bilo nikogar, ki ne bi rekel, da je sodelovanje delavcev
               pri upravljanju koristno, da je pomembno in da je koristno tudi za celotno družbo
               nasploh. Sami ste omenili, da je koristno tudi za delodajalce. Absolutno in če je
               temu res tako, ne bo nobenih težav jih prepričati. Ampak kakšno sodelovanje delavcev
               pri upravljanju? Pa da mi ne boste spet očitali, da se samo s postopki ukvarjam, bi
               tudi o vsebini nekaj povedal. Jaz oba avtorja tega zakona, dr. Gostišo in gospoda
               Bakovnika, poznam vrsto let, verjetno dlje kot vi. In oba tudi strokovno izjemno
               cenim in njuna prizadevanja za delavsko soupravljanje, izjemno. Vendar ne pozabimo, s
               tem zakonom se obveznosti nalagajo tudi delodajalcem, predvsem delodajalcem. Res je,
               da bodo nekega dne vsi skupaj od tega imeli korist; ampak mar ne bi bilo pošteno, da
               se jim da možnost, da se izjasnijo. Vlada je takoj, ko je bil s strani vaše poslanske
               skupine vložen ta predlog zakona, prejela pismo vseh delodajalskih organizacij, da
               nasprotujejo sprejetju tega zakona, dokler ne bo ustrezno obravnavan med socialnimi
               partnerji in bodo imeli možnost konstruktivno sodelovati.</p>
               <p>Morda tudi malo na vsebino, če mi je dovoljeno. Pravite, da je Zakon o sodelovanju
               delavcev pri upravljanju delavska ustava. Ne, delavska ustava je Zakon o delovnih
               razmerjih. Zakon o delovnih razmerjih v 112. in 113. členu določa varstvo sindikalnih
               zaupnikov in varstvo predstavnikov delavcev, to pomeni svetov delavcev. Ta zakon je
               bil mukoma – 230 ur pogajanj, sam sem pri njih sodeloval – usklajen med socialnimi
               partnerji do zadnjega člena. Vi sedaj rokohitrsko s tem zakonom posegate v ta zakon,
               ampak samo za predstavnike delavcev; za sindikalne zaupnike ne. Oni naj se po svoje
               menijo v Zakonu o delovnih razmerjih. To so te rešitve, ki se potem v socialnem
               dialogu izboljšajo. Nihče ne nasprotuje, tudi mnenje Vlade ne gre v smeri, da
               delavsko soupravljanje, da participacija delavcev pri upravljanju ni pomembna.
               Nikakor, vsi se strinjamo, da je tudi vsebina zakona, da gre za celostno prenovo
               veljavnega zakona, ki je v nekaterih segmentih že nekoliko zastarel; ampak veljavni
               zakon je v celoti usklajen z vsemi mednarodnimi dokumenti, ki zavezujejo Republiko
               Slovenijo, zato potrebe po hitrosti in naglici tukaj ni. Imamo čas, da se uskladimo,
               da se obravnava tudi med socialnimi partnerji. Morda še tole. Predlog zakona ne pravi
               nič o sodelovanju delavcev pri upravljanju v javnem sektorju. Ali javni uslužbenci
               niso delavci, ki bi si zaslužili, da imajo – imamo javne zavode, domove za upokojence
               – kakšno besedo pri vodenju tega. To je pomanjkljivost zakona za moj okus. Napoteni
               delavci pri delodajalcu, se pravi, da so napoteni, da niso tam zaposleni, so tam samo
               začasno preko agencije za posredovanje dela, imajo pravico voliti predstavnike v
               organe soupravljanja. Ne vem, oni niso pripadni podjetju, ne vem, ne spuščam se tukaj
               v vprašanje, ali je prav, da so napoteni, ali bi bilo prav, da so zaposleni pri samem
               uporabniku. Ampak tukaj se daje neka volilna pravica v organe upravljanja. Tudi
               takšne stvari je treba strokovno premisliti. Jaz pri predlogu tega zakona, pri sami
               vsebini ne pogrešam samo dialoga med različnimi interesnimi skupinami, kjer bi
               načenjali samo interesna vprašanja. Gre tudi za vsebinska vprašanja, ki jih je ob
               vsem spoštovanju pripravljavcev tega zakona treba v javni razpravi tudi v neki
               strokovni javnosti prediskutirati. Gre za pomembne premike, ki ne gredo, nikakor ne,
               v napačno smer, nikakor; vendar se je treba do njih opredeliti. Prepričan sem, da se
               v dialogu socialnih partnerjev – no, nisem čisto prepričan, da se da najti soglasje,
               vprašanje –; vsekakor pa je temu poskusu najti soglasje treba dati možnost,
               usklajevati se je pa treba. Vprašanje, če bo možno najti soglasje v vseh točkah.
               Vendar usklajevanje pa je potrebno. Ne pozabimo, socialni dialog je vrednota, je
               krhka vrednota v neki družbi, ki jo lahko zelo hitro porušimo. Vprašajmo se, če je to
               res treba. Hvala.</p>
            </sp>
            <sp xml:id="SDZ7-Redna-20-2016-06-17.sp151">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospod Uroš Prikl.</p>
            </sp>
            <sp xml:id="SDZ7-Redna-20-2016-06-17.sp152">
               <speaker>UROŠ PRIKL (PS DeSUS):</speaker>
               <p>Hvala lepa. Še enkrat lepo pozdravljeni vsi skupaj, ki vas ni ravno dosti!</p>
               <p>Če sem pravilno preštel, bi sedaj, ko je evropsko prvenstvo v nogometu, bi komaj
               sestavili nogometno ekipo, če bi se vsi poslanci, ki tu sedimo, odločili igrati. Pa
               malo šalo na stran. Mislim, da je ta zakon kar na nek način popestritev in tudi
               retorika predvsem kolega Kordiša, ki obrazlaga vsebinske elemente in razloge za
               sprejetje takega zakona. Zakaj malo popestritve? Popestritve po Zakonu o dohodnini in
               Zakonu o katastrskem dohodku, kjer so bile gole številke in ena sama kritika. Tukaj
               pa se vsi strinjamo, da je treba nekaj narediti na pravicah zaposlenih, pravicah
               delavcev. Jaz bi pričakoval, da bi tak zakon, ki govori v prid delavcem, v prid
               boljšemu, učinkovitejšemu delavskemu upravljanju, pripravilo ministrstvo. Pač ni bilo
               temu tako, za to se je odločila Združena levica. Mi smo vas poslušali, ko ste nam
               prišli predstavljat vsebino tega zakona, izhodišča, smo vam tudi takrat povedali, da
               sam zakon vidimo kot potreben, saj je star več kot dvajset let. Da ni protiustaven,
               to je spodbudno; da pa je že malo preživet, pa je tudi dejstvo in ga je na vsak način
               treba modificirati. Mi smo takrat povedali in to še danes lahko potrdim, da v tem
               zakonu vidim cel kup pozitivnih usmeritev, pozitivno valenco zakona kot celote; je pa
               res, da tukaj ugotavljam, da je morda treba iti pri tako pomembnih zadevah mogoče le
               malček bolj evolutivno k temu. Ogromno je enih pravic, ogromno je enih dodatnih
               pravic, nekatere mogoče nesorazmerne v smislu pravica – odgovornost; in morda korak
               po korak. Verjamem ali pa si bolj želim, dasiravno moje razmišljanje lahko gre tudi v
               to smer, vsi tisti poslanci, ki danes tega več ne poslušajo, so očitno prepričani in
               bodo potrdili ta zakon v tej fazi in bo šel v naslednjo; mi, ki smo pa malo skeptični
               pa še poslušamo predlagateljeva razmišljanja in argumente, zakaj tak zakon. In jaz se
               nagibam vedno bolj k temu, da ga sprejmemo v naslednjo fazo, tam pa res z nekaterimi
               zadevami gremo postopoma, ne v tako velikem obsegu pravic.</p>
               <p>Tudi gospod Pogačar, državni sekretar na Ministrstvu za delo, je povedal, da
               nekatere, hvala bogu, nekatere pravice so v delavski ustavi oziroma v ZDR, bibliji,
               kakor hoče kdo poimenovati ta zakon, najpomembnejši z vidika pravic delavcev. Pa
               vendar nič ne škodi, če je katera zadeva še dodatno opredeljena v smislu večjega
               angažiranja delavcev v podjetjih. Ne samo v gospodarstvu, tudi v javnem sektorju, v
               javnem sektorju v najširšem pomenu besede. In tam bo zagotovo priložnost – če bo,
               verjamem, da bo –, da bo prišel zakon v to fazo, da nekatere zadeve uredimo tako, kot
               mislimo, da je prav, kot mislimo, da je realno, da se jih da v prostoru in času
               urediti. Verjamem, da bo za to priložnost. Sem za dialog, da se razumemo. Tudi mene
               je malo zmotil ta argument, da zadeva ni bila predstavljena na ESS. Fino bi bilo, da
               bi bila tam predstavljena. Ne si delati utvar, da bi delodajalci pa sindikati tam
               soglašali. Jaz sem bil kar nekajkrat na ESS, kolega Pogačar pa je še kakšen petek več
               tam prisoten, pa ni ravno največja uživancija tam poslušati peripetije z ene in druge
               strani ter biti nekje na sredi kot predstavnik Vlade. Mnogokrat se ESS samo seznani,
               vzame na znanje določene zadeve. Sem zelo vesel, da smo Zakon o minimalni plači
               sprejeli, mali kamenček v mozaiku večjih pravic in boljšega gmotnega položaja za
               zaposlene je to. Sem vesel, da smo ga sprejeli, pa tudi ni bil tam usklajen, je tudi
               prišel skozi ne bom rekel kakšna vrata v parlament, pa smo ga sprejeli. Verjamem, da
               se lahko v tej fazi sprejemanja tega zakona tudi še kaj reče na Ekonomsko-socialnem
               svetu, vsaj da se seznani, ker verjetno je iluzija, da bi tam dosegli soglasje v
               takšni ali drugačni obliki.</p>
               <p>Zakaj je ta zakon potreben? Kot sem že povedal, ne bom rekel, da so pravice delavcev
               mizerne, potem bi v nič dajal vse napore, ki jih ta država daje ali namenja
               zaposlenim; ampak vendarle pravic zaposlenih in njihove emancipatorne vloge v smislu
               upravljanja, tudi soupravljanja, če hočete, nikoli ni preveč. Tako kot ni nikoli
               preveč skrbi za upokojence, za otroke in za tiste ciljne skupine, ki so najbolj
               ranljive. Je pa res, da včasih se je pač treba zavedati, da je v danem prostoru in
               času ter tudi v politični konstelaciji moči v Državnem zboru nekatere zadeve treba
               vseeno malo ošiliti, morda postopoma nekatere pravice v smislu varovanja pravic
               zaposlenih uvajati v ta zakon. Verjamem, da potem lahko dočaka na koncu tudi luč
               sveta. Zakaj še vidim, da je ta zakon potreben in pomemben? Ker omenja neko višjo
               razvojno stopnjo ekonomske demokracije. To je bilo že v predhodnih razpravah
               povedano. Vpliva tudi na višji nivo družbene odgovornosti, tudi učinkovitejšega in
               odgovornejšega korporativnega upravljanja, karkoli že to pač pomeni; da ne sme nekdo
               "opelešiti" firmo pa ostati nekaznovan. Prepričan sem, da bo prispeval k dvigu
               konkurenčnosti našega slovenskega gospodarstva. In če ga bodo "posvojili" delodajalci
               na eni strani in delojemalci na drugi strani ter se zavedali, da je to v interesu
               vseh, ne vidim razloga za neuspeh. Hvala lepa.</p>
            </sp>
            <sp xml:id="SDZ7-Redna-20-2016-06-17.sp153">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospod Miha Kordiš.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-17.sp154">
               <speaker>MIHA KORDIŠ (PS ZL):</speaker>
               <p>Najlepša hvala za besedo, predsedujoči.</p>
               <p>V današnji razpravi smo lahko z več strani direktno ali pa indirektno slišali
               naslednje misli, da delodajalci ustvarjajo delo oziroma delovna mesta in da ni
               delavcev brez delodajalcev. Kolegice, kolegi poslanci, sporočam vam, da so delavci
               brez delodajalcev na poti v socializem, delodajalci brez delavcev pa na poti v
               bankrot. To je edina resnica v teh vaših besedah. Pogovarjamo se o socialnem dialogu.
               Kaj nam je ta socialni dialog v zadnjih petindvajsetih letih prinesel? Naša
               generacija je prva generacija po 2. svetovni vojni, ki se ji obeta, da bo živela
               slabše od svojih staršev. Dobili smo brezposelnost, dobili smo prekarne zaposlitve,
               dobili smo revščino, ki je prej načeloma nismo poznali. Skozi socialni dialog se nam
               podaljšuje delovna doba, penzije padajo – to so veliki dosežki našega socialnega
               dialoga. Na drugi strani poglejmo razredni boj. Kaj nam je prinesel razredni boj?
               Prinesel nam je dvig minimalca že pod Pahorjevo vlado, prinesel nam je redefinicijo
               minimalne plače v tem mandatu, če množičnih mobilizacij od tistega generalnega
               štrajka v začetku 90. do mobilizacije zoper enotno davčno stopnjo niti ne omenjam. In
               še enkrat poudarjam, Združena levica ni stranka socialnega dialoga, ampak Združena
               levica je protikapitalistična stranka. Del naše agende je tudi ukinitev despotizma na
               delovnemu mestu, delavsko upravljanje se v to agendo … / izklop mikrofona/</p>
            </sp>
            <sp xml:id="SDZ7-Redna-20-2016-06-17.sp155">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Prehajamo v sklepni del splošne razprave, kjer ima besedo najprej Vlada, potem pa
               predlagatelj.</p>
               <p>Besedo ima predstavnik Vlade, državni sekretar gospod Peter Pogačar.</p>
            </sp>
            <sp xml:id="SDZ7-Redna-20-2016-06-17.sp156">
               <speaker>PETER POGAČAR:</speaker>
               <p>Spoštovani poslanke in poslanci, spoštovani predlagatelj, hvala za to razpravo!</p>
               <p>Morda je res nekoliko preuranjena, morda je ta predlog zakona res prehitro ugledal
               parlamentarno proceduro. Vsekakor naj še enkrat ponovim to, kar sem danes v imenu
               Vlade že večkrat povedal – nobenega dvoma ni, da je sodelovanje delavcev pri
               upravljanju pomemben element demokracije, ekonomske demokracije, če želite. Prav
               zato, ker posega v razmerje med delavcem in delodajalcem, med skupino delavcev in
               enim delodajalcem znotraj podjetja, je toliko bolj pomembno, da imata obe interesni
               skupini na državnem nivoju – kajti zakon se sprejema za celotno državo – pravico, da
               se do zakona opredelita in se o zakonu usklajujeta. Nikakor to ne pomeni, če pa ne bo
               stoodstotnega soglasja, bo pa Vlada temu nasprotovala. Samo priložnost moramo dati.
               Poslanska skupina Združene levice je rekla, da socialni dialog ni koristen; menim, da
               je. Je eden izmed temeljnih vrednot Mednarodne organizacije dela, eden izmed
               temeljnih vrednot tudi Evropske unije, to sem danes v uvodu že povedal. Ravno na
               agendi Evropske unije v prihodnje je nov razvojni zagon socialnega dialoga. Ne gre
               tukaj samo za interesna vprašanja, gre tudi za strokovna in vsebinska vprašanja, o
               katerih se je treba pogovoriti. Nekaj sem jih naštel danes v razpravi in imam sam kot
               predstavnik Ministrstva za delo kar nekaj težav s posameznimi rešitvami. Zato je moj
               predlog, da se zakona v tej fazi obravnavi ne podpre.</p>
               <p>Zakon se v skladu s pravili Ekonomsko-socialnega sveta obravnava v okviru
               Ekonomsko-socialnega sveta; tam, kjer je temu mesto. Na podlagi tam doseženih
               morebitnih drugačnih rešitev pa se zakon lahko vedno ponovno vloži v zakonodajni
               postopek. Še enkrat poudarjam, posamezne rešitve so ustrezne, vendar ni nobene
               potrebe po naglici. Veljavni zakon je kljub nekaterim svojim pomanjkljivostim v
               celoti usklajen z mednarodnimi dokumenti, s standardi Evropske unije in tudi z
               odločitvami Ustavnega sodišča. Poseganje s tem zakonom v zakone, ki pa so bili
               predhodno v celoti usklajeni med socialnimi partnerji, brez da se sploh poskuša
               usklajevati, pa prav gotovo ni prava pot. Še enkrat, v imenu Vlade Republike
               Slovenije predlagam, da poslanci zakona v tej fazi ne podprete. Hvala.</p>
            </sp>
            <sp xml:id="SDZ7-Redna-20-2016-06-17.sp157">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima predlagatelj gospod Mesec.</p>
            </sp>
            <sp xml:id="SDZ7-Redna-20-2016-06-17.sp158">
               <speaker>LUKA MESEC (PS ZL):</speaker>
               <p>Hvala za besedo, še zadnjič.</p>
               <p>Jaz bom samo še enkrat poudaril, da ni naša krivda, da ta zakon ni bil obravnavan na
               Ekonomsko-socialnem svetu. Enkrat tam ni bilo vlade, drugič tam ni bilo delodajalcev.
               Če sprašujete, zakaj se sami nismo uskladili z delodajalci; ne zato, ker bi bilo to
               težko, mi smo jim ta zakon poslali, ampak nazaj nismo dobili komentarja, predloga,
               prošnje za sestanek ali česa podobnega. Nazaj smo pač dobili nek pamflet, kjer so
               operirali več ali manj z izmišljenimi problemi tega zakona, ki so jih potem tudi v
               medijih objavili; in mi smo na to odgovorili. Ampak ni bilo nobenega interesa, da bi
               se poskušali sploh pogovarjati o tem zakonu. Na žalost, očitno delodajalci ne
               odstopajo samo formalno od socialnega dialoga, ampak tudi v neposrednemu smislu. Ker
               so videli, da gre za zakon, ki je bil prvenstveno pripravljen z delavske strani –
               Združena levica ga je pripravila v sodelovanju s sveti delavcev in sindikati –, so
               enostavno izkoristili vse proceduralne možnosti. Enako, kot je to naredila Vlada, da
               do uskladitve ni prišlo. Tukaj še enkrat poudarjam, mi smo bili na petih
               ministrstvih, mi smo štiri mesece prosili za sestanke s poslanskimi skupinami v
               Državnem zboru. Če česa ne moremo temu zakonu očitati, je to, da ga nismo poskušali
               usklajevati. Nastopili smo maksimalno konstruktivno in poskušali smo ga usklajevati z
               vsemi. Ampak ker smo imeli zaprta vrata, pač nismo … Vdirali pa nismo, to je pa
               res.</p>
               <p>Če odgovorim na kratko kolegu Tabakoviću glede teh členov zakona. To bi bilo sicer za
               drugo obravnavo, ampak vseeno, da samo na kratko odgovorim glede teh dilem, ki so
               bile izražene. Glede 48. člena, ko sprašujete, zakaj ni kolektivne nezaupnice in
               zakaj je treba odpoklicati vsakega člana posebej. To ni novost, ker tudi v zdajšnji
               ureditvi ni kolektivnega odpoklica, ampak so individualna. Lahko se pokliče tudi
               celoto, ampak glasuje se o vsakem članu posebej. Tega ne spreminjamo in to ostaja.
               Glede 54. člena, če mora delodajalec poravnati vse stroške volitev, kaj so ti
               stroški. Tukaj smo zapisali, da je treba zagotoviti administrativno in tehnično
               podporo za izvedbo volitev in kriti stroške. Če je problem, da je to premalo natančno
               definirano, se lahko v drugem branju amandmira in da upravičene stroške ali kakšno
               podobno frazo; s tem nimamo problemov. Na kakšen način se lahko odpusti člane svetov
               delavcev? Že zdaj je veljalo, da mora svet delavcev dati soglasje, če se odpušča
               delavskega predstavnika, ampak v zdajšnji ureditvi je to veljalo samo za izredne
               odpovedi. Mi zaradi številnih primerov šikaniranja delavskih predstavnikov to širimo
               na vse odpovedi in širimo tudi, da ko delavskemu predstavniku poteče mandat, ga še
               eno leto ni možno odpustiti, brez da bi svet delavcev pristal na to. Zakaj nismo
               omejili nabora možnosti oziroma razlogov za odpustitev? Razlog je preprost, ker ni
               težko fabricirati razloga za odpust nekega delavca. Delodajalec si pač nekaj izmisli.
               In mi smo dopustili tukaj diskrecijo sveta delavcev, da se maksimalno prepreči
               zlorabe šikaniranje.</p>
               <p>Glede ustvarjanja delavske aristokracije bi pa rekel, da gre naš zakon ravno v
               obratno smer, ker mi lajšamo možnosti za odpoklic delavskega predstavnika s strani
               sveta delavcev in ravno onemogočamo te primere, ki smo jih zdaj videli, da je nekdo v
               imenu sveta delavcev, kogar zaposleni niti niso poznali, v nekem nadzornem svetu
               sedel dvajset let in več. Takšni primeri so bili, mi pa ravno to popravljamo na
               način, da se takšne ljudi odpokliče oziroma da se odpokliče ljudi, ki ne delajo v
               interesu kolektiva. To je to. Bi mogoče za konec samo še to rekel, ker Vlada ne
               podpira tega zakona, pričakujem, da bo padel, kar me žalosti, ker smo ta zakon, še
               enkrat poudarjam, pripravljali oziroma usklajevali več kot devet mesecev. Trkali smo
               povsod, na vrata poslanskih skupin, na vrata ministrstev, konec koncev so sindikati
               tudi na Ekonomsko-socialnem svetu poskušali; ampak do usklajevanja ni prišlo. Kljub
               temu smo zbrali 21 podpisov podpore poslank in poslancev za prvo obravnavo, kar sicer
               najbrž ne bo zadosti, da bi šli v drugo; vas pa pozivam, da to podprete.</p>
               <p>Ekonomska demokracija je načelo, za katerega se ne zavzemamo samo v Združeni levici,
               ampak ste ga tudi koalicijski poslanke in poslanci zapisali v vašo koalicijsko
               pogodbo. In bilo bi lepo, da vsaj na enem primeru pokažete, da vam gre za to. Kar smo
               do zdaj videli s strani vlade in koalicije, je na žalost ravno obratno, v tem mandatu
               so se zaostrili pogoji za delavske predstavnike v nadzornih odborih zavarovalnic,
               ohranja se prepoved delavskega soupravljanja v bankah, zavrnili ste novelo SDH, po
               kateri bi imeli delavci svoje predstavnike v nadzornem svetu SDH. Dogajali so se
               škandali, kakršen je bil z Adria Airways Tehniko, ki sem jo omenil prej, da so
               delavci poskušali organizirati delavski odkup, pa jim ga je uprava preprečila; in to
               v firmi, ki je bila v lasti SDH. Ne SDH ne vlada nista posredovala. To so vse
               primeri, kjer kaže, da na žalost za to vlado in za to koalicijo ekonomska demokracija
               ostaja samo na jeziku. Imate pa v torek na glasovanju še vseeno možnost, da si
               premislite in da pridemo do druge obravnave Zakona o sodelovanju delavcev pri
               upravljanju, kjer pa se lahko čisto konkretno pogovorimo o členih tega zakona in o
               konkretnih rešitvah, ki so po naši oceni sprejemljive, ker smo šli na nek minimum, da
               se omogoči razvoj ekonomske demokracije, kakršnega je v bistvu ta … / izklop
               mikrofona/</p>
            </sp>
            <sp xml:id="SDZ7-Redna-20-2016-06-17.sp159">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>S tem smo zaključili ta del razprave. Nekaj časa nam je še ostalo. Želi še kdo
               razpravljati?</p>
               <p>Gospod Miha Kordiš, izvolite.</p>
            </sp>
            <sp xml:id="SDZ7-Redna-20-2016-06-17.sp160">
               <speaker>MIHA KORDIŠ (PS ZL):</speaker>
               <p>Najlepša hvala.</p>
               <p>Naboru argumentov iz razprav bi želel dodati še naslednjega, recimo temu
               občečloveškega, človečanskega, humanističnega. Delavsko upravljanje oziroma, recimo
               za začetek, soupravljanje je humanističen projekt. Človek v nekem, recimo temu,
               režimu še rigidnih zaposlitev – danes je seveda stanje še bistveno slabše –, 40 let,
               5 dni na teden, 8 ur na dan hodi na neko delovno mesto, tam pa nima pravice do
               sodelovanja. Nima pravice odločati oziroma soodločati o svojem delovnem okolju, o
               svojih delovnih aktivnostih. Ampak če kaj človeka definira kot bitje, je to ravno
               dejstvo, da občuti svobodo šele skozi pravico do odločanja. Svobodo bi lahko kar
               izenačili s pravico do odločanja oziroma soodločanja. Človek, ki ne more soustvarjati
               in soodločati o pogojih svojega dela, je nesvoboden človek. Zelo pogosto se v tej
               parlamentarni dvorani sklicujemo na demokracijo, ampak žalostna resnica te naše silne
               demokracije je, kot je znano reklo iz marksistične zgodovine, zgodovine delavskih
               bojev, da je problem meščanske družbe to, da se demokracija konča pred vrati tovarne.
               Lahko bi to razširili tudi na pojmovanje podjetja, da se demokracija zaključi pred
               vrati podjetja. To je nekaj, na kar v Združeni levici ne moremo pristati. Zagovarjamo
               vpeljavo demokratičnih mehanizmov znotraj podjetja. V neki širši sliki pa vidimo in
               si želimo možnosti preseganja tržnega gospodarstva, nadomeščanje tega tržnega
               gospodarstva z naslednjo ravnjo demokracije; to je z demokratično koordinacijo
               gospodarstva. Začeli bi to transformacijo v Sloveniji lahko danes s podporo, s
               sprejetjem našega zakona o sodelovanju delavcev pri upravljanju; mogoče nekoliko
               kasneje nadaljevali z idejo polnega delavskega upravljanja podjetij; ne zgolj s
               soupravljanjem; kar nas pa potem pripelje že zelo blizu, na rob preseganju
               kapitalizma in na prehod v neko bistveno bolj pravično, demokratično, egalitarno in
               ustvarjalno družbo. V Združeni levici tej družbi pravimo socializem.</p>
               <p>In me žalosti, kot kaže, da ta naš predlog čez nekaj dni na glasovanju ne bo prejel
               podpore zadostnega števila poslancev. Preprosto se ne morem sprijazniti s tem, da se
               obravnava delo, delovno silo, človeka kot blago. S tem, da zaposleni delavec ne more
               soodločati o tem, kako bo porabljal svoje delavne kapacitete, kako se bodo delavne
               kapacitete njegovega podjetja porabljale, pomeni, da je vsa moč odločanja
               skoncentrirana v rokah menedžerja; recimo temu birokratski kasti posameznih podjetij.
               In ta ozka kasta v podjetjih dobesedno kraljuje, brezprizivno kraljuje nad množico in
               množico delavcev v različnih delavnih režimih. Žal je vedno več prekarnih oblik
               zaposlitev, imamo mnogo brezposelnih in tako naprej. Ta diktatura, ki se začne na
               notranji strani podjetja, je nekaj, kar moramo preseči. Še enkrat vas bom pozval,
               sicer brez kakšnega velikega upanja, da nam pomagate pri tem preseganju s podporo
               našega Predloga zakona o sodelovanju delavcev pri upravljanju; pa bomo nemara v nekaj
               letih res ugledali močnejše gospodarstvo, boljšo družbo, pravičnejše pogoje dela in
               seveda demokracijo za vse in povsod, kar sodi v normalno 21. stoletje. Hvala.</p>
            </sp>
            <sp xml:id="SDZ7-Redna-20-2016-06-17.sp161">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Zaključujem splošno razpravo. O predlogu sklepa, da je predlog zakona primeren za
               nadaljnjo obravnavno, bomo v skladu s časovnim potekom seje zbora odločali v torek,
               21. 6., v okviru glasovanj.</p>
               <p>S tem prekinjam 16. točko dnevnega reda.</p>
               <p>Prekinjam tudi 20. sejo Državnega zbora, ki jo bomo nadaljevali v torek, 21. junija,
               ob 9. uri.</p>
               <p>Želim vam prijeten konec tedna!</p>
               <p>
                  <title>(SEJA JE BILA PREKINJENA 17. JUNIJA 2016 OB 18.50.)</title>
               </p>
            </sp>
         </div>
      </body>
   </text>
</TEI>
