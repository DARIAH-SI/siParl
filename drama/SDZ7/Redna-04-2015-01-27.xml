<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Redna-04-2015-01-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|BBF7946B980D3A14C1257DEB00319D77</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=BBF7946B980D3A14C1257DEB00319D77</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-04-2015-01-27.DZ" n="04">
               <name>Redna</name>
               <date when="2015-01-27"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-04-2015-01-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 4. seje</stage>
            <stage type="chairman">Sejo sta vodila predsednik Državnega zbora.dr. Milan Brglez in podpredsednica
            Andreja Katič.</stage>
            <stage type="time">Seja se je začela ob 9. uri.</stage>


            <sp xml:id="SDZ7-Redna-04-2015-01-27.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam nadaljevanje 4. seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: gospa Ksenija Korenjak Kramar, gospa Suzana Lep Šimenko, gospa Andreja
               Potočnik, mag. Lilijana Kozlovič, gospa Vojka Šergan do 16. ure, gospa Jelka Godec,
               gospod Primož Hainz, mag. Andrej Šircelj, dr. Vinko Gorenak, mag. Matej Tonin, Matjaž
               Hanžek, gospod Srečko Blažič, Miha Kordiš do 17. ure, gospod Igor Zorčič od 9.30 do
               13. ure in mag. Anže Logar. Vse prisotne lepo pozdravljam!</p>
               <p>Spoštovani! Danes obeležujemo mednarodni dan spomina na žrtve holokavsta, zato mi
               dovolite, da o tem pred nadaljevanjem seje spregovorim nekaj besed.</p>
            </sp>
            <sp xml:id="SDZ7-Redna-04-2015-01-27.sp2">

               <speaker>DR. MILAN BRGLEZ (PS SMC):</speaker>

               <p>Spoštovani državljanke in državljani, kolegice poslanke in kolegi poslanci!</p>
               <p>Danes, natančno 70 let po dolgo pričakovani osvoboditvi zloglasnega nacističnega
               koncentracijskega taborišča Auschwitz, obeležujemo mednarodni dan spomina na žrtve
               holokavsta. V tej nepojmljivi moriji, ki je zamajala temeljne človeške civilizacije,
               je umrlo več kot 6 milijonov Judov ter na stotisoče pripadnikov drugih etničnih ter
               družbenih skupin, ki so bile označene kot odvečne v zmotni in izprijeni ideji
               tretjega rajha. V tako imenovana taborišča smrti je bilo deportiranih tudi preko 60
               tisoč Slovenk in Slovencev, več kot šestina se jih ni nikoli vrnilo, slovenski Jud
               skoraj nobeden. A današnja obeležitev ni namenjena le poklonu žrtvam, preživelim ter
               vsem tistim, ki so iz nesebičnega junaštva žrtvovali lastna življenja, da bi
               zaščitili življenja drugih. Današnji dan je namenjen tudi zgodovinski, moralni in
               politični refleksiji, s katero moramo gojiti naše kolektivno razumevanje človeških
               zmožnosti dobrega in zla.</p>
               <p>Holokavst predstavlja fenološko edinstven zgodovinski trenutek, v katerem se je
               država, sicer temeljni branik posameznikovih pravic, odločila, da bo načelno,
               namenoma ter na podlagi uradne politike iztrebila slehernega moža, ženo in otroka
               izključno na podlagi njegove pripadnosti določeni skupnosti. S svojo vseobsegajočo,
               brezkompromisno in brezmejno morijo je holokavst razčlovečil človeka in pokazal, da
               genocid ni le morilska norost, ampak je več – je politika, ki obljublja utopijo
               onstran politike: eno nacijo, eno domovino, eno resnico. Na žalost holokavst kljub
               svoji edinstvenosti ni prvi primer zločina vseh zločinov, kar v svoji preambuli
               neposredno in nedvoumno priznava tudi Konvencija o preprečevanju in kaznovanju
               zločina genocida iz leta 1948. Danes, ko z obema nogama trdno stojimo v 21. stoletju,
               zre genocid v nas kot Janusov obraz zahodnih narativov civiliziranosti in napredka.
               Pa vendar se zdi, da niti desetine milijonov žrtev vzpona nacionalne države in njenih
               imperialističnih ambicij niti milijoni žrtev holokavsta niso bili zadostno opozorilo.
               Morda se učimo prepočasi. Morda premalo. Morda nam še vedno ni mar.</p>
               <p>Filozof Edmund Burke je dejal, da je za zmagoslavje zla dovolj, da dobri ljudje ne
               storijo ničesar. Ne gre le za to, da se ljudje ne zavedajo svoje konstitutivne moči
               za obstoj oblasti, dovolj je že, da dovolijo vladati zlu, ne,mišljenju. Kambodža,
               Ruanda in Srebrenica so zgovorne pričevalke tega stanja. Ponovilo se je tisto, za kar
               smo zaprisegli, da se več ne bo; politična utopija genocida še vedno ostaja nevarna
               skušnjava. A to lahko spremenimo in moramo spremeniti! Z vsem, kar pritiče
               človeškosti in človečnosti, se lahko soočimo, če to le razumemo. V primeru holokavsta
               in genocida širše je razumevanje z namenom soočenja tudi naša moralna in politična
               dolžnost. Proučiti in prespraševati moramo povezave med nečloveškimi grozodejstvi in
               perečimi družbenimi izzivi ter razumeti, da pomenljiv mir in medsebojno sožitje ne
               moreta soobstajati s krivičnimi neenakostmi, ki rodijo pogubne skrajnosti.</p>
               <p>Današnji dan zato ne simbolizira le moči spomina, simbolizira tudi moč in pomen
               učenja in razumevanja za boljšo prihodnost. Danes obnavljamo in utrjujemo našo
               zavezanost k spoštovanju človekovih pravic in človeškega dostojanstva, našo
               zavezanost k spoštovanju različnosti, našo zavezanost k skupnemu razumevanju svobode,
               enakopravnosti in pravičnosti. Naša dolžnost je, da ta skupen potencial in to
               nezadržno moč prenesemo na generacije, ki prihajajo. Zgolj to bo v nas ohranilo
               človeka in na Zemlji človeštvo. Hvala.</p>
            </sp>
            <sp xml:id="SDZ7-Redna-04-2015-01-27.sp3">

               <speaker>PREDSEDNIK DR. MILAN BRGLEZ:</speaker>

               <p>Prehajamo na <title>12. TOČKO DNEVNEGA REDA, TO JE NA OBRAVNAVO PREDLOGA DEKLARACIJE O
                  USMERITVAH ZA DELOVANJE REPUBLIKE SLOVENIJE V INSTITUCIJAH EVROPSKE UNIJE V
                  OBDOBJU OD JULIJA 2014 DO DECEMBRA 2015.</title>
               </p>
               <p>Predlog deklaracije je v obravnavo Državnemu zboru predložila Vlada Republike
               Slovenije.</p>
               <p>Besedo dajem predsedniku Vlade dr. Miru Cerarju za dopolnilno obrazložitev predloga
               deklaracije.</p>
            </sp>
            <sp xml:id="SDZ7-Redna-04-2015-01-27.sp4">

               <speaker>DR. MIROSLAV CERAR:</speaker>

               <p>Spoštovani gospod predsednik, spoštovani poslanke in poslanci!</p>
               <p>Pred vami je deklaracija o usmeritvah za delovanje Slovenije v institucijah Evropske
               unije. Ta pomemben dokumenta ste skrbno obravnavali na zasedanjih pristojnih delovnih
               teles. Dovolite mi, da tudi sam uvodoma predstavim ključne izzive, s katerimi se bo
               Evropska unija in s tem tudi Slovenija soočala v letu 2015.</p>
               <p>Za Unijo utegne biti leto 2015 leto zahtevnih političnih izzivov, a tudi obdobje
               velikih pričakovanj. Odzivi na tragične dogodke, ki so ta mesec pretresli Francijo,
               so izrazili solidarnost, ki vlada med državljani, narodi in državami Evropske unije.
               Na solidarnostnem shodu za enotnost v Parizu, ki sem se ga tudi sam udeležil, smo
               bili priča izjemni mobilizaciji državljanov in politikov v podporo skupnim vrednotam,
               predvsem svobodi izražanja in vladavini prava. Naša naloga je, da te vrednote
               branimo, da v težkih časih stopimo skupaj. V prihodnjih tednih bo potreben učinkovit
               odziv vseh držav članic, ki mora ob spoštovanju človekovih pravic in svoboščin
               zagotoviti potrebno varnost v Evropi. Predvsem moramo izboljšati komunikacijo med
               državami in med posameznimi deli družbe ter okrepiti medsebojno zaupanje in
               zavedanje, da nobena vera, prepričanje ali ideologija ne opravičujejo terorizma. Ne
               gre le za povečanje naše varnosti, ampak za skupen razmislek o vzrokih, ki vodijo
               predvsem tudi mlade v radikalizacijo in teroristična dejanja. Za razmislek o tem,
               kako zagotoviti razumevanje drugačnosti in uspešno vključevanje v družbo. Evropska
               unija je skupnost vseh za vse. Če ne bomo posvetili ustrezne pozornosti vprašanjem,
               kot so socialna neenakost, pomanjkanje izobraževanja, nezaposlenost in odtujenost, se
               bodo takšni tragični in nesmiselni dogodki ponavljali tudi v prihodnje. Ob navedenem
               je pomembno tudi učinkovito sodelovanje Evropske unije s sosednjimi in drugimi
               državami. Čeprav se ocena ogroženosti v Sloveniji ni bistveno spremenila, se zavedamo
               krhkosti takšnega stanja in zato želimo in moramo biti tako na varnostnem kot drugih
               področjih aktiven član sodelovanja, zlasti med državami Evropske unije in državami
               Zahodnega Balkana.</p>
               <p>Spoštovani zbor! Vprašanja svobode in varnosti seveda niso edini izziv, s katerim se
               soočamo v Evropski uniji. Zagon gospodarske rasti in zaposlovanja že nekaj časa
               zahtevata odločno ukrepanje tako s strani evropskih institucij kot vlad vseh držav
               članic. Če želimo nova delovna mesta, moramo zagotoviti vzdržno gospodarsko rast.
               Slednjo pa je mogoče doseči zgolj s pravo kombinacijo odgovorne fiskalne politike, v
               prihodnost usmerjenih strukturnih reform in pametnih naložb. Pri izvajanju navedenega
               moramo biti dovolj odločni in predvsem verodostojni, da to, kar si zadamo, tudi
               storimo. S skupnimi močmi smo dosegli, da je Slovenija v procesu strukturnih reform
               in konsolidacije javnih financ doslej uspešno izvedla številne ukrepe. Ti že dajejo
               prve rezultate. Pri tem so nam bila v pomoč tudi t. i. specifična priporočila
               Komisije, ki jih nekateri radi prikazujejo kot nekakšen bruseljski diktat. V bistvu
               so daleč od tega. S pravim pristopom, ki ga že ubiramo, so nam v pomoč na poti države
               iz krize, pa naj gre za Slovenijo ali katero od drugih članic Evropske unije. Na to
               pot smo stopili in z velikimi napori, zlasti v zadnjih mesecih, uspeli narediti velik
               napredek, kar med drugim dokazuje tudi relativno visoka gospodarska rast. Dokaz je
               tudi povrnjeno zaupanje trgov, na kar kažejo izboljšane bonitetne ocene, in dejstvo,
               da ne glede na zadnja nihanja na finančnih trgih dosegamo rekordno nizek donos na
               slovenske obveznice, zaradi česar je naše zadolževanje cenejše. Tega ponovno
               pridobljenega zaupanja ne smemo zapraviti.</p>
               <p>Če želimo, da bo ta rast dolgoročna, da bo prinesla več kvalitetnih delovnih mest, je
               treba s strukturnimi ukrepi nadaljevati. Cilj te vlade za letošnje leto je jasen:
               primanjkljaj želimo znižati pod 3 % bruto družbenega proizvoda. Temu primerno smo
               zastavili tudi rebalans proračuna za leto 2015. Ob tem bomo ob številnih drugih
               ukrepih naredili tudi prve pomembne korake v smeri konkretnih sprememb na področju
               javne uprave, zdravstva in ne nazadnje prestrukturiranja gospodarstva.</p>
               <p>Da bomo bolj konkurenčni, smo odločeni opazno izboljšati poslovno okolje, imamo
               veliko majhnih mladih in prodornih podjetnikov, ki jim je treba dati priložnost doma.
               Znani smo po inovacijah, tehnološkem napredku in raziskovalnih rezultatih, ki pa jih
               ponekod še ne znamo dodobra izkoristiti. V prvi vrsti želimo zato zmanjšati
               administrativna bremena in poenostaviti zakonodajo, da razbremenimo malo gospodarstvo
               in utremo pot investicijam. Takšno prakso bomo zagovarjali tudi v evropskih
               institucijah.</p>
               <p>Nadaljevali bomo tudi z zastavljeno privatizacijo v okviru seznama 15 podjetij. Tako
               smo se dogovorili ter dali pravno in politično zavezo na najvišji ravni. Naj
               poudarim, da je cilj privatizacije predvsem v izboljšanju korporativnega upravljanja,
               odpiranju novih trgov ter s tem v povečanju konkurenčnosti in rasti. Zato stremimo k
               strateškim partnerjem. Seveda sta pri izbiri pomembna tudi popolna transparentnost
               postopka in primerna cena, saj želimo z izkupičkom zmanjšati državni dolg in
               financirati ukrepe za rast in bolj socialno državo.</p>
               <p>Eden ključnih elementov zagona gospodarske rasti je pospešitev naložb. Temu bo letos
               tako v Evropski uniji kot doma posvečena posebna pozornost. T. i. Junkerjev naložbeni
               načrt za Evropo enostavno mora biti zgodba o uspehu za Evropo in za Slovenijo.
               Skrajni čas je da od številnih idej preidemo k dejanjem, da začnemo graditi,
               posodabljati. Slovenija je v omenjenem naložbenem načrtu doslej identificirala 22
               svojih projektov v skupni višini 9,2 milijarde evrov. Gre za projekte, ki jih tako
               ali tako moramo izvesti – od modernizacije zastarelega železniškega omrežja, gradnje
               protipoplavnih zaščit, dograditve pomembnejših cestnih odsekov, do investicij v
               digitalno omrežje in socialno infrastrukturo. Ta seznam je seveda odprt še za nove
               projekte.</p>
               <p>Vlada se zaveda ključnega pomena dobro pripravljenih projektov, zato je ustanovila
               delovno skupino, ki bo skrbela za koordinacijo priprave in spremljanja teh
               investicijskih projektov. Hkrati bomo pozorni, da se v EU institucijah ob obravnavi
               zakonodajnih aktov s tega področja dogovorijo jasna merila in mehanizmi financiranja,
               ki bodo enako dostopni za vse. Bilo bi namreč nepravično in po svoje nevarno, če bi
               se ta instrument izjalovil v pomoč zgolj večjim in bogatejšim državam članicam.</p>
               <p>Ko govorimo o vlaganjih ne smemo pozabiti, da so sredstva kohezijske politike še
               vedno naš glavni vir investicij. Po zadnjih podatkih je bila Slovenija v letu 2014
               neto prejemnica sredstev evropskega proračuna v višini skoraj 2 % BDP. To pomeni, da
               smo iz evropskega proračuna prejeli 633 milijonov evrov več, kot smo vanj vplačali. V
               zadnje pol leta smo se po obsegu črpanja z 19. uspeli zavihteti na 10. mesto med
               članicami in se ob tem s Komisijo uspešno dogovoriti tako za kakovosten partnerski
               sporazum kot tudi operativni progam. Komisarka za regionalno politiko mi je ob svojem
               uradnem obisku pred dnevi dejala, da bo Slovenijo promovirala kot zgled, kaj se da v
               tako kratkem času narediti. Te dinamike ne smemo izgubiti. Vztrajali bomo na
               maksimizaciji kohezijskih sredstev, tako kar zadeva uspešno dokončanje obstoječih
               projektov kot uspešno in pametno koriščenje sredstev finančne perspektive 2014 do
               2020.</p>
               <p>Gospodarsko rast bomo iskali tudi v trgovinskih sporazumih, predvsem v čezatlantskem
               partnerstvu za trgovino in investicije, ki je pomemben steber na novo definiranega
               transatlantskega partnerstva. Prepričan sem, da bo sporazum prinesel nove priložnosti
               številnim slovenskim podjetjem, hkrati pa ne bomo dovolili nižanja obstoječih
               standardov, še posebej ne nižanja zdravstvenih, varnostnih, prehranskih, okoljskih in
               delovnih standardov Unije. Strah pred sporazumom ni popolnoma neutemeljen, a tudi ni
               nepremostljiv. Premagovati ga moramo z dosledno transparentnostjo, s stalnim dialogom
               z vsemi zainteresiranimi za napredek pri pogajanjih in proučevanjem vseh vidikov
               postopoma nastajajočih elementov sporazuma. V tako pomembnih pogajanjih ne smemo
               hiteti, sploh pa ne na račun vsebine. Bolje si je vzeti več časa, če se to izkaže kot
               potrebno za kakovostnejši sporazum. Hkrati pa moramo vedeti, da se v globaliziranem
               svetu tesna partnerstva iščejo povsod.</p>
               <p>Dame in gospodje, za Slovenijo je zelo pomembna tudi krepitev evrskega območja, ki
               ni le ekonomsko monetarni, ampak tudi politični projekt. Dosedanji uspehi pri
               zagotavljanju finančne stabilnosti so posledica tako ukrepov Evropske centralne banke
               kot tudi politične volje držav članic območja evra. Kljub velikim korakom v zadnjih
               letih pri vzpostavljanju Ekonomske in monetarne unije slednja še ni dokončana.
               Pričakujem, da bomo že prihodnji mesec nadaljevali z razpravo o njenem nadaljnjem
               poglabljanju. V tem okviru imata za Slovenijo solidarnost in odgovornost izjemno
               pomembno vlogo.</p>
               <p>Veliko energije bo najbrž tudi letos treba usmeriti v odnose z Rusko federacijo, ki
               jih od lanskega leta v največji meri sooblikuje kriza v Ukrajini. Evropska unija je
               enotna, da se politika sankcij lahko spremeni le pod pogojem, da se izpolnijo zaveze,
               dane v dokumentih iz Minska. Razmere na vzhodu Ukrajine so se v zadnjih dneh močno
               poslabšale. Ohranitev načelne drže glede nujnosti spoštovanja danih zavez
               mednarodnega prava in varnostnega okvira ter ozemeljske celovitosti in suverenosti
               držav mora ostati temelj našega nadaljnjega delovanja. Prav spreminjajoča se narava
               odnosov z Rusijo je eden od razlogov za sprejetje ukrepov za večjo energijsko
               neodvisnost Evropske unije. Pričakujem, da bo Evropska komisija v začetku februarja
               predložila jasno vizijo energetske unije. Vizijo, ki vključuje vse vidike energetske
               politike in bo vodila do bolj zelene in čistejše Evrope z varno energetsko oskrbo in
               cenovno dostopno energijo.</p>
               <p>Želimo tudi, da energetska unija vključuje ambiciozno podnebno politiko. Vstopamo v
               ključno fazo mednarodnih podnebnih pogajanj, ki naj bi konec letošnjega leta privedla
               do novega globalnega sporazuma ter prešla v ključno fazo priprav novih zakonodajnih
               aktov EU za zmanjševanje emisij toplogrednih plinov za obdobje po letu 2020. Oboje
               mora hkrati omogočiti zaustavitev naraščanja temperatur in voditi v zeleno rast z
               novimi delovnimi mesti ter v ohranitev konkurenčnosti evropskega gospodarstva.
               Mednarodna konferenca v Parizu mora prinesti ambiciozne rezultate.</p>
               <p>Posebno pozornost bo Slovenija še naprej namenjala širitvi Evropske unije na Zahodni
               Balkan in podpori reformam v teh državah. Dejstvo je, da je politika širitve eden
               največjih uspehov Evropske unije in ključen mehanizem za zagotavljanje stabilnosti,
               varnosti in razvoja na evropski celini. To je še posebej pomembno za Slovenijo, ki na
               to regijo meji in ima v njen pomembne politične in gospodarske interese.</p>
               <p>Spoštovani, leto pred nami bo tako ali drugače zaznamovano tudi s parlamentarnimi
               volitvami v vsaj osmih državah članicah. Izpostavil bi nedavne volitve v Grčiji in
               prihajajoče v Združenem kraljestvu. Volitve so temelj demokracije in voljo ljudstva
               je treba spoštovati. Upam in verjamem, da bodo končne odločitve vseh akterjev
               preudarne in da bo v teh in drugih primerih prevladala modrost, da smo le skupaj
               lahko močnejši.</p>
               <p>Veliki izzivi zahtevajo močno politično voljo, še zlasti, če imamo opravka z
               nevarnimi oblikami populizma. Prepričan sem, da bi omejevanje svoboščin, na katerih
               temeljita EU in njen notranji trg, vodilo le v večjo razdrobljenost in
               diskriminatorno obravnavo njenih državljanov. To ni bil nikoli in tudi ne sme postati
               namen evropske integracije. Pri zagovarjanju pozitivnih vidikov evropske integracije
               zato potrebujemo še več poguma. Potrebujemo večjo in predvsem aktivnejšo
               osredotočenost držav članic Evropske unije na ključne dosjeje, ki vodijo v
               izboljšanje gospodarske rasti, konkurenčnosti in kakovostnih novih delovnih mest. To
               še posebej velja za ozemeljsko in demografsko manjše države, med katere sodi tudi
               Slovenija. Naš osnovni strateški interes v vse bolj kompleksnem in konkurenčnem svetu
               je ohranitev močne Evropske unije in njenih institucij. To pa seveda ne pomeni, da do
               delovanja slednjih ne bomo konstruktivno kritični.</p>
               <p>Ne smemo tudi pozabiti politik, katerih morda danes nisem izrecno omenjal, ki pa
               vendarle bistveno prispevajo k dobrobiti in počutju slovenskih in drugih evropskih
               državljanov. V mislih imam varno hrano, samooskrbo s hrano, pravice, ki izhajajo iz
               javnega zdravstva, svobodo gibanja, prostega pretoka informacij in podobno. To so
               posebnosti Evrope; posebnosti Evrope, za katere si bo Slovenije vedno znova
               prizadevala. Te posebnosti naj ostanejo in ohranijo Evropo kot gibalo demokratičnosti
               ter socialne in ekološke ozaveščenosti v svetu.</p>
               <p>Spoštovane poslanke in poslanci! Ob iskanju gospodarske rasti in konkurenčnosti je
               treba oživeti tudi razpravo o temeljih in temeljnih vrednotah Evropske unije, in to
               skozi prizmo današnjega časa. Prav tako tudi preko dialoga s civilno družbo iskati
               odgovore na številne izzive, kot so na primer nasilje, nezaposlenost mladih, revščina
               in socialna izključenost. Če se bomo doma uspešno soočali s svojimi težavami, če bomo
               pri tem dovolj enotni, odprti in verodostojni bomo tudi v Evropski uniji in svetu
               močnejši. Tega se moramo zavedati na vseh področjih našega delovanja v institucijah
               Evropske unije. Hvala za vašo pozornost.</p>
            </sp>
            <sp xml:id="SDZ7-Redna-04-2015-01-27.sp5">

               <speaker>PREDSEDNIK DR. MILAN BRGLEZ:</speaker>

               <p>Predlog deklaracije sta kot pristojni delovni telesi obravnavala Odbor za zadeve
               Evropske unije in Odbor za zunanjo politiko. Odbor za zunanjo politiko se je v skladu
               s četrtim odstavkom 154. g člena Poslovnika Državnega zbora opredelil tudi do
               vloženega amandmaja Poslanske skupine Združene levice k dopolnjenemu predlogu
               deklaracije.</p>
               <p>Besedo dajem predsedniku Odbora za zadeve Evropske unije gospodu Kamalu Izidorju
               Shakerju za predstavitev poročila odbora k Predlogu deklaracije.</p>
            </sp>
            <sp xml:id="SDZ7-Redna-04-2015-01-27.sp6">

               <speaker>KAMAL IZIDOR SHAKER (PS SMC):</speaker>

               <p>Hvala za besedo, spoštovani predsednik. Spoštovani predsednik Vlade, spoštovani
               ministrski zbor, poslanke in poslanci!</p>
               <p>Odbor za zadeve Evropske unije je na 20. seji 16. 1. 2015 kot pristojni odbor
               obravnaval Predlog deklaracije, ki ga je 17. 11. 2014 Državnemu zboru v obravnavo
               predložila Vlada. V poslovniško določenem roku so amandmaje k Predlogu deklaracije
               vložili poslanci: dr. Simona Kustec Lipicer (SMC), Franc Jurša (Desus), Matjaž Han
               (SD) in poslanec Jožef Horvat (NSi) ter Komisija za narodne skupnosti. Do predlaganih
               amandmajev se je Vlada opredelila na 20. seji odbora, in sicer je podprla amandmaje
               poslancev dr. Simone Kustec Lipicer, Franca Jurše, Matjaža Hana in Komisije za
               narodni skupnosti, ne pa amandmaja poslanca Jožefa Horvata.</p>
               <p>Dopolnilno obrazložitev Predloga deklaracije je podala Dragoljuba Benčina, državna
               sekretarka na Ministrstvu za zunanje zadeve. Pred obravnavo so poročevalci nekaterih
               delovnih teles Državnega zbora ter Komisije Državnega sveta za mednarodne odnose in
               evropske zadeve predstavili poročila do Predloga deklaracije. Sicer pa je odbor
               sprejel poročila vseh delovnih teles Državnega zbora. Le-ta so Predlog deklaracije
               obravnavala z vidika svoje pristojnosti in ga tudi podprla.</p>
               <p>V razpravi so poslanci med drugim izpostavili vprašanje nevključenosti naložbenega
               načrta za Evropo v Predlog deklaracije, nomotehnične pomanjkljivosti glede obdobja,
               za katero se sprejema deklaracija, ter vključenosti vsebin iz Digitalne agende za
               Evropo. Predstavnica Vlade je na postavljena vprašanja podala dodatne pojasnitve.</p>
               <p>Odbor je k Predlogu deklaracije sprejel naslednje amandmaje: več amandmajev k
               posameznim delom Predloga deklaracije, ki čas njene veljavnosti omejijo na leto 2015,
               in tri amandmaje k poglavju Izobraževanje, mladina, kultura, šport, k podpoglavju
               Kultura in avdiovizualna politika. Konkretna vsebina sprejetih amandmajev je razvidna
               tudi iz poročila, ki ste ga prejeli.</p>
               <p>Po razpravi in glasovanju o amandmajih je Odbor za zadeve Evropske unije glasoval o
               vseh delih Predloga deklaracije z vidika pristojnosti odbora. 8 članov odbora je
               glasovalo za, 2 pa sta bila proti.</p>
            </sp>
            <sp xml:id="SDZ7-Redna-04-2015-01-27.sp7">

               <speaker>PREDSEDNIK DR. MILAN BRGLEZ:</speaker>

               <p>Besedo dajem predsedniku Odbora za zunanjo politiko, gospodu Jožefu Horvatu za
               predstavitev poročila odbora k Predlogu deklaracije in dodatnega poročila odbora k
               dopolnjenemu Predlogu deklaracije.</p>
            </sp>
            <sp xml:id="SDZ7-Redna-04-2015-01-27.sp8">

               <speaker>JOŽEF HORVAT (PS NSi):</speaker>

               <p>Hvala lepa. Spoštovani predsednik Državnega zbora, spoštovani predsednik Vlade,
               ministrski zbor, spoštovani kolegice in kolegi!</p>
               <p>Odbor za zunanjo politiko je na 12. seji dne 16. januarja 2015 kot pristojno delovno
               telo obravnaval Predlog deklaracije o usmeritvah za delovanje Republike Slovenije v
               institucijah Evropske unije v obdobju od julija 2014 do decembra 2015. Na seji odbora
               so sodelovali predstavniki Ministrstva za zunanje zadeve in Ministrstva za obrambo
               ter seveda tudi drugi predstavniki Vlade.</p>
               <p>Dopolnilno obrazložitev Predloga deklaracije je podala državna sekretarka na
               Ministrstvu za zunanje zadeve Dragoljuba Benčina, ki je poudarila, da je področje
               zunanje politike zaradi težko predvidljivih izzivov in dogodkov ter hitro
               spreminjajočih geopolitičnih situacij težje zajeti. Dejala je, da je ukrajinska kriza
               pokazala, da Evropska unija potrebuje jasnejšo vizijo za prihodnje sodelovanje z
               vzhodno soseščino, pri čemer je treba upoštevati vodilo o nadaljnjem gospodarskem in
               političnem povezovanju z državami vzhodnega partnerstva. Glede regije južnega
               Sredozemlja je poudarila, da se le-ta sooča z resnejšimi izzivi, zato je treba
               oblikovati in podpirati skupno učinkovito sosedsko politiko v obliki skupne platforme
               z namenom učinkovitega reševanja konfliktov. Po besedah Benčinove se Predlog
               deklaracije zavzema tudi za celovit pristop za zagotavljanje svetovnega miru in
               varnosti ter upoštevanja človekovih pravic in svoboščin in promovira
               nediskriminatorni pristop do ranljivih skupin.</p>
               <p>V nadaljevanju je podpredsednik Odbora za obrambo Benedikt Kopmajer predstavil
               poročilo Odbora za obrambo, ki k Predlogu deklaracije ni sprejel amandmajev in je
               Predlog deklaracije podprl. Nato je predlagatelj amandmaja Tilen Božič, Poslanska
               skupina SMC, predložil novo besedilo amandmaja, pri čemer je pojasnil osnovne razlike
               med obema, izpostavil je pomen transparentnosti predvsem pri sklepanju sporazuma o
               čezatlantskem partnerstvu za trgovino in naložbe (TTIP), pri čemer je dejal, da je
               le-ta v fazi, ko se še ne razpolaga z zadostnimi informacijami.</p>
               <p>V razpravi je bilo opozorjeno na razkorak med Predlogom deklaracije in dejanskim
               položajem na področju sosedstva in krepitve gospodarskega sodelovanja, na
               pomanjkljivo vključevanje javnosti pri oblikovanju transatlantskih trgovinskih in
               gospodarskih sporazumov ter na pomen zagotavljanja varnosti v regiji in v svetu z
               vidika minulih terorističnih napadov v Parizu. Ob koncu je bilo postavljeno
               vprašanje, ali je Vlada že obravnavala projekcije doprinosa TTIP k slovenskemu
               gospodarstvu. Ob tem je državna sekretarka pojasnila, da se projekcije pripravljajo,
               sledila bo analiza, ki bo osnova za oblikovanje stališča Vlade. Omenjeno stališče bo
               predstavljeno tudi v Državnem zboru.</p>
               <p>Po zaključeni razpravi je odbor odločal o novopredlaganem amandmaju kvalificiranega
               predlagatelja in s trinajstimi glasovi za in enim proti sprejel naslednji amandma: V
               poglavju Zunanje zadeve in obramba se v poglavju EU kot globalni akter in odnosi s
               strateškimi partnerji tretji in četrti odstavek spremenita in besedilo je podano v
               pisni obliki poročila. Odbor je na koncu sprejel, in sicer z enajstimi glasovi za in
               enim proti, mnenje: Odbor za zunanjo politiko je kot pristojno delovno telo z vidika
               svoje pristojnosti obravnaval Predlog deklaracije o usmeritvah za delovanje Republike
               Slovenije v instituciji Evropske unije v obdobju od julija 2014 do decembra 2015 k
               poglavju Zunanje zadeve in obramba, v poglavju EU kot globalni akter in odnosi s
               strateškimi partnerji sprejel amandma.</p>
               <p>Gospod predsednik, kolegice in kolegi! Dovolite, da predstavim še dodatno poročilo.
               Odbor za zunanjo politiko je na 12. nujni seji 23. januarja 2015 na podlagi četrtega
               odstavka 154. g člena Poslovnika Državnega zbora obravnaval vloženi amandma
               kvalificiranih predlagateljev.</p>
               <p>Na odboru so sodelovali predstavniki Ministrstva za zunanje zadeve. Dopolnilno
               obrazložitev amandmaja je podal vodja Poslanske skupine Združena levica kolega Luka
               Mesec. Državna sekretarka na Ministrstvu za zunanje zadeve Dragoljuba Benčiča je
               povedala, da so pogajanja še v teku in odbor je o predlaganem amandmaju glasoval in
               amandmaja ni sprejel. Glasoval je samo z enim glasom za in s trinajstimi glasovi
               proti. Hvala lepa za vašo pozornost.</p>
            </sp>
            <sp xml:id="SDZ7-Redna-04-2015-01-27.sp9">

               <speaker>PREDSEDNIK DR. MILAN BRGLEZ:</speaker>

               <p>Besedo dajem predstavnikom poslanskih skupin za predstavitev stališč.</p>
               <p>Besedo ima Poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp xml:id="SDZ7-Redna-04-2015-01-27.sp10">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovani predsednik Vlade, spoštovani ministrski
               zbor, dragi kolegice in kolegi!</p>
               <p>Dovolite najprej, da se v imenu Poslanske skupine Nove Slovenije – krščanskih
               demokratov zahvalim predsedniku Državnega zbora, da se je danes v imenu vseh nas 90
               spomnil žrtev holokavsta.</p>
               <p>Kolegice in kolegi, danes govorimo o deklaraciji o usmeritvah in delovanju Republike
               Slovenije v institucijah Evropske unije za obdobje od julija 2014 do decembra 2015,
               torej tudi za obdobje za pol leta nazaj. Smiselno bi bilo, da bi deklaracijo
               obravnavali samo za prihodnje obdobje, za nazaj pa bi lahko obravnavali kvečjemu
               poročilo o delovanju Republike Slovenije v institucijah Evropske unije. Toliko morda
               glede formalnosti. Razlogi so pravzaprav znani, zakaj takšna zakasnitev. Na te
               formalnosti smo tudi že opozorili v času obravnave deklaracije na pristojnih delovnih
               telesih.</p>
               <p>Glede vsebine bi se želel ustaviti kar pri uvodnem razmisleku o boljšem delovanju
               Evropske unije in učinkovitejšem sodelovanju in izmenjavi medsebojnih informacij med
               Evropsko unijo in Slovenijo, zlasti pa pri aktivnejšem sodelovanju slovenske vlade
               pri delovanju institucij Evropske unije. V preteklosti je bilo zaznati, da Slovenija
               ni bila dovolj aktivna v institucijah Evropske unije, predvsem na zasedanjih
               posameznih svetov Evropske unije. Bilo je zaznati, da ni bilo tam prisotnega
               slovenskega mnenja oziroma slovenskega glasu. Naši ministri ne hodijo na zasedanja
               svetov. To je bilo povedano v začetku letošnjega leta, 5. januarja, na posvetu
               slovenske diplomacije. Gospod Rado Genorio je problematiziral v preteklosti slabo
               udeležbo slovenskih ministrov na ministrskih svetih. V zadnjem času se ta statistika
               vidno izboljšuje in želimo, da tako tudi ostane in to pozdravljamo. Res je, tudi
               sami, torej poslanci Nove Slovenije – krščanskih demokratov, spremljamo sestave
               delegacij na zasedanjih Sveta Evropske unije in ugotavljamo, da je v zadnjem času
               udeležba ministrov dobra.</p>
               <p>Želimo tudi, da bi v Državnem zboru uveljavili prakso nekaterih držav članic Evropske
               unije, da tudi predsednik Vlade pred zasedanjem Evropskega sveta pride pred Državni
               zbor ali pred pristojni odbor in da po zasedanju Evropskega sveta pride Državnemu
               zboru ali vsaj pristojnemu odboru poročati. Gre vsakokrat za ključne odločitve na
               ravni EU, ki seveda tangirajo tudi Republiko Slovenijo. Številne države članice
               Evropske unije imajo izmenjavo informacij z institucijami Evropske unije zgledno
               urejeno. Poslanska skupina Nove Slovenije pričakuje, da bomo ob noveliranju zakona o
               sodelovanju Vlade in Državnega zbora v zadevah Evropske unije to zapisali tudi v
               zakon. Torej boljše sodelovanje tudi v duhu Lizbonske pogodbe, ki daje nacionalnim
               parlamentom večje pristojnosti, večjo moč. Večkrat pravimo, da so nacionalni
               parlamenti sestavni del evropskega parlamentarnega sistema.</p>
               <p>Drugo področje, ki ga moramo izpostaviti, je strategija Evropske unije 2020 in
               evropski semester. Znotraj strategije 2020 mislimo, da je premalo izražene volje za
               implementacijo Digitalne agende za Evropo. Digitalna agenda za Evropo je ena
               najpomembnejših sestavnih delov strategije Evropa 2020. Gospodarske družbe s področja
               IKT, informacijsko-komunikacijske tehnologije, so danes ne samo v Evropi, tudi v
               svetu, najhitrejša rastoča podjetja. Zavedati se moramo, da ima Slovenija na tem
               področju ogromen potencial, imamo dobre IKT inženirje, ne zagotavljamo pa pravega
               poslovnega okolja za implementacijo te digitalne agende. To slišimo tudi od nekaterih
               predstavnikov Vlade. Zaradi nespodbudnega poslovnega okolja se tako IKT podjetja,
               zlasti srednja in mala podjetja, in mladi IKT inženirji selijo v tujino, mi pa
               izgubljamo delovna mesta in intelektualni potencial. Kolegice in kolegi, svet bo
               digitalen, Evropa bo digitalna, tudi Slovenija bo digitalna. Tisti, ki ne bo
               digitalen, tistega ne bo.</p>
               <p>Tretji sklop, ki ga moramo omeniti v deklaraciji, ni izrecno opredeljen kot
               področje, ki ga je treba urediti v letošnjem letu, pa je davčna diskriminacija
               delavcev migrantov. Govorimo o približno 15 tisoč, morda 20 tisoč slovenskih
               delavcev, ki dnevno ali tedensko emigrirajo iz Pomurja, Štajerske, Koroške in iz
               drugih delov Slovenije v glavnem v Avstrijo in so diskriminirani pri plačilu
               dohodnine glede na davčno rezidenstvo. Namreč, v Avstriji v isti tovarni, morda z
               istim strojem opravljata enako delo, enako operacijo dva delavca; eden je naš
               rezident, drugi je avstrijski rezident. Za isto delo dobita, povsem jasno, isto bruto
               plačo, neto plača pa je zelo različna. Tukaj ne mislimo problematizirati morda Zakona
               o dohodnini, zdaleč ne mislimo problematizirati ustavne odločbe. To ni problem.
               Problem pa je, s katerim se je pravzaprav že v začetku lanskega leta začela ukvarjati
               Evropska komisija, in to je davčna diskriminacija. Res je, da nimamo enakega davčnega
               sistema v državah članicah, ampak na nek način bi bilo treba ta problem rešiti
               oziroma prizadetim delavcem – tako vsaj oni mislijo, da so prizadeti, teh 18 tisoč
               –bilo treba s strani Vlade dati jasne odgovore.</p>
               <p>Spoštovani gospe in gospodje, Poslanska skupina Nove Slovenije - krščanskih
               demokratov Predlogu deklaracije ne bomo nasprotovali.</p>
            </sp>
            <sp xml:id="SDZ7-Redna-04-2015-01-27.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina italijanske in madžarske narodne skupnosti, zanjo dr.
               László Göncz.</p>
            </sp>
            <sp xml:id="SDZ7-Redna-04-2015-01-27.sp12">

               <speaker>DR. LÁSZLÓ GÖNCZ (PS IMNS):</speaker>

               <p>Hvala lepa za besedo, gospod predsednik. Spoštovani gospod predsednik Vlade,
               spoštovana ministrica, ministri, kolegice in kolegi!</p>
               <p>Predlog deklaracije o usmeritvah za delovanje Republike Slovenije v institucijah
               Evropske unije uživa našo podporo. Strinjamo se s prednostnimi nalogami usmeritev,
               kot so krepitev Ekonomske in monetarne unije, izboljšanje poslovnega okolja in
               gospodarske rasti, oblikovanje energetske unije s primerno in človeku prijazno
               podnebno politiko, zavzemanje za pripravo bolj kakovostne in biološko neoporečne
               hrane ter ne nazadnje z vidnejšo vlogo Evropske unije pri soočanju z varnostnimi,
               humanitarnimi, migracijskimi in drugimi aktualnimi izzivi.</p>
               <p>Predlog deklaracije je obravnavala tudi Komisija za narodni skupnosti Državnega
               zbora. V razpravi smo se predvsem osredotočili na področje človekovih pravic s
               posebnim poudarkom na posredni in neposredni vpliv tovrstnih dokumentov na ohranjanja
               in razvoj narodnih skupnostih. Čeprav pristojne organizacije madžarske in italijanske
               skupnosti podpirajo Predlog deklaracije, je bilo v razpravi tudi kritično opozorjeno,
               da se pri usmeritvah predlagane deklaracije upoštevajo zelo visoki standardi, kar je
               prav in kar za narodnostno politiko v Sloveniji formalnopravno tudi sicer velja,
               vendar pa se le-ti nedosledno uresničujejo oziroma uveljavljajo v praksi. Sicer
               smernice deklaracije, ki jo danes prejemamo, veljajo v okviru delovanja Republike
               Slovenije v institucijah Evropske unije, toda kljub temu menimo, da je na razkorak
               med formalnimi standardi in dejansko prakso vedno treba opozarjati. Zgolj pravilna
               formalnopravna umeščenost te vsebine v dokumentih, kot je tudi predlagana
               deklaracija, ne zadošča, zato se pričakuje, da se bodo zadeve tudi dejansko
               spreminjale na boljše.</p>
               <p>V poglavju Izobraževanje, mladina, kultura, šport oziroma podpoglavju Kultura in
               avdiovizualna politika smo predlagali amandma, ki v primerjavi s prvotnim besedilo
               bolj jasno in zavezujoče poudarja zavzemanja Slovenije za varovanje in spodbujanje
               kulturne in jezikovne raznolikosti ter razvijanje medkulturnega dialoga in razvoj
               medkulturnih kompetenc na tem področju. To je v sozvočju z Lizbonsko pogodbo, ki
               določa, da Evropska unija spoštuje svojo bogato kulturno in jezikovno raznolikost ter
               skrbi za varovanje in razvoj evropske kulturne dediščine.</p>
               <p>Predlagana dopolnitev, ki je uživala tudi podporo Ministrstva za kulturo, je bila
               podprta na pristojnem odboru in je tako sestavni del predlaganega besedila. Hvala
               lepa.</p>
            </sp>
            <sp xml:id="SDZ7-Redna-04-2015-01-27.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina SMC, zanjo dr. Simona Kustec Lipicer.</p>
            </sp>
            <sp xml:id="SDZ7-Redna-04-2015-01-27.sp14">

               <speaker>DR. SIMONA KUSTEC LIPICER (PS SMC):</speaker>

               <p>Spoštovani predsednik Državnega zbora, spoštovana ministrska ekipa, kolegice in
               kolegi!</p>
               <p>Evropska unija je danes ena od vodilnih svetovnih regij, tako v
               humanistično-družbenem, še posebej pa ekonomsko-finančnem pogledu. Razvojne politike
               in finančna sredstva Evropske unije so tista, ki lahko dajejo državam članicam
               pomembno oporo in zagon pri izgradnji tudi njihovih nacionalnih razvojnih kapacitet,
               če to seveda te države želijo in tudi znajo izkoristiti. BDP Evropske unije v zadnjem
               desetletju, odkar je njena članica tudi Slovenija, letno znaša okoli 12 trilijonov
               evrov. Leta 2012 je na primer Evropska unija Sloveniji dodelila skupaj 932 milijonov
               evrov finančnih sredstev, kar je predstavljajo takrat 2,66 odstotkov slovenskega
               bruto družbenega proizvoda. V tem istem letu je Slovenija v proračun Evropske unije
               prispevala 333,5 milijonov evrov oziroma 0,95 svojega bruto družbenega proizvoda.
               Vstop naše države v monetarno unijo leta 2007 je vlogo Evropske unije v naši državi
               samo še povečal, zlasti preko večjega in bolj neposrednega vpliva, ki so ga v domači
               politiki prevzele institucije Evropske unije. V aktualnih razmerah gospodarske in
               finančne krize se je vpliv institucije Evropske unije preko različnih političnih
               mehanizmov, kot so evropski semester in proračunski nadzor, še dodatno okrepil, kar
               pa je hkrati potencialno tudi lahko okrepilo moč naše države oziroma sploh držav
               članic monetarne unije, saj jim je dalo možnost, da preko sooblikovanja politik
               zastopajo tudi svoje nacionalne interese, interese svoje države in ljudi, če to znajo
               in želijo izkoristiti sebi v prid.</p>
               <p>V Poslanski skupini SMC verjamemo, da je orientiranost države v mednarodno okolje ena
               od temeljnih stebrov nadaljnjega razvoja naše države. Prav tako verjamemo, da prav
               Evropska unija predstavlja pomembnega partnerja, s katerim bomo te razvojne
               potencialne lahko sodomišljali in sooblikovali, če bomo le odgovorno in aktivno
               sodelovali v teh procesih. S predlagano deklaracijo Slovenija potrjuje zavezanost
               evropskim vrednotam in ciljem, kot so opredeljeni že v Pogodbi o Evropski uniji in
               Pogodbi o delovanju Evropske unije. Vsebino deklaracije o usmeritvah za delovanje
               Republike Slovenije v institucijah Evropske unije v obdobju od julija 2014 do
               decembra 2015 v luči vsega omenjenega razumemo kot izhodiščni politični dokument ne
               le političnih usmeritev Evropske unije, temveč in zlasti nanjo osredotočenih
               temeljnih smernic naše države v gospodarskem, monetarnem, trajnostno-razvojnem,
               političnem in širšem družbenem okolju Evropske unije. Iz vsebine deklaracije je
               mogoče razbrati jasne politične zaveze po dialogu in partnerstvu tako med političnimi
               institucijami na relaciji države z institucijami Evropske unije, zainteresiranimi
               civilnodružbenimi skupinami kot tudi med političnimi institucijami znotraj države. V
               primeru slednjega je pri sooblikovanju politike Evropske unije prav posebna pozornost
               namenjena tudi zavezam, odnosom in pristojnosti med izvršilno in zakonodajno vejo
               oblasti znotraj naše države oziroma vsake države.</p>
               <p>Sprejetje skupnih političnih smernic in odločitev na ravni Evropske unije po
               sprejetju postane za države članice obvezujoče. Prav to dejstvo v osrčje procesa
               postavlja vlogo nacionalnih parlamentov kot osrednje politične institucije, skozi
               katero se mora v procesih oblikovanja in sprejemanja politik izražati in
               predstavljati volja ljudi. Parlamenti v tem pogledu igrajo osrednjo vlogo, so
               zagotovilo izvajanja temeljnih načel demokracije, legitimnega in odgovornega
               delovanja oblasti in prav iz omenjenih razlogov se želim pri predstavitvi stališča
               Poslanske skupine SMC o Predlogu deklaracije o usmeritvah za delovanje Republike
               Slovenije v institucijah EU dotakniti vloge in pristojnosti Državnega zbora Republike
               Slovenije.</p>
               <p>Slovenski državni zbor v zadevah EU prevzema izjemno pomembno mesto, saj je podobno
               kot na primer v Nemčiji, Franciji, na Švedskem, v Avstriji, Finski, Madžarski vloga
               parlamenta ustavno opredeljena v zadevah Evropske unije. Državnemu zboru je dana tako
               pristojnost nadzornika oziroma spremljevalca, ki ga mora Vlada sproti obveščati o
               političnih aktivnostih na ravni EU, kot tudi sooblikovalca nacionalnih vsebinskih
               stališč, ki naj jih Vlada v imenu države upošteva pri svojem nadaljnjem delovanju na
               ravni Evropske unije. Razmerja med Državnim zborom in Vlado v izvedbenem pogledu
               nadalje ureja Zakon o sodelovanju med državnim zborom in vlado v zadevah Evropske
               unije, ki mora biti sprejet z dvotretjinskim kvorumom navzočih poslancev.</p>
               <p>Nadalje so  ta razmerja v detajle definirana tudi znotraj Poslovnika
               Državnega zbora Republike Slovenije. Vloga nacionalnega parlamenta je torej v
               Sloveniji razumljena kot ključna tako v vsebinskem kot procesnem pogledu. V procesnem
               pogledu se pričakuje, da bo parlament formalno preko dela matičnih delovnih teles in
               tudi na plenarnih zasedanjih, kot je to današnje, sodeloval pri sooblikovanju
               nacionalnih stališč in vloge naše države v Evropski uniji, kot to predvidevajo črke
               prava. V vsebinskem smislu in pogledu pa predvsem tako, da bo preko svojih preteklih
               dobrih izkušenj in praks ter jasnih programskih vizij in zasledovanja volje ter
               potreb ljudi skupaj z Vlado prepoznaval in kreiral konkretne vsebinske cilje in
               ukrepe.</p>
               <p>Dosedanje spremljanje delovanja Državnega zbora v zadevah EU, kot jih razkrivajo na
               primer podatki Raziskovalno-dokumentacijskega sektorja Državnega zbora v procesnem
               smislu, kaže, da je bilo delo Državnega zbora dobro izvedeno. Število sej in
               obravnavanih zadev je bilo od vstopa v EU kontinuirano visoko. Žal pa tega istega z
               enako zanesljivostjo ne moremo potrditi v primeru dejanske vsebinske vpetosti
               Državnega zbora v proces sooblikovanja politike EU. Na to poleg vsakodnevnih
               parlamentarnih izkušenj opozarjajo tudi ugotovitve mednarodno primerjalnih študij, ki
               v Sloveniji vloge parlamenta, za razliko od ministrstev in pa tudi vloge nacionalnih
               javnih uslužbencev, sploh ne prepoznavajo kot relevantnega vsebinskega sooblikovalca
               nacionalnih stališč na ravni EU. Prva tako kot tudi omenjeno ustavno, zakonsko ter
               poslovniško opredeljeno sodelovanje med vlado in parlamentom v tem okviru
               prepoznavajo kot zanemarljivo nepomembno.</p>
               <p>Izpostavljeni vidiki opozarjajo na številne temeljne probleme, s katerimi se naša
               država sooča in jih mora tudi ponovno premisliti, če želi svojo zavezo po odprtem in
               konstruktivnem delovanju v EU iskreno peljati v prihodnje. Vsebinska odsotnost
               Državnega zbora iz omenjenih procesov, ki se najpogosteje v praksi kaže tako, da
               matično delovno telo za zadeve EU dobi v obravnavo oziroma bolje rečeno formalno
               potrjevanje v paketu, dobesedno čez noč, direktno na mizo na samo sejo, ne le da v
               praksi odvzema pristojnosti parlamentu pri soodločanju v zadevah EU, ampak usodno
               načenja temeljna načela demokratičnega, transparentnega, predvsem pa v razvoj in
               javno dobro pravočasno osredotočenega in izčrpno informiranega političnega procesa na
               ravni države.</p>
               <p>V Poslanski skupini SMC danes obravnavano deklaracijo zaradi naših programskih zavez
               in siceršnjega prepričanja v njeno proaktivno usmerjenost seveda pozdravljamo in
               podpiramo, hkrati pa se zavedamo politične odgovornosti, ki jo kot poslanci nosimo v
               opisanih procesih do svojih državljanov, zato na tem mestu tudi prenašamo naš poziv,
               da s skupnimi napori izboljšamo dosedanje prakse in da se v prihodnje pravočasno in
               vsebinsko celovito s skupnimi močmi lotimo obravnave tovrstnih dokumentov, ki bi
               morali biti obravnavani že vsaj pred letom dni in ne šele v času, ko je tudi časovno
               formalno gledano tretjina vsebine, ki se nanaša na obdobje od julija 2014 do januarja
               2015, pretekla še pred, verjamem, da današnjo uradno potrditvijo tega dokumenta.
               Hvala lepa.</p>
            </sp>
            <sp xml:id="SDZ7-Redna-04-2015-01-27.sp15">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Desus, za njo gospa Marinka Levičar.</p>
            </sp>
            <sp xml:id="SDZ7-Redna-04-2015-01-27.sp16">

               <speaker>MARINKA LEVIČAR (PS DeSUS):</speaker>

               <p>Spoštovani gospod predsednik Državnega zbora, ministrice in ministri in drugi člani
               Vlade. Drage kolegice in kolegi!</p>
               <p>Dovolite, da vam predstavim stališče Poslanske skupine Desus do predloga deklaracije
               o usmeritvah in delovanju Republike Slovenije v institucijah Evropske unije za leto
               2015. S sprejemom te deklaracije želimo, da je politika Slovenije v evropskih zadevah
               pregledana, da je javnost seznanjena z odprtimi vprašanji, s katerimi se srečujeta
               Evropska unija in Slovenija. Deklaracija hkrati daje širši okvir za pripravo stališč
               Republike Slovenije, ki jih Vlada zastopa v institucijah EU.</p>
               <p>Ko govorimo o preglednosti, moram poudariti, da se nam zdi izjemno pomembno, da smo
               na matičnem delovnem telesu sprejeli amandma, s katerim bo zagotovljena
               transparentnost pri pogajanjih o sporazumu o čezatlantskem partnerstvu za trgovino in
               naložbe. Tako ne bo dvoma, da ta sporazum ne bi zagotavljal ohranitev okoljskih,
               socialnih, delavskih, zdravstvenih in drugih standardov Evropske unije.</p>
               <p>Spoštovani! V Poslanski skupini Desus bomo Predlog deklaracije podprli, saj se
               Slovenija z njo zavezuje, da bo njeno delovanje usmerjeno v razvoj, v gospodarsko
               rast in zaposlovanje ter v trajnostne rešitve v korist celotne družbe. To je za Desus
               zelo pomembno, zato bomo pozorno spremljali tudi učinkovitost sprejetih ukrepov za
               gospodarsko rast in za aktivno politiko zaposlovanja. Vsi skupaj pa bomo morali
               okrepiti boj proti revščini in socialni izključenosti.</p>
               <p>Na področju zdravja mora Slovenija proučiti vidike financiranja dolgotrajne oskrbe
               in narediti poglobljen pregled izdatkov za zdravstvo z analizo potencialnih
               prihrankov, ki pa seveda ne smejo biti v škodo bolnikov. Evropski sistemi
               zdravstvenega varstva so soočajo z izzivi, ki so posledica demografskih sprememb
               starostne strukture prebivalstva. Pričakovanja ljudi o boljšem dostopu do kakovostne
               zdravstvene oskrbe in novih zdravstvenih tehnologij so upravičena. Pričakujemo, da
               bodo ukrepi usmerjeni v podporo državam članicam pri zagotavljanju vzdržnih in
               učinkovitih sistemov zdravstvenega varstva in varovanja zdravstva prebivalstva.</p>
               <p>Zadovoljni pa smo tudi, da se bo Slovenija dejavno prizadevala, da bo do leta 2020
               delovno aktivnih 75 % prebivalstva ter da bo zmanjšala število revnih in socialno
               izključenih. Visoka brezposelnost mladih ima namreč hude socialne posledice za vse
               generacije, zato je prav, da boj proti brezposelnosti mladih ostaja ena glavnih
               prioritet Evropske unije. Podpiramo izvajanje jamstvenega sklada za mlade, ki je
               ključnega pomena za začetek ustvarjanja novih delovnih mest za mlade in za
               izboljšanje prehoda iz šole v zaposlitev. Pri tem pa moram omeniti, da si v Poslanski
               skupini Desus želimo podobno evropsko shemo tudi za starejše, za generacijo 50 plus,
               ki je v primeru izgube službe danes praktično nezaposljiva.</p>
               <p>Poslanska skupina Desus prav tako podpira okolju prijazne davčne ukrepe in druge
               ekonomske instrumente za prehod v zeleno, nizkoogljično gospodarstvo, vključno z
               okolju prijaznimi subvencijami.</p>
               <p>Spoštovane in spoštovani! Poslanska skupina Desus ne vidi razloga, da Predloga
               deklaracije o usmeritvah za delovanje Republike Slovenije v institucijah Evropske
               unije ne bi podprla. Hvala lepa.</p>
            </sp>
            <sp xml:id="SDZ7-Redna-04-2015-01-27.sp17">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Matjaž Nemec.</p>
            </sp>
            <sp xml:id="SDZ7-Redna-04-2015-01-27.sp18">

               <speaker>MATJAŽ NEMEC (PS SD):</speaker>

               <p>Spoštovani predsednik, spoštovani ministrski zbor, spoštovani kolegice in
               kolegi!</p>
               <p>Splošno znano dejstvo je, da Evropska unija temelji na načelu vladavine prava, kar
               pomeni, da tudi vse njene dejavnosti izhajajo iz pogodb, o katerih se prostovoljno in
               demokratično dogovorijo vse države članice. V teh zavezujočih pogodbah države članice
               določijo svoje cilje na številnih političnih področjih. Eden takih dokumentov je
               danes tudi pred nami. Opredeljuje aktivnosti, ki jih bomo kot država članica izvajali
               prvenstveno v okviru Sveta, ter ključne politične usmeritve Republike Slovenije po
               posameznih področjih.</p>
               <p>Eden večjih izzivov Evropske unije je delovati v skladu z evropskim duhom
               povezovalnosti in utrjevanjem temeljev, na katerih je zrastla edinstvena gospodarska
               in politična povezava osemindvajsetih evropskih držav. Gospodarsko sodelovanje na
               ogromnem enotnem evropskem trgu je gonilna gospodarska sila Evropske unije, ki
               omogoča prosti pretok blaga, storitev, kapitala ter prosto gibanje ljudi, ki se še
               vedno razvija in raste. Evropska unija se pri želji za izboljšanje delovanja enotnega
               trga sooča z vprašanji, kako še naprej zagotavljati visoko stopnjo blaginje,
               enotnosti, miru ter tako nadgraditi politično povezovanje in utrditi stabilnost v
               evropskem prostoru.</p>
               <p>Svetovna gospodarska kriza in pretresti v območju evra so pustili posledice tudi na
               področju zaposlovanja v Evropski uniji, zato je tudi toliko bolj pomembno, da
               evropske politike najdejo rešitve, ki bodo utrjevale in negovale temeljne vrednote EU
               in zagotavljale človeško dostojanstvo, svobodo, demokracijo, enake možnosti,
               vladavino prava in spoštovanje človekovih pravic za več kot pol milijarde
               prebivalcev. V tem kontekstu je deklaracija, kljub temu da gre za dokument na načelni
               ravni, pomembnem smerokaz, kako se bo naša skupnost razvijala, katere so naše skupne
               prioritete in kam smo namenjeni. Kljub vsej dobronamernosti in všečnosti dokumenta pa
               moramo biti pri določanju politik suvereni in načelni.</p>
               <p>Slovenija mora oblikovati svojo politiko in ne smemo zgolj slediti interesom velikih,
               ki so velikokrat v koliziji interesov naših ljudi. Pozdravljamo usmeritve, ki jih bo
               Slovenija sledila v svojem delovanju na evropskem parketu in bo v dani zavezi, da se
               bo na vseh področjih nagibala k razvojnim ciljem, usmerjanju v gospodarsko rast in
               zaposlovanje ter ravnanjem k zagotavljanju trajnostnega razvoja družbe in
               posameznika. Pozdravljamo prihodnje prizadevanje Slovenije za krepitev sodelovanja
               visokošolskih institucij z gospodarstvom pri oblikovanju in izvajanju študijskih
               programov, ki bodo nudili visoko izobraženim kadrom kompetence, potrebne za hiter in
               učinkovit odziv na potrebe trga dela.</p>
               <p>Zelo je pomembno tudi nadaljnja zgraditev Ekonomske in monetarne unije, ki ne bo samo
               krepila ekonomskega sodelovanja med državami članicami, temveč upoštevala tudi
               socialne vidike in socialne posledice finančne krize. Pomembno je nadaljnjo izvajanje
               gospodarske strategije Evropa 2020, kateri Slovenija že sledi in se v okviru zavzema
               za 75-odstotno delovno aktivnih prebivalcev v starosti med 20 in 64 let ter da se bo
               število revnih in socialno izključenih uspešno zmanjševalo v luči učinkovitih
               ukrepov, podprtih s strani države.</p>
               <p>Izjemnega pomena je krepitev notranjega trga, želimo pa si oblikovanje takšne
               energetske unije, ki bo imela ambiciozno podnebno politiko ter bo upoštevala
               trajnostno rabo virov in tudi zdravo življenjsko okolje. V zvezi s pridelavo
               kakovostnejše hrane, zanesljive oskrbe s hrano ter zmanjševanjem zavržkov hrane bo
               Slovenija zagovarjala ukrepe, ki bodo spodbujali uveljavljanja načela kratkih
               dobavnih verig in promovirala kratke transportne poti ter strmela k lokalni oskrbi z
               živili in čim višji stopnji samooskrbe s pomočjo zdravega načina prehranjevanja z
               lokalno pridelano hrano.</p>
               <p>Do gensko spremenjenih organizmov in morebitnim težnjam po privatizaciji vodnih virov
               ohranjamo odklonilno stališče. In do teh vprašanj smo več kot zadržani.</p>
               <p>Zelo pomembna bo tudi politična opredelitev v zvezi s pogajanji v prosto trgovinskih
               sporazumih med Evropsko unijo in tretjimi državami. Glede na vsebino teh sporazumov
               mora Slovenija zagotavljati stališče, in to je pomembno, da morajo pogajanja glede
               teh sporazumov potekati transparentno in ne smejo biti v nasprotju z nacionalnim
               interesom in v škodo domačemu gospodarstvu. Pričakujemo, da nas bo Vlada ažurno
               obveščala o postopkih in vsebinah na tem področju ter omogočila razpravo še pred
               sprejemom kakih zavezujočih dokumentov.</p>
               <p>Poslanci Poslanske skupine Socialnih demokratov bomo Predlog deklaracije o
               usmeritvah za delovanje Republike Slovenije v institucijah Evropske unije v obdobju
               od julija 2014 do decembra 2015 podprli. Hvala lepa.</p>
            </sp>
            <sp xml:id="SDZ7-Redna-04-2015-01-27.sp19">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo Luka Mesec.</p>
            </sp>
            <sp xml:id="SDZ7-Redna-04-2015-01-27.sp20">

               <speaker>LUKA MESEC (PS ZL):</speaker>

               <p>Spoštovani gospod predsednik, spoštovani ministrski zbor, spoštovani kolegice in
               kolegi, hvala za besedo!</p>
               <p>O deklaraciji bi povedal samo dve zadevi. Prvič, da ta deklaracija s svojimi
               visokoletečimi cilji ni nič novega in močno spominja na dve hudo spodleteli lizbonski
               strategiji, ki sta imeli podobno visokoleteče cilje o gospodarski rasti, razvoju,
               ustvarjanju novih delovnih mest, digitalni agendi, družbi znanja in tako dalje, pa
               smo zadnjih deset let videli, da smo vsako leto dlje od teh ciljev, odgovor Vladi in
               Evropski komisiji je pa enostavno, da se roke zanje podaljšuje. Druga zadeva, na
               katero je treba opozoriti, je, da stališče Slovenije o tej deklaraciji izraža
               preživeta idejnopolitična stališča, ki se jih danes otepajo celo institucije, kakršna
               je IMF. Torej se očitno iz krize nismo naučili ničesar.</p>
               <p>Bom pa svojih nekaj minut porabil za problematizacijo tistega dela, za katerega
               mislim, da je najbolj kratkoročno škodljiv, to je podpora prostotrgovinskim
               sporazumom TISA, CETA in TTIP, ki so opredeljeni v tej deklaraciji. Tu ima Slovenija
               zelo naivno stališče, ker se iz neznanega razloga zavzema za čimprejšnjo sklenitev
               teh sporazumov. Naivno in nelogično – zakaj?</p>
               <p>Prvič, celo ekonomska študija, ki jo je naročilo Ministrstvo za gospodarski razvoj in
               tehnologijo pri Centru poslovne odličnosti Ekonomske fakultete, ugotavlja, da bo:
               prvič, učinek na slovenski BDP s strani teh sporazumov negativen; drugič, da verjetno
               obstaja nevarnost zmanjšanja delovnih mest v Sloveniji; tretjič, da ti sporazumi ne
               izpolnjujejo lastnih gospodarskih interesov Slovenije, na primer, na področju
               avtomobilske industrije, farmacije in generičnih zdravil, ki so ključne panoge za
               slovensko gospodarstvo. Zakaj – ker se bo v vseh teh primerih zaostrila konkurenca in
               bodo naša podjetja imela težave. In zadnjič; ta ista študija ugotavlja, da je izjemno
               problematična neseznanjenost slovenskih podjetij o pogajanjih o sporazumu TTIP, kar
               lahko vodi potencialno v nepripravljenost slovenskih podjetij na zaostreno konkurenco
               in lahko zato povzroči še dodatne sekundarne negativne učinke na slovensko
               gospodarstvo. Tudi študije tujih neodvisnih institucij in celo stališča Evropske
               komisije na primeru delovnih mest jasno povejo, da nam grozi izguba, v Evropi baje
               celo med 400 tisoč in milijon 100 tisoč delovnih mest. Torej, izgubili bomo s temi
               sporazumi približno toliko delovnih mest, kot naj bi jih uspela vzpostaviti
               Junckerjeva strategija, če ji bo kdaj čudežno iz 26 milijard uspelo narediti 300
               milijard za investicije.</p>
               <p>Da to še podkrepim, Evropska komisija je sama pred prvim krogom pogajanja opozorila,
               da bo TTIP verjetno prinesel dolgotrajno in obsežno selitev evropskih delovnih mest,
               saj bo podjetja spodbujal, da se obrnejo k proizvodom in storitvam iz tistih
               ameriških zveznih držav, kjer veljajo nižji delavski standardi kot v Evropi,
               sindikalne pravice pa skorajda ne obstajajo. Take izkušnje v ZDA že imajo. Namreč,
               podoben prostotrgovinski sporazum NAFTA, ki je bil leta 1994 sklenjen med ZDA, Kanado
               in Mehiko, je podobno obljubljal vzpostavljanje novih delovnih mest, izkazalo pa se
               je ravno obratno. Študija Economic Policy Institute iz Washingtona je pokazala, da je
               NAFTA v prvih 12 letih obstoja dejansko povzročila izgubo več kot milijona delovnih
               mest v ZDA, poleg tega pa znatno znižala še plače nekaj milijonov dodatnih delavcev.
               Take so posledice prostotrgovinskih sporazumov, če jih sprejemamo z državami, kjer
               veljajo nižji delavski in socialni standardi. Zato so TTIP, CETA in TISA izjemna
               nevarnost za slovensko gospodarstvo in za delavske pravice sploh.</p>
               <p>Druga zadeva, ki je izjemno problematična v teh sporazumih, je mehanizem za
               reševanje sporov med vlagateljem in državo, tako imenovani ISDS mehanizem. Ta
               mehanizem pomeni, da bo vzpostavljeno arbitražno sodišče, na katerem bodo lahko
               korporacije, ki bodo investirale v neko državo, tožile to državo, če bodo spoznale,
               da je država s kakršnimikoli ukrepi vplivala na njihove prihodke ali dobiček.</p>
               <p>Zdaj, če dam konkreten primer. Če bi, recimo, nekaj tuja zavarovalnica kupila
               Zavarovalnico Triglav, bi lahko, če bi Slovenija, kot smo nedavno storili, sprejela
               davek na zavarovalniške posle, bi lahko zdaj ta tuja zavarovalnica tožila na tem
               arbitražnem sodišču državo Slovenijo zaradi izpada prihodkov. Seveda pa ne velja
               obratno. Država pa korporacij ne more tožiti. Skratka, ta arbitražni mehanizem ISDS
               bo države dokončno potisnil oziroma podredil interesom mednarodnega kapitala in je
               tudi dodatna stvar, ki bi jo Republika Slovenija nujno morala v tem sporazumu oziroma
               tej deklaraciji problematizirati.</p>
               <p>In tretja zadeva. Opozoriti je treba na varstvo potrošnikov oziroma na samo dejstvo,
               da v sporazumih TISA, CETA in TTIP ne gre za enostavno prostotrgovinske sporazume,
               ker carine med ZDA in Evropsko unijo so že zdaj v večini primerov minimalne, ampak
               gre dejansko za t. i. odpravljanje administrativnih ovir, pri čemer administrativne
               ovire navadno pomenijo okoljske, socialne in delavske standarde, ki so bili
               vzpostavljeni iz takšnih in drugačnih razlogov zaščite ali delavcev, ali potrošnikov,
               ali pa okolja. To poimenujejo, kot se pogosto sliši tudi pri nas, administrativne
               ovire, dejansko pa to pomeni, če ilustriram na primeru prehranske industrije,
               naslednje. Recimo, v ZDA že več kot 70 % vse predelane hrane, ki je trenutno naprodaj
               v trgovinah, vsebuje genetsko spremenjene sestavine. V Evropi do tega ni prišlo
               zaradi odpora držav članic in zaradi odpora evropskih parlamentarcev, je pa jasno, in
               to potrjuje študija Johna Hillaryja, ki ta pogajanja spremlja že od samega začetka,
               da ameriška podjetja močno lobirajo, da bi se v Evropi zakonodaja na področju
               genetsko spremenjene hrane spremenila in da bi lahko ameriška podjetja tudi na te
               trge začela prodajati genetsko spremenjene organizme.</p>
               <p>Druga zadeva. Recimo, več kot 90 % ameriške govedine je proizvedeno z uporabo
               govejega rastnega hormona, za katerega so nekatere raziskave ugotovile, da je povezan
               s pojavom raka pri ljudeh. V Evropi so zato že od leta 1988 uveljavljene omejitve na
               uvoz te govedine. Zopet: ameriška vlada in ameriška prehranska industrija znotraj
               pogajanj o teh sporazumih lobira, da se ta administrativna ovira odpravi.</p>
               <p>In tretjič, ameriški proizvajalci piščančjega in puranjega mesa ptičja trupla pred
               prodajo potrošnikom redno obdelajo s klorom. Tudi ta postopek je bil v Evropi z
               razlogom prepovedan že leta 1997, ker je škodljiv za zdravje. In tudi to
               administrativno oviro naj bi s prostotrgovinskimi sporazumi odpravili.</p>
               <p>Skratka, ti prostotrgovinski sporazumi med Evropo in ZDA so protidemokratični, ker
               bodo države podredili dokončno mednarodnemu kapitalu, mednarodni kapital bo imel celo
               iztožljivo pravico, če države na tak ali drugačen način vplivajo na njegove dohodke,
               uničena bodo delovna mesta, zaradi tega ker se sprejema prostotrgovinske sporazume z
               državami, kjer imajo bistveno nižje delavske in okoljske standarde, in varstvo
               potrošnikov bo z odpravo t. i. administrativnih ovir na bistveno nižji ravni, kot je
               zdaj.</p>
               <p>V Združeni levici zato seveda sprejetju teh trgovinskih sporazumov nasprotujemo,
               hkrati pa zavračamo tudi stališča, izražena s strani Republike Slovenije, v tej
               deklaraciji, ker so enostavno škodljiva. Hvala.</p>
            </sp>
            <sp xml:id="SDZ7-Redna-04-2015-01-27.sp21">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Sledi razprava o dopolnjenem predlogu deklaracije.</p>
               <p>Besedo ima gospa Marinka Levičar, Desus. Pripravi naj se gospod Jožef Horvat, Nova
               Slovenija.</p>
            </sp>
            <sp xml:id="SDZ7-Redna-04-2015-01-27.sp22">

               <speaker>MARINKA LEVIČAR (PS DeSUS):</speaker>

               <p>Hvala lepa za besedo, gospod predsednik, in še enkrat lep pozdrav vsem.</p>
               <p>Poudariti moram, da se strinjam z vsemi bistvenimi opredelitvami deklaracije. Vedno
               pa je tako, da je lažje nekaj zapisati, kot pa potem to implementirati. Zato upam, da
               pri uresničevanju te deklaracije vendarle ne bomo imeli posebnih težav in da bomo
               dosledni in uspešni.</p>
               <p>Širša slovenska javnost je ogorčena nad goljufijami in davčnimi utajami, saj je to
               pomemben generator krize, katere posledice pa morajo plačevati pošteni in nič krivi
               državljani. Zato me veseli, da je med prioritetami Evropske unije na davčnem področju
               boj proti goljufijam in davčnim utajam in da so na tem področju vendarle že storjeni
               začetni koraki, ki jih Slovenija podpira, saj bodo ne nazadnje koristili nam vsem.
               Kriza je povzročila, da se v Sloveniji v letih od 2008 do 2012 povečalo število
               revnih z 12,3 % na 13,5 %, to je več kot za 1 %. V istem obdobju pa se je še bolj kot
               položaj celotnega prebivalstva in še bolj, kot je to število revnih naraščalo v
               Evropski uniji, povečal odstotek revščine med otroki pri nas. Nad tem se moramo
               zamisliti predvsem na prvem mestu mi, poslanci, in Vlada, kaj bomo storili.</p>
               <p>Zato predlagam Vladi in pristojnim ministrstvom, da čim prej pripravijo analizo in
               temu primerno strategijo boja proti revščini za vse prebivalce, za otroke in za vse
               kategorije državljanov. Po meni dostopnih podatkih je bila nazadnje taka analiza
               oziroma strategija boja proti revščini narejena leta 2000. No, in takrat krize še
               niti na vidiku ni bilo. Zato res prosim Vlado, da pripravi to analizo in strategijo
               in da bomo o njej razpravljali in sprejeli ukrepe za boj proti revščini. Hvala.</p>
            </sp>
            <sp xml:id="SDZ7-Redna-04-2015-01-27.sp23">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jožef Horvat, Nova Slovenija, pripravi naj se gospod Kamal Izidor
               Shaker, SMC.</p>
            </sp>
            <sp xml:id="SDZ7-Redna-04-2015-01-27.sp24">

               <speaker>JOŽEF HORVAT (PS NSi):</speaker>

               <p>Hvala, gospod predsednik. Še enkrat vsem prav lep pozdrav!</p>
               <p>Gotovo vsi veste, da je Nova Slovenija - krščanski demokrati, da smo izrazito
               proevropska politična stranka, morda tudi zaradi tega zmagali na prvih evropskih
               volitvah in ne nazadnje tudi Evropa je pravzaprav tista, ki je nekako nastala in
               temelji na krščanskih temeljih.</p>
               <p>Ko govorimo o vrednotah, mislim, da moramo znova in znova obujati in znova in znova
               razmišljati, kaj so pravzaprav očetje Evrope mislili takrat, ko so Evropsko unijo
               postavljali. Evropska unija želi uveljavljati človekoljubne in napredne vrednote ter
               zagotoviti, da bo človeštvo obvladovalo aktualne velike globalne spremembe, ne pa, da
               bo njihova žrtev. Potreb ljudi ni mogoče zadovoljiti samo s tržnimi silami ali
               določiti z enostranskim ukrepanjem posameznih držav. Tako se Evropska unija zavzema
               za vrednote človečnosti in družbeni model, ki ga podpira velika večina državljanov.
               Evropejci cenijo svojo bogato dediščino vrednot, ki vključuje varstvo človekovih
               pravic, družbeno solidarnost, svobodno podjetništvo, pravično porazdelitev sadov
               gospodarske rasti, pravico do zaščitenega okolja, spoštovanje kulturne, jezikovne in
               verske različnosti ter usklajeno sožitje tradicije in napredla.</p>
               <p>Kakšno je pravzaprav poslanstvo Evropske unije za današnji čas oziroma za 21.
               stoletje? V šestih točkah bom to poslanstvo nanizal.</p>
               <p>Ohraniti in krepiti mir med njenimi državami članicami – mir ni dan sam po sebi, mir
               je osnovna vrednota in za mir si moramo prizadevati vsi. Povezovati evropske države s
               praktičnim sodelovanjem, skrbeti da lahko evropski državljani živijo v varnem okolju
               – varnost. Če ni varnosti, potem nam je, gospe in gospodje, zastonj veliki Junckerjev
               naložbeni paket, štirinajst petnajstin Juckerjevega paketa naj bi predstavljal
               privatni, zasebni kapital. Kapital je plaha ptica, ne bo šel tja, kjer ni varno
               okolje. Četrtič. Spodbujati gospodarsko in družbeno solidarnost, ohranjati evropsko
               identiteto in različnost v globaliziranem svetu, uveljaviti skupne vrednote
               Evropejcev. Evropska unija smo torej unija, ki nas povezujejo iste vrednote Nismo
               slaba združba držav in narodov. Mi smo najboljša združba. Zato želim, da imamo
               nekoliko več optimizma, ko gledamo … / izklop mikrofona/</p>
            </sp>
            <sp xml:id="SDZ7-Redna-04-2015-01-27.sp25">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Kamal Izidor Shaker, SMC, pripravi naj se gospod Tilen Božič,
               SMC.</p>
            </sp>
            <sp xml:id="SDZ7-Redna-04-2015-01-27.sp26">

               <speaker>KAMAL IZIDOR SHAKER (PS SMC):</speaker>

               <p>Hvala lepa za besedo, spoštovani predsednik!</p>
               <p>Država kot taka mora delovati v skladu z usmeritvami, ki si jih je zastavila, v
               povezavi z Evropsko unijo, pa tudi splošno v zunanji politiki, ne glede na čas in
               razmere, v katerih se znajde. Menim, da je nujno ohraniti okvir, ki smo si ga
               postavili. Usmeritve naše države se tako v notranji kot širše notranji in pa tudi
               zunanji politiki ključni potencial za doseganje nacionalne blaginje.</p>
               <p>Deklaracija, ki je pred nami, je bila sicer pripravljena v lanskem letu, v Državni
               zbor je bila pa v skladu s poročilom poslana novembra lansko leto in bi morala
               veljati, kot ji veleva tudi predlagani naslov, od julija lansko leto do decembra
               letošnjega leta. V obzir kasnega sprejemanja te deklaracije, ki jo imamo pred seboj,
               moramo vzeti tudi lanske evropske volitve ter s tem povezano sestavljanje Evropske
               komisije. Prav tako je treba vzeti v obzir nacionalne volitve v Državni zbor, ki so
               prav tako prekinile marsikateri proces.</p>
               <p>Predvsem bi tu rad izpostavil, da pretekla obdobja v Sloveniji pač niso bila oziroma
               niso želela biti pretirano strateško usmerjena. Zadnji konkreten zunanjepolitični
               cilj, ki se ga sam najbolje spomnim, je bil vključevanje Slovenije v razne strukture,
               kot je tudi Evropska unija. Zavezali smo se, da bomo sprejemali pogoje in zaveze
               skupnosti, ki se jih vlada Mira Cerarja in ta državni zbor po najboljših močeh želi
               držati. Pred nami pa je mnogo izzivov, na primer že omenjeni in opevani naložbeni
               paket Evropske komisije, naložbeni paket in seveda črpanje evropskih sredstev, ki jim
               v stranki Mira Cerarja želimo slediti in jih tudi izpolnjevati.</p>
               <p>Če se vrnem na deklaracijo, ki je predmet obravnave, le-ta zajema večino obstoječih
               in tudi prihodnjih usmeritev v skladu s programom Evropske komisije. Dokument pa je
               soliden primer medresorsko usklajenega delovanja ministrstev v institucijah Evropske
               unije. Glede na to, da je v obravnavi že dalj časa, in ta dokument, ki je pred nami,
               bil obravnavan na vseh delovnih telesih Državnega zbora in je tudi prestala večino
               glasovanje – večina, to je soglasno –, se mi zdi primerno, da danes tudi potrdimo in,
               upam, da jo bomo tudi čim prej začeli izvajati oziroma bi jo že morali.</p>
               <p>Lahko pa na tem mestu kot predsednik pristojnega odbora, Odbora za zadeve Evropske
               unije, povem, da bomo naslednjo deklaracijo začeli pripravljati zelo hitro, v prvi
               polovici letošnjega leta, ker se nam naš angažma v institucijah Evropske unije zdi
               ključen za našo skupno zunanjepolitično pot.</p>
            </sp>
            <sp xml:id="SDZ7-Redna-04-2015-01-27.sp27">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Tilen Božič, SMC, pripravi naj se gospod Simon Zajc, SMC.</p>
            </sp>
            <sp xml:id="SDZ7-Redna-04-2015-01-27.sp28">

               <speaker>TILEN BOŽIČ (PS SMC):</speaker>

               <p>Hvala za besedo.</p>
               <p>Moja razprava se bo nekako držala okoli dveh točk; prva, gre za nekakšno
               konstruktivno kritiko te deklaracije, ki jo imamo pred seboj, druga pa se nanaša na
               amandma, ki se tiče sporazumov, ki so bili že prej omenjeni, CETA, TTIP.</p>
               <p>Kar se tiče konstruktivne kritike, po mojem mnenju, glede na to, da je Slovenija
               mlada, majhna, pa s tem nekako tudi prilagodljiva država, bi si lahko privoščila
               nekoliko več svežine, morda nekoliko več udarnosti in naprednosti znotraj deklaracije
               predvsem pri ponujanju rešitev, za katere verjamem, da jih ima Republika Slovenija
               oziroma jih lahko ponudi kar nekaj. Verjamem, da bi lahko bila tudi bolj odločna pri
               izkazovanju svojih interesov in če že nima, recimo, neke velike teže glede na svojo
               velikost, lahko pa preko povezovanja z drugimi, ki imajo nekako primerljive interese
               kot Republika Slovenija, tem interesom da nekoliko večjo težo.</p>
               <p>Če grem na področje financ, ki mi je nekako bližje, in tudi na odboru smo se o tej
               deklaraciji pogovarjali in se nekako izrekli, če grem na interese; zagovarjamo,
               recimo, monetarno politiko oziroma denarno politiko, ki je pisana v pretežni meri s
               strani Nemčije in Francije, ki nam velikokrat ni v pomoč. Slovenija je majhno, odprto
               gospodarstvo, se pravi, naše recesije so globlje, naše konjunkture oziroma obdobja,
               recimo, blaginja oziroma rasti so bolj intenzivne, zaradi tega tista nekako počasna
               odzivnost monetarne politike nam na nek način lahko celo škodi, mi jo pa podpiramo.
               Tukaj, kar se tiče interesov, mislim, da bi bilo smiselno, da se v deklaraciji nekako
               pogosteje dajejo tudi neki predlogi ali rešitve, ki bi nam, majhni državi, pri tem
               pomagale morda v smislu prilagoditve monetarne politike, morda nekaterih ukrepov,
               tudi fiskalnih, da bi ta hendikep, ki ga pridobimo z njihovo monetarno politiko,
               lahko presegli. Se pravi, Slovenija ima neke težave s finančnim poslovnim
               prestrukturiranjem podjetij, imamo težave s financiranjem malih in srednjih
               podjetij.</p>
               <p>Kar se tiče naprednosti je tukaj vprašanje, pojavljajo se številne nove metode, se
               pravi, imamo mikrofinanciranje, imamo Crow Funding, nekatere naše družbe, ne vem,
               Chipolo in podobne so to s pridom izkoristile, napredujejo na evropskih trgih. Tudi
               če pogledamo Nemčijo, Veliko Britanijo itd., te imajo sisteme že nekako integrirane
               pri sebi, mi jih še nimamo in jih ne izkoriščamo. Mislim, da bi v teh dokumentih
               morali tudi izkazovati našo neko progresivnost naklonjeno tem trendom, ki nam lahko
               že v kratkem prinesejo dobre rezultate in pomagajo našemu gospodarstvu, da gre
               hitreje iz te krize.</p>
               <p>Kar se tiče spet interesov oziroma rešitev. Imamo davek na finančne transakcije, ki
               ga podpiramo. Ta davek v trenutni obliki nam bo prinesel manj, kot dejansko bomo za
               njega potrošili, da ga implementiramo. V tem primeru mislim, da bi tudi Slovenija
               morala povedati oziroma se zavzeti morda za nek drugačen ključ delitve, da bi mi iz
               tega fonda, se pravi, davka na finančne transakcije, dobili več, da bi se ukvarjali
               morda tudi s tem – razširiti davčno osnovo, se pravi, razširiti na vse izvedene
               finančne instrumente in ne samo na nekatere itd. Se pravi, v razpravi je prišlo tudi
               do tega, da se je Vlada nekako vsaj z nekaterimi zadevami strinjala in verjamem, da
               bo v prihodnje tudi to sodelovanje bolj intenzivno in da bo vsaj nekaj izmed tega v
               prihodnjih deklaracijah – naj opozorim, da sedaj se pogovarjamo le o usmeritvah do
               konca leta 2015 –, da bodo tudi upoštevane.</p>
               <p>Kar se pa tiče potem amandmaja glede TTIP oziroma CETA. Gre za sporazum o
               čezatlantskem partnerstvu za trgovino in naložbe, TTIP, in gre za transatlantsko
               sodelovanje s Kanado, se pravi, tega sporazuma o celovitem, gospodarskem in
               trgovinskem sodelovanju – CETA. S tem v zvezi sem predlagal en amandma, v katerem je
               prišlo do nekaj pripomb, v skladu s tem se je tudi prilagodil na seji. Njegova smer
               je bila predvsem v tem, da je bila javnost pomanjkljiva obveščenost, v Državnem zboru
               nismo bili obveščeni o marsičem, kar se je tega tikalo. Slovenija seveda podpira
               TTIP, vendar ob pogoju, da bomo ohranili te standarde, ki smo jih že dosegli na
               območju Evropske unije, da bo ta postopek v nadaljevanju pregleden – doslej je bil
               namreč tajen – in da bo o tem dosledno obveščen Državni zbor. Kar se pa tiče
               sporazuma CETA, da bo pred ratifikacijo še opravljena predstavitev v Državnem zboru,
               da bomo tudi analizirali, kakšne posledice bo ta sporazum za Slovenijo imel. Amandma
               je bil sprejet z 11 glasovi za in enim proti. Na to temo je potem tudi Združena
               levica dala svoj amandma. Tukaj naj opozorim na to, da kar se tiče TISE, ki je bila
               omenjena v tej deklaraciji, nisem opazil, da bi se o tem govorilo. Mislim, da tega
               sporazuma v tej deklaraciji še ni, bo pa verjetno v kasnejšem času, ker je trenutno
               ta sporazum šele v neki začetni fazi.</p>
               <p>Tudi kar se tiče arbitraže, ker je bilo rečeno prej glede CETE pa TTIP. Glede TTIP
               gre nekako pogovor v tej smeri, da tega sploh ne bi bilo notri, glede CETE pogovori
               še tečejo, vendar ne na tako rigiden način, kot je bilo prej predstavljeno s strani
               kolegov. Tako je bil njihov amandma zelo podoben oziroma predstavljen na isto temo,
               opozoril bi samo na bistvene razlike. Se pravi, notri je ugotovitev, da so bili
               postopki doslej daleč od oči javnosti, da so bili netransparentni, s tem nekako se
               strinjamo, je bilo to v medijih, tako da mislim, da ni potrebno, da se taka zadeva
               opisuje v deklaracijo. Potem kar se tiče vključevanja širše javnosti; so določeni
               pomisleki, s tem se do določene mere strinjamo, ministrstvo se je tudi zavezalo, da
               bo javnost vključilo noter. Konec koncev postavili so spletno stran na to temo,
               začele so se debate oziroma diskusije z nevladnimi organizacijami. Jaz vseeno mislim,
               kar se tiče dela Državnega zbora, smo mi tisti, ki smo prvi, ki moramo svoje delo
               oddelati in ne prelagati tega na državljane. Se pa strinjam, da morajo biti o tem
               ustrezno obveščeni in po potrebi dati tudi svoje mnenje, da se vkomponira v takšne
               sporazume.</p>
               <p>Kar se tiče CETE in te ugotovitve, da naj ne bi prinašala gospodarske rasti in tako
               naprej. Državni zbor se dejansko s to analizo še ni seznanil, tako da mi za moje
               pojme težko dajemo neke predloge noter, da se bo vpisovalo v sporazum, če je ena
               stvar izrečena napol na pamet. Se pravi, je prišla, nismo se pa o tem izrekli, nismo
               tega proučili, nismo zavzeli nekega stališča, ki bi ga potem lahko tudi nekako skupaj
               posredovali Vladi kot tehtnega, da ga potem tudi upošteva.</p>
               <p>Tako kar se tiče amandmaja Združene levice, ga nekako ne podpiram. Tistega, ki sem ga
               pa predložil, seveda podpiram, predvsem zaradi tega, ker mislim, da rešuje bistvene
               težave, ki smo jih že naslovili: se pravi, kar se tiče preglednosti in kar se tiče
               upoštevanja standardov, ki so bili že doseženi, kar je pa tudi ključno za to, da bodo
               interesi Republike Slovenije v teh sporazumih zastopani. Hvala.</p>
            </sp>
            <sp xml:id="SDZ7-Redna-04-2015-01-27.sp29">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Simon Zajc, SMC. Pripravi naj se dr. Franc Trček, Združena
               levica.</p>
            </sp>
            <sp xml:id="SDZ7-Redna-04-2015-01-27.sp30">

               <speaker>SIMON ZAJC (PS SMC):</speaker>

               <p>Hvala za besedo. Spoštovani poslanke in poslanci, ministrski zbor!</p>
               <p>Deklaracija je po mojem mnenju dobrodošel dokument, glede na to, da je Slovenija
               članica Evropske unije in da vse, kar se sprejme na ravni Evropske unije, potem
               neposredno vpliva na naša življenja. Velik del evropske politike pa je kmetijska
               politika in tudi velik del denarja, ki pride iz evropskega proračuna v Slovenijo,
               pride zaradi področja kmetijstva k nam. Zato je zelo pomembno, kakšno stališče bo
               Slovenija zavzemala na področju kmetijstva. Pomembno je, da ohranimo našo hrano
               zdravo in varno in da je Slovenija zelo glasna, kadar pride do poskusa znižanja
               standardov, ki v Evropski uniji že veljajo. Tukaj imam v mislih in gensko spremenjene
               organizme in klonirane živali in njihove potomce in različne obdelave mesa, ki sicer
               v EU niso dovoljeni, kje drugje pa so in se zdaj skozi razne trgovinske in podobne
               sporazume hočejo vsiliti tudi na naša tržišča. Tukaj mora biti Slovenija zelo pozorna
               in zelo glasna, da se to ne zgodi. To vidim, da se že dogaja, tudi Slovenija
               zagovarja, da morajo imeti države članice same pravice prepovedati GSO na svojem
               teritoriju.</p>
               <p>Druga stvar, ki je zelo pomembna, je zmanjšanje birokracije. Predvsem kar se tiče
               nove skupne kmetijske politike na področju okoljevarstva, je ta birokracija postala
               preobilna in popolnoma neživljenjska, tako da se kmetje sploh ne odločajo za te
               ukrepe, ker se jih v bistvu toliko zbirokratizira, da se jih ne morejo držati. Tudi
               tukaj Slovenija že povzdiguje svoj glas in že opozarja na nesmisle, kar se tiče
               birokracije, tudi to je v deklaraciji in po mojem mnenju je to dobro, da je
               notri.</p>
               <p>Težave pričakujemo v sektorju mleka, kjer bo treba stabilizirati razmere zaradi
               ukinitve mlečnih kvot in zaradi prepovedi izvoza v Rusijo. Slovenija tukaj mora biti
               dejavna, ker že sedaj proizvedemo več mleka, kot ga porabimo, hkrati mlečne izdelke
               pa uvažamo.</p>
               <p>Zavedati se moramo tudi specifičnosti našega kmetijstva. Naše kmetije so v primerjavi
               z evropskimi kmetijami veliko manjše, poleg tega večina kmetij deluje na območjih,
               kjer je raba prostora omejena. S tem se druge države ne srečujejo in to moramo imeti
               v mislih, ko se bo sprejemala nova uredba o ekološkem kmetovanju in označevanju
               ekoloških pridelkov, da ne bodo naši kmetje zopet na slabšem.</p>
               <p>Sprejemala se bo strategija za gozdove. Slovenija je zelo gozdnata država in tukaj
               naš glas mora biti slišan. V sami tej deklaraciji je področje gozdarstva zelo
               skromno, to najbrž zaradi tega, ker Evropa nima svoje skupne gozdne politike, ampak
               mislim pa, da bi Slovenija tukaj morala dajati večji poudarek.</p>
               <p>Kar mi je pa zelo všeč in kar se splošno, ko govorim o kmetijstvu in Evropski uniji,
               premalo izpostavlja, pa je, da v deklaraciji piše, da se bo Slovenija zavzemala za
               skrb za avtohtona semena oziroma razmnoževalni material, kar je zelo pomembno za
               vsako kmetijstvo. Še posebej, če vemo, kakšne apetite imajo multinacionalke po
               patentiranju semen.</p>
               <p>Še ena stvar bo sledila, in to je sprejemanje skupne ribiške politike. V deklaraciji
               je to omenjeno in je zelo pomembno, da Slovenija ne pozabi na naše majhne ribiče, ki
               jim lahko taka skupna ribiška politika, če ne bomo pozorni, škoduje.</p>
               <p>Deklaracija, predvsem v tem delu, se mi zdi dobra. Seveda pa to ni edini dokument, ki
               nas bo usmerjal znotraj Evropske unije. Hvala.</p>
            </sp>
            <sp xml:id="SDZ7-Redna-04-2015-01-27.sp31">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Franc Trček, Združena levica. Pripravi naj se gospod Marko Ferluga,
               SMC.</p>
            </sp>
            <sp xml:id="SDZ7-Redna-04-2015-01-27.sp32">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči. Kolegice in kolegi!</p>
               <p>Večino tega v zvezi s prostotrgovinskimi zadevami je tovariš Luka povedal. Najprej
               bom imel dva komentarja. No, v bistvu samo enega. Kolega Božič iz SMC je govoril
               Tobinovem davku, tako imenovanem, ki naj bi malo bolj reguliral te špekulacije. Na
               ravni EU je bil skoraj dogovor, potem je pa takrat naš minister Čufer dal veto in to
               nekako ni šlo čez.</p>
               <p>Kolega iz Nove Slovenije je govoril o Evropi in o začetku Evrope. Če gremo malo
               nazaj, kje se začne Evropa, kaj je pratekst Evrope – Iliada, ki zdaj igra v
               Cankarjevem domu. Evropa se začne s krvjo, Evropa se začne z vojno in Evropa trenutno
               je malo prazna v zvezi z odgovori, kako in kaj. To tudi Lorenci zelo lepo ponazori.
               Žal si Iliade še nisem pogledal, upam, da si jo bom. Škodila nam ne bi, vsem po
               vrsti, in tega se je treba zavedati. Saj to ne pomeni, da bomo postali suicidalni, to
               pomeni, da moramo najti nek optimizem v tem praznem prostoru.</p>
               <p>Če se dotaknem same deklaracije, o njej sem že enkrat tu govoril, dvakrat na odborih,
               ker smo strančica, če se tako izrazim, in se bom malo ponavljal. S to deklaracijo
               imam blazne probleme na dveh ravneh; en je na ravni same forme, drugi je tudi nekako
               na ravni vsebine. Na enem odboru sem sprovociral neko gospo iz Mladike, da je rekla,
               da dobro, ampak zakonodaja je taka, mi vam moramo to predstaviti in to je nekako to.
               To se tudi v tem dokumentu vidi. Ne bom rekel, da ena ministrstva delajo slabše,
               druga boljše, da so ena bolj pismena, druga so, ampak v tej deklaraciji se nekako
               malo vidi, bom uporabil dalmatinsko besedo, katera ministrstva so bolj
               "blagoglagoljiva", katera pa ne. To se nekako vidi v tej deklaraciji. Na vsebinski
               ravni pa je nekaj, kar me bolj moti, kar sem že večkrat tu povedal. To deklaracijo
               sem analiziral, bral sem jo trikrat. Imel sem občutek, da je to tista radijska oddaja
               Poslušalci čestitajo in pozdravljajo. To je najbolj pogosta formulacija v tej
               deklaraciji: "Slovenija pozdravlja, Slovenija podpira". Kolega Božič je malo začel to
               temo, smo relativno mladi, smo komaj dobro iz pubertete, hormonsko stanje, upam, da
               se nam je umirilo in zdaj bi se morali začeti spraševati, kaj navsezadnje s to
               Slovenijo in tudi kaj navsezadnje s to Slovenijo v Evropski uniji in ne samo v
               Evropski uniji. Mi imamo v celi Afriki eno ambasado! Prosim vas lepo, potem se bomo
               šli pa – kaj že? – gospodarsko diplomacijo nekako!</p>
               <p>V celem tekstu, razen nekaj interesov, Luka Koper, ki ima neko specifiko, plus nekaj
               malega glede proizvodnje aluminija, plus nekaj zadev s področja kmetijstva in potem
               se neha. Vse ostalo je dejansko nek absolutno neambiciozni copy-paste, ki mene, blago
               rečeno, žalosti. Nekako je izpadlo v Združeni levici, da jaz oddelam največ nekaj
               medparlamentarnih bilateral, društev, prijateljstev in tako naprej. Ko se pogovarjam
               s kolegi iz drugih parlamentov, ko se pogovarjam z ljudmi iz diplomacije, sem
               naenkrat ugotovil – malo pozabiš v 15 letih, kam so ljudje šli, številni ljudje so v
               Bruslju iz te države – je ta deklaracija odraz tega, kaj bi mi sploh radi. Mislim, da
               si moramo na to odgovoriti. Komisarka Bulčeva je nekaj govorila v tej smeri, in tega
               jaz v tej deklaraciji ne vidim. Zelo bi bil srečen, da je ta deklaracija pol manjša,
               da ima ta deklaracija rep in glavo, da je iz te deklaracije vsakemu državljanu, ki je
               končal prvi dve triadi osnovne šole v Sloveniji, jasno, kako se Slovenija sploh
               pozicionira v Evropski uniji, ne le v Evropski uniji, in kaj bo v tem srednjeročnem
               obdobju leta in pol počela. Ta deklaracija teh odgovorov nekako ne daje, verjetno
               tudi zato, ker si jih na pravilen način niti postavljati nismo začeli.</p>
               <p>Nek drug dokument, o katerem le tulim v tem parlamentu, pa sem zelo osamljen, je
               tista slavna pametna specializacija. Tudi podobna zgodba. Če gremo brat tisti draft,
               tisto je spet neberljivo, tisto je spet malo preveč na pamet nametano. Zdi se mi, da
               bi se morali na celem spektru, od radikalno desne SDS do radikalno leve Združene
               levice končno začeti pogovarjati o teh bistvenih zadevah, ker drugače smo – veste,
               kot meni zelo lepa pesem Ruzinavi brod: "… timun mi uvik biži ..." Skratka, nekam
               plujemo pa nekako ne vemo, kam plujemo.</p>
               <p>Zaradi tega, ker neke bistvene zadeve, ki so problematične, o katerih je govoril
               Luka, in zaradi tega, ker gre za dokaj nevsebinski tekst, jaz takšne deklaracije
               seveda ne morem podpreti. Hvala za besedo.</p>
            </sp>
            <sp xml:id="SDZ7-Redna-04-2015-01-27.sp33">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Marko Ferluga, SMC. Pripravi naj se gospod Uroš Prikl, Desus.</p>
            </sp>
            <sp xml:id="SDZ7-Redna-04-2015-01-27.sp34">

               <speaker>MARKO FERLUGA (PS SMC):</speaker>

               <p>Hvala za besedo. Lep pozdrav vsem!</p>
               <p>Ko govorimo o deklaraciji, nam je v Državnem zboru vsem jasno, in tudi dejstvo je,
               da je ta deklaracija napisana za zelo kratko obdobje, zato je tako še bolj potrebna
               ta kratkoročna in ciljna usmerjenost. S tem da mora biti vsekakor to povezano z
               jasnimi in dolgoročnimi interesi Slovenije. Tu bi dal pobudo, in sicer da pozovemo
               vsa ministrstva in predvsem odgovorno Ministrstvo za zunanje zadeve, da začnejo že
               sedaj pripravljati novo strategijo za naslednja leta za delovanje Slovenije v
               institucijah Evropske unije. K temu bo, jasno, pripomogla tudi ta naša nova
               deklaracija o zunanji politiki Slovenije, ki jo imamo zdaj v javni razpravi in ima že
               neke pozitivne odzive. Jasno, pričakujemo tudi kaj kmalu strategijo o zunanji
               politiki. Kot član SMC in zunanjepolitičnega odbora bi si želel, da bi pristojno
               ministrstvo začelo resnično delovati proaktivno v vseh institucijah Evropske unije v
               smeri dobrobiti slovenskih interesov in, ponavljam, resnično v dobro Slovenije, v
               izogib uklanjanja interesom Evropske unije in vseh večjih playerjev.</p>
               <p>Če se omejim samo na zunanjo politiko oziroma deklaracijo, kjer je opisano delovanje
               Republike Slovenije v institucijah za zunanjo politiko, bi želel povedati naslednje.
               Na podlagi strategije Evropa 2020 mora delovanje Slovenije voditi v smeri višje
               gospodarske rasti, jasno, večje konkurenčnosti in s tem izboljšanja razmer na trgu
               dela in sociale; ne samo pri nas, tudi v Evropi. V tej deklaraciji pa vidim pravilno
               usmerjenost slovenskih interesov v tem, da postanemo še bolj ambiciozni, bolj
               proaktivni v delovanju v regionalnih povezavah. Kaj imam v mislih: alpske regije,
               jadransko-jonske regije, donavske in višegrajsko skupino. Mislim, da ima Slovenija
               izredno priložnost in možnost, ker deluje v vseh treh naštetih regijah, da deluje kot
               ena vodilnih članic, da daje tempo in usmeritve. Seveda, če bomo to sami hoteli in
               zmogli. Kot vemo, je naša država na križišču pomembnih povezav, tako prometnih, česar
               se moramo zavedati, v povezavi s tem, kar je rekel tudi gospod Trček; se pravi, Luka
               Koper mora biti srčika vsega. In tukaj je naš osnovni interes in če se tega ne bomo
               zavedali v tem trenutku, potem mislim, da smo izgubili neko prihodnost. Že tako nam
               vsi govorijo v evropskih institucijah, da 20 let meljemo eno in isto. In tudi
               predhodna razprava, ki je bila na Fakulteti za pomorstvo v Portorožu, mislim, da
               včeraj, so tudi veleposlaniki Avstrije, Madžarske, Češke, Slovaške povedali: drugi
               tir – Just do it! Moramo ga narediti! Tukaj ni nobenih dilem več! In tukaj moramo iti
               naprej!</p>
               <p>Kar se tiče drugih interesov, ki jih ima Slovenija, ki morajo biti jasno izraženi in
               to tudi pokazani v institucijah Evropske unije, so usmerjenost k sosednjim državam in
               k Zahodnemu Balkanu. Mi smo ga nekako opustili, nekako pozabili, ampak mislim, da je
               ta regija tako z geopolitičnega kot gospodarskega vidika izredno pomembna. Tukaj
               moramo naše delovanje tudi še bolj usmeriti.</p>
               <p>Nadalje; osnovno pa je tudi implementiranje evropske sosedske politike. Mislim, da
               je to zelo pomembna zadeva in da tukaj ima Slovenija kot neka takšna, bom rekel, ne
               centralna evropska država, ampak regijska država zelo velike potenciale, da uveljavi
               svoje interese.</p>
               <p>Vzhodna soseščina je pomembna, širitev gre v to smer, se pravi tukaj lahko najdemo
               naše tako politične kot tudi gospodarske priložnosti in možnosti za uspeh in
               razširitev, ker na samem slovenskem trgu dejansko smo zdaj opazili po teh 20 letih,
               da se ne da preživeti. Tukaj bi še enkrat poudaril to, na kar mogoče pozabljamo, in
               glede na to situacijo, ki je krizna; se pravi ne smemo pozabiti na odnose med Rusko
               federacijo in bivšimi ruskimi socialističnimi državami, ki so prav tako pomembne, ker
               iz njih lahko tudi črpamo določene interese. Se pravi, o gospodarstvu govorim in spet
               v smeri gospodarske diplomacije.</p>
               <p>Evropska sosedska politika, in s tem bom tudi končal, pa je po mojem mnenju eden
               izmed pomembnejših ključev, in prav tukaj vidim lepo možnost za povečanje moči
               Slovenije, prav tako povišanje ugleda v zunanji politiki in sami prepoznavnosti in s
               tem lahko tudi prispevamo svoj delež v institucijah Evropske unije. Hvala.</p>
            </sp>
            <sp xml:id="SDZ7-Redna-04-2015-01-27.sp35">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Uroš Prikl, Desus, pripravi naj se mag. Margareta Guček Zakošek,
               SMC.</p>
            </sp>
            <sp xml:id="SDZ7-Redna-04-2015-01-27.sp36">

               <speaker>UROŠ PRIKL (PS DeSUS):</speaker>

               <p>Hvala lepa za besedo, spoštovani predsednik. Kolegice in kolegi!</p>
               <p>Seveda razumem deklaracijo o usmeritvah za delovanje Republike Slovenije v
               institucijah in tako dalje in tako naprej – se pravi, dolg dokument z dolgim imenom –
               predvsem kot ključni dokument za naloge in usmeritve, ki jim bo Slovenija sledila pri
               svojem delovanju v institucijah Evropske unije. Relativno kratek čas nas obligira,
               izhajajoč iz te deklaracije, pa še to je praktično pol leta mimo, vemo iz katerih
               razlogov. Zato je treba dokument razumeti kot neko napotilo, predvsem pa kot nek
               gabarit, kot neko osnovo, kot neko ogrodje za to, da čim bolj uspešno peljemo svojo
               tako gospodarsko, tako zunanjo, tako obrambno, tako zdravstveno, predvsem pa
               zaposlovalno, družinsko in socialno politiki, pri kateri bi se za trenutek malo
               ustavil.</p>
               <p>Mislim, da je bistvenega pomena za države članice in EU kot celoto, da bodo največ
               svoje pozornosti namenile prizadevanjem za doseganje ciljev predvsem strategije EU
               2020. V podporo doseganju obeh ciljev s področja zaposlovanja in socialnih zadev se
               bodo na nacionalni ravni in na ravni EU izvajale številne dejavnosti, ki so jih
               države članice opredelile v nacionalnih razvojnih programih. Slovenija, in to je zelo
               pohvalno, si bo še naprej dejavno prizadevala, da se bo do leta 2020 približala
               tistemu cilju 75 % aktivnih prebivalcev v letih oziroma v starosti od 20 do 64 let
               ter da se bo tako število revnih in socialno izključenih, ki se je v zadnjem času, na
               žalost bistveno povečalo, začelo zniževati.</p>
               <p>Naj vas opozorim oziroma spomnim, nekaj dni nazaj smo imeli na Odboru za delo,
               družino, socialne zadeve in invalide tematsko sejo na temo, kako je obdobje krize v
               Evropi, se pravi stagnacije, ekonomske krize vplivalo na položaj, s poudarkom na
               položaj otrok. Rezultati so zaskrbljujoči. Število revnih otrok se je bistveno
               zvišalo. Število otrok in tudi sicer celotne populacije, ki je pod progam tveganja
               revščine, se je bistveno povečalo in dejansko je zadnji čas, da te trende ustavimo,
               da se nehamo sprenevedati in da krenemo po poti dvigovanja trendov navzgor in da
               enostavno omogočimo blaginjo vsem državljanom, s poudarkom na otrocih. Nesprejemljivo
               visoka brezposelnost mladih, pa zanimivo prihajam iz stranke Desus, pa nas v stranki
               Desus tudi to močno skrbi, ima hude socialne posledice, lahko pa bi imelo tudi resne
               dolgoročne posledice za prizadete in za dinamiko evropskega gospodarstva. Zato mora
               postajati in obstati boj proti brezposelnosti mladih glavna in prednostna naloga EU.
               Kolegica je povedla, da izvajanje jamstva za mlade že poteka in izboljšuje
               prehodnosti iz šole v zaposlitev.</p>
               <p>Bistveno se nam zdi, seveda, da postavimo v fokus tako mlade, tako imenovane 30
               minus, nekaj ukrepov na tem področju je bilo deklarativno in tudi v praksi že
               izvedenih. Prav tako se nam zdi bistveno tudi, da pristopimo k ukrepom za tako
               imenovane 50 plus, to so tisti brezposelni, tista starostna kategorija, ko izgubi
               službo, je v dosti nezavidljivem položaju in je praktično nezaposljiva. Prav tako pa
               ne smemo na tisto vmesno starostno obdobje med 30 in 50, ki je morda v zadnjem času
               bilo zapostavljeno, pozabiti in nameniti tudi tukaj številne ukrepe, da se ljudem
               izboljša njihov gmotni položaj in seveda zaposlitev.</p>
               <p>V okviru ukrepov za nove možnosti za rast na enotnem trgu bo Slovenija še naprej
               podpirala prizadevanja za izboljšanje mobilnosti delavcev. Nizka mobilnost
               kvalificiranih strokovnjakov v EU in boljše usklajevanje ponudbe in povpraševanja na
               trgu dela sta med ključnimi izzivi tako Evrope in seveda tudi Slovenije. V Desusu
               pričakujemo tudi nadaljevanje dela na predlogu direktive o zagotavljanju uravnotežene
               zastopanosti spolov na neizvršnih direktorskih mestih družb, ki kotirajo na borzi in
               s tem povezanimi ukrepi. Cilji tukaj so dosti jasni. Treba je do 2020 doseči 40 %
               prisotnost žensk na neizvršnih direktorskih mestih oziroma 33 % zastopanost žensk na
               vseh izvršnih in neizvršnih direktorskih mestih družb, ki kotirajo na borzi. Dosti
               enostaven cilj, ampak vendarle zaradi dejstev, ki trenutno so, mislim, da tudi zelo
               smel, ampak moramo se ga lotiti.</p>
               <p>Slovenija podpira tudi prizadevanje Evropske komisije za boj proti delu na črno, ki
               jih je ta opredelila v Predlogu sklepa Evropskega parlamenta in Sveta o vzpostavitvi
               evropske platforme za okrepitev sodelovanja pri preprečevanju in odvračanju od
               neprijavljenega dela. Cilj platforme bo prispeval k boljšemu izvajanju zakonodaje na
               ravni EU in nacionalni ravni, omejevanju dela na črtno, ustvarjanju formalnih
               delovnih mest brez poslabšanja kakovosti dela in vključevanje na trg dela in
               socialnega vključevanja. Želimo tudi biti proaktivni na področju Direktive o uvedbi
               ukrepov za spodbujanje izboljšav na področju varnosti in zdravja pri delu nosečih
               delavk in delavk, ki so pred kratkim rodile in dojijo. Menimo, da so lahko izsledki
               oziroma usmeritve na področju te direktive dobra platforma za še izboljšanje naše,
               menim, da v tem trenutku relativno dobre družinske politike.</p>
               <p>Ne nazadnje, pa niti približno ne najpomembneje: treba je nadaljevati tudi
               uresničevanje zavez za spodbujanje enakosti spolov in krepitev varstva pred vsemi,
               ampak resnično pred vsemi oblikami diskriminacije. Slovenija podpira krepitev
               integracije načela enakosti spolov v strategiji EU 2020 s posebnim poudarkom na
               vključevanju žensk na trg dela, odprave razlik v plačilu med ženskami in moškimi,
               preseganju stereotipov na področju izobraževanja, zmanjševanju revščine, usklajevanju
               poklicnega in družinskega življenja ter na zagotavljanju enakosti spolov v odzivih na
               gospodarsko in finančno krizo.</p>
               <p>Ob zaključku, kolegice in kolegi, kot rečeno, deklaracija je okvir, je napotilo, je
               usmeritev. Marsikaj se lahko zapiše, marsikaj se je zapisalo, marsikaj se morda lahko
               tudi lahkotno prebere. Bistveno pa je to, kako bomo dejansko to razumeli in kako bomo
               usmeritve, zapisane v deklaraciji, izvajali, implementirali v prakso. Tukaj je naša
               naloga, da se po najboljših močeh tega lotimo in dosežemo zastavljene cilje v korist
               izvedbe deklaraciji, v korist boljše politike države Slovenije, predvsem pa v korist
               vseh državljanov in državljank Slovenije, ki jih tovrstne usmeritve zadevajo.
               Hvala.</p>
            </sp>
            <sp xml:id="SDZ7-Redna-04-2015-01-27.sp37">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Marjeta Guček Zakošek, SMC. Pripravi naj se gospoda Matjaž Nemec,
               SD.</p>
            </sp>
            <sp xml:id="SDZ7-Redna-04-2015-01-27.sp38">

               <speaker>MAG. MARJETA GUČEK ZAKOŠEK (PS SMC):</speaker>

               <p>Hvala, gospod predsednik. Spoštovani ministrski zbor, spoštovani poslanke in
               poslanci!</p>
               <p>Lahko se kar navežem na svojega predhodnika in predhodnike, da je res, da ta
               deklaracija zajema v resnici zelo kratko obdobje, ki ga ne moremo imenovati kot
               strateško, vendarle pa vse diskusije, vse debate in vsa razmišljanja, ki smo jih v
               tej urah in urah opravili na odborih, verjamem, da bodo Vladi v pomoč tem, kar nujno
               rabimo, to pa je, strategija Republike Slovenije. Tej strategiji smo zavezani tudi
               zato, ker ne glede na to, katera vlada bo vodila to državo čez štiri leta, čez osem
               let, ji bo morala slediti in deklaracija je politični temelj teh strateških vprašanj.
               Tudi oba dokumenta, ki smo ju pred tem že predali Evropski komisiji, se pravi
               partnerski sporazum in operativni plan, nakazujeta 11 prednostnih osi. Tudi tukaj smo
               se že opredelili, kam do leta 2020 kot država želimo imeti in kot država smo del EU
               in to je dejstvo.</p>
               <p>Kar se tiče morda gospodarstva je že sam predsednik omenil, da smo se v osnovi
               zavezali k razvojnim ciljem, k rasti gospodarstva, k spodbujanju večje konkurenčnosti
               in izboljševanju razmer na trgu dela. To so ključne točke, o katerih se moramo
               pogovarjati, če želimo napredovati. Krepitev enotnega trga Evrope je pomembna za
               Slovenijo, saj je Slovenija zelo odvisna od evropskega trga tako v izvoznem kot
               uvoznem smislu.</p>
               <p>Omenila bi še zavezo k ukrepom, ki spodbujajo raziskave in razvoj, in nakazala Vladi
               malce diskrepance v zavezah. Zavezali smo se namreč, da bomo 3 % BDP namenili za
               raziskave in razvoj. Naj povem, da smo že leta 2012 dosegli skorajda 3 %; 2008, 2013
               smo padli na 2,53 %, podatek za 2014 čakamo, verjetno bo bližje 2 % kot 3 %. Skratka,
               prosimo vas, da razmišljate o tem cilju in ustrezno tudi ukrepate v integralnih
               proračunih oziroma ostalih strategijah.</p>
               <p>Posebno varstvo je namenjeno potrošnikom. Strinjam se z gospodom Zajcem, kazalniki
               zaupanja potrošnikov morajo biti visoki, če hočemo spodbujati gospodarsko rast, kajti
               gospodarska rast je pomembna, odvisna tudi od potrošnje. Potrošniki morajo v tem trgu
               vendarle biti zaščiteni in to deklaracijo tudi nekako opredeljuje z jasnejšimi
               pravili za gospodarske subjekte, vsemi njihovimi obveznostmi tudi zavarovanje
               potrošnikov, še posebej bo to pomembno, ko bomo vstopali v sporazume TTIP, CETA
               itd.</p>
               <p>Kar bi pa še posebej rada poudarila, to so mala in srednja podjetja. V deklaraciji se
               obvezujemo k zmanjševanju administrativnih bremen in po tej poti moramo naprej.
               Slovenija je majhna država in naša prednost je majhnost; torej majhna in srednja
               podjetja, prednost pa je v fleksibilnosti. Če z administracijo to fleksibilnost
               zatremo, nismo naredili nič. Ta majhna in srednja podjetja se nazadnje ukvarjajo s
               predpisi, namesto da bi se ukvarjala s tistim, kar je naša prednost. Naša prednost je
               inovativnost in mi smo eni večjih inovativcev na svetu. Torej, pustimo tej
               inovativnosti, da vzplamti in Slovenija mora temu pripomoči tako, da je ta zaveza k
               aktu za mala podjetja odlična. Upam, da bomo resnično tem podjetjem dali zagon.</p>
               <p>Skratka, še nekaj bi rada omenila. To je sodobna industrijska politika, ki je
               povezana z energetskim konceptom Slovenija, koliko energije bomo potrebovali v
               prihodnosti, in pa tudi varovanjem okolja. Deklaracija je pomembna. Gre za osnovno
               usmeritev. Apeliram pa na Vlado, da gradi na vsemu, kar je iz te deklaracije … / znak
               za konec razprave/ programih tudi naprej. Hvala.</p>
            </sp>
            <sp xml:id="SDZ7-Redna-04-2015-01-27.sp39">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima gospod Matjaž Nemec, pripravi naj se gospa Anja Bah Žibert.</p>
            </sp>
            <sp xml:id="SDZ7-Redna-04-2015-01-27.sp40">

               <speaker>MATJAŽ NEMEC (PS SD):</speaker>

               <p>Hvala lepa. Spoštovani kolegi, kolegice!</p>
               <p>Evropska unija je v svojem principu nastala predvsem za ohranjanje miru, kot radi
               rečemo, na stari celini. Namreč, če smo v preteklosti, govorim o prejšnjih stoletjih,
               imeli predvsem znotraj kontinenta svoje nasprotnike, danes ta unija, ta tvorba
               različnih držav predvsem deluje enotno oziroma mora delovati enotno zaradi tega, da
               lahko konkurira večjim, močnejšim silam oziroma perspektivnejšim silam, kot so denimo
               Združene države Amerike, hitro rastoča moč Kitajske ali Rusije. In na nek način so te
               deklaracije, dokumenti, pogodbe, akti, ki preprečujejo, da bi posamezne države
               znotraj te unije lahko izkazovala oziroma izpostavljale nacionalni interes pred
               interesom skupne Evropske unije. Na nek način te deklaracije oziroma ti akti pomenijo
               to, da vsako leto, vsako obdobje preverimo, če je Evropska unija na pravi poti, če
               uveljavlja svojo politiko, če ohranja svoje interese, predvsem tistih šibkejših,
               manjših držav.</p>
               <p>Socialni demokrati v tej deklaraciji vidimo nekaj ključnih oziroma pomembnejših
               vidikov, ki so upoštevani. Tu govorim predvsem o sodelovanju v visokošolskih
               institucijah z gospodarstvom pri preoblikovanju in izvajanju študentskih programov.
               Podpiramo v deklaraciji predvsem intence, da se bo število revnih, socialno
               izključenih in šibkejših uspešno zmanjševalo. Podpiramo predvsem trajnostno rabo
               virov. Tu govorimo o ekologiji, v tem pogledu Evropska unija še vedno ohranja nek
               globalni primat. Izpostavil bi zanesljivo oskrbo s hrano. Vemo, da samooskrba postaja
               ena ključnih potreb globalnega pomena. Tu moram izpostaviti predvsem prizadevanja
               našega ministra. Na nek način ugotavljamo,da postaja to ministrstvo vse pomembnejše v
               tem globalnem svetu, ko postaja samooskrba nekega primarnega pomena.</p>
               <p>Zelo zelo, kot smo tudi že v svojem zagovoru povedali, smo zadržani do morebitnih
               teženj, predvsem kar se tiče privatizacije vodnih virov in uveljavitve gensko
               spremenjenih organizmov. Tukaj lahko na tem mestu rečem, da če bi do tega prišlo,
               bomo morali v naši državi resno premisliti, ali smo del pravih, bom rekel, političnih
               usmeritev. Tudi Socialni demokrati znotraj tega bomo do zadnjega zagovarjali naša
               stališča, za kakršno ceno bo že šlo.</p>
               <p>Ampak te deklaracije na nek način samo preverijo dano stanje, ne vplivajo pa na
               blagodanje ljudi neposredno, tako kot, recimo, zadnje namere Evropske centralne banke
               po odkupovanju obveznic, ali 315-milijardni Junckerjev paket spodbujanj, ali pa,
               recimo, kot morebiten izstop Grčije iz Evropske unije in usoda njenega dolga.</p>
               <p>Socialni demokrati znotraj te deklaracije podpiramo predvsem težnje po aktivni
               politiki zaposlovanja, ker namreč pri samem zaposlovanju se začne nekje tudi naša
               socialna varnost in naše blagostanje. Tako v svojem principu pozdravljamo namere,
               želeli bi si, da bi v bodoče tega bilo še več in predvsem da bi Evropska unija našla
               nek odnos do zunanje politike, ki bi bil svoj in ki ne bi dajal vtis, da je, bom
               rekel, to zavezništvo z zahodnimi državami le neke vrste orodje, ki ga večje države,
               močnejše od nas oziroma nas, manjših, le izkoriščajo sebi v prid. Te deklaracije
               ravno to onemogočajo in spodbujajo enakopravnost znotraj evropske družine. Le-ta,
               okrepljena, nam bo omogočila, da tudi na naši celini ohranjamo mir in
               blagostanje.</p>
               <p>Socialni demokrati zato deklaracijo podpiramo in upamo, da bodo v prihodnje še bolj
               učinkovite za … / izklop mikrofona/</p>
            </sp>
            <sp xml:id="SDZ7-Redna-04-2015-01-27.sp41">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima gospa Anja Bah Žibert, pripravi naj se gospod Benedikt Kopmajer.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-27.sp42">

               <speaker>ANJA BAH ŽIBERT (PS SDS):</speaker>

               <p>Spoštovana predsedujoča, kolegice in kolegi!</p>
               <p>Že sam izraz deklaracija pomeni, da naj bi šlo za dokument o posameznih vprašanjih,
               pomembnih vprašanjih, kar bi ta deklaracija ne nazadnje končno morala tudi biti. Z
               njo namreč Državni zbor sprejema temeljne politične usmeritve glede strateških
               vprašanj, s katerimi se bo Slovenija srečevala pri nadaljnjem odločanju v postopkih
               sprejemanja zakonodajnih in drugih aktov Evropske unije. A že takoj na začetku bode v
               oči dejstvo, da ta tako imenovani strateški dokument o naših odločitvah v prihodnje
               sprejemamo za obdobje za nazaj. Na to je sicer opozorila Slovenska demokratska
               stranka že na matičnem odboru. A tega ni želel ravno slišati nihče. Torej dokument,
               deklaracija, ki naj bi bila usmerjena v prihodnost in ne v nek minuli čas, bi,
               spoštovani, morala imeti naziv poročilo. Nič slabo ne bi bilo, če bi imeli tudi
               poročilo. Ne nazadnje tudi v predhodni deklaraciji je bilo zapisanega marsikaj, kar
               bi bilo vredno obravnavati in pogledati, kje danes pravzaprav vsi skupaj smo.</p>
               <p>Najmanj, kar je, bi pričakovala, da bo predlog deklaracije, ki ga je v Državni zbor
               posredovala Vlada, predstavlja nek ambiciozen dokument; dodano vrednost, korak
               naprej, če želite. Tudi v primerjavi s tisto deklaracijo, ki je bila sprejeta pred
               njo. Temu, žal, ni tako in veste, to bi nas moralo v prvi vrsti skrbeti, kaj
               pravzaprav mi sprejemamo. Že na posameznih pristojnih odborih, kjer smo obravnavali
               ta vladni predlog teksta, smo izpostavili, da je dokument ne le vsebinsko
               pomanjkljiv, ampak je njegov problem, žal, tudi v avtentičnosti.</p>
               <p>Dejstvo je, da je ob sicer že predlaganih amandmajih na samih odborih, tokrat
               mislim, da v razpravi predlaganih okoli 12 novih amandmajev. Kakšen bo sploh ta
               končni tekst, se sprašujem in pri vsem tem pa je res zanimivo, da so ti predlogi
               prišli večinsko s strani koalicije. Upravičeno, veste, se sprašujem, ali ni to stvar,
               ki bi se jo lahko dogovorili že prej, še preden ste v Državni zbor posredovali ta
               predlog. Ne nazadnje gre za vašo vlado in danes smo s strani največje stranke celo
               slišali kar nekaj kritičnih besed na sam dokument. Človek dobi občutek, da gre
               predvsem za to, da je pomembna kvantiteta, dokument je približno enako debel, kot je
               bil dokument pred tem, ampak sama vsebina pa govori o tem, da je bila ta v podrejenem
               položaju. Logično bi tudi bilo, da bi koalicija vsebinsko predloge, ki jih sedaj
               predlaga v obliki amandmajev, le nekako med seboj dorekla in da posamezni poslanci ne
               govorijo o svojih amandmajih, ampak da te zadeve nekako le skupaj preverite in daste
               nek enoten tekst. Če pa smo na ta dokument že res čakali tako dolgo in z njim
               praktično zamujamo že več kot pol leta, pa bi človek najmanj, kar bi pričakoval, da
               je v njem tudi zakonodajni oziroma delovni program Evropske komisije za leto 2015.
               Tudi tega niste hoteli slišati. Nenavadno je, da se Sloveniji, ki si tako želi iz
               krize, ki tako želi delati dobro za državljane, se ji na nek način tovrstni dokumenti
               ne zdijo pomembni, saj jih bomo sprejeli v nekem naslednjem obdobju, ko jih bo že na
               nek način drugi realizirali.</p>
               <p>Naj se, kot sem prej omenila, nekoliko dotaknem tudi avtentičnosti oziroma moram
               reči, žal, neavtentičnosti predlagane deklaracije. Na primer na področju pravosodja,
               kjer praktično vsi kazalci kažejo, da imamo resne probleme in da bi morali čim prej
               zavihati rokave. Tukaj bi človek pričakoval, in gotovo tudi državljanke in
               državljani, nek močen, udaren tekst. Udarnega teksta seveda ni, o neavtentičnosti pa
               pričajo zapisi, ki so praktično identični zapisom predhodne deklaracije. Se pravi,
               predlagatelju se ni zdelo vredno niti nekoliko obrniti stavek, da bi vsaj izgledalo,
               da se je nekdo potrudil. Pri vsem tem zbuja nekako skrb, razkorak med tekstom, ki ga
               pošiljamo v Evropsko unijo, in tem, kaj v resnico počnemo doma. V Bruselj tako na
               primer sporočamo, da morajo biti pravosodni postopki čim cenejši. Krasno se sliši,
               mar ne? Ampak, kakšna je resnica? Slovenska realnost je, da naši državljani, vsi
               skupaj plačujemo za delovanje pravosodja 86 evrov, ostali Evropejci pa v povprečju 42
               evrov, na Norveškem celo dobre 3 evre. Toliko o čim cenejšem pravosodju. V Evropsko
               unijo pošiljamo nekaj, doma pa počnemo nekaj drugega – saj je vseeno, gre samo za nek
               dokument.</p>
               <p>Pišemo tudi, da se na kazenskem področju Slovenija zavzema za krepitev medsebojnega
               zaupanja med pravosodnimi organi med državami. Ja, lepo! Kaj pa potem primer
               balkanski bojevnik? Je to morda primer krepitve in boljše vzajemno sodelovanje? Tudi
               to je naše pomembno sporočilo.</p>
               <p>O razkoraku med predlagano deklaracijo in dejanskim stanjem je bilo govora tudi na
               nekaterih drugih pristojnih organih, med drugim tudi na Odboru za zunanjo politiko,
               in sicer glede položaja na področju sosedskih odnosov in krepitvi gospodarskega
               sodelovanja. Gre za izjemno pomembni področji, in veste, taki razkoraki se res ne bi
               smeli dogajati. Da pa je bil tekst praktično napisan skorajda že leto nazaj, pa
               dokazuje tudi kar nekaj cvetk v dokumentu, ki jih je bilo mogoče najprej najti v
               izvirniku; kot tista, ki govori na primer o tem, da letos mineva 10 let od pristopa
               Slovenije v Evropsko unijo, čeprav vsi vemo, da smo v letu 2015 in da mineva 11 let.
               Veste, smešni smo! Na neki način pa se lahko vsi skupaj zamislimo, kakšen dokument bo
               ta državni zbor poslal v neke evropske institucije.</p>
               <p>Spoštovani vsi prisotni! Bruselj je tako oddaljen od nas, kolikor to dopuščamo
               oziroma dovolimo ali pa, bolje, povzročamo sami. Premik od besed k dejanjem pa je
               tisto, kar lahko to razdaljo zmanjša. Pisati eno, delati in obljubljati drugo, početi
               pa čisto nekaj tretjega, pa žal to razdaljo samo še povečuje. Dokler bo tako, se naši
               ljubi Sloveniji ne piše kaj dobrega. Hvala lepa.</p>
            </sp>
            <sp xml:id="SDZ7-Redna-04-2015-01-27.sp43">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima gospod Benedikt Kopmajer, pripravi naj se gospod Roberto Battelli.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-27.sp44">

               <speaker>BENEDIKT KOPMAJER (PS DeSUS):</speaker>

               <p>Spoštovana podpredsednica, kolegice in kolegi, spoštovani predstavniki
               ministrstev!</p>
               <p>Dovolite, da se med ključnimi cilji Predloga deklaracije dotaknem tudi prispevka
               Slovenije h krepitvi Unije kot kredibilnega svetovnega akterja na področju varnosti
               in obrambe in seveda civilne zaščite. Prav je, da bo Slovenija kot polnopravna
               članica Unije in zveze Nata še naprej sodelovala v vojaških operacijah in misijah, še
               posebej na Zahodnem Balkanu, se pravi v Bosni in Hercegovini, na Kosovu, Maliju in pa
               s civilnimi strokovnjaki tudi v Afganistanu, in prispevala h krepitvi strateškega
               partnerstva med EU in Natom. Vse to nam dviguje ugled v mednarodni skupnosti, vendar
               naš prispevek se mora pokazati in izraziti predvsem na področju evropske obrambne
               industrije ter vključevanje naših podjetij v ta sistem. Tukaj bi se strinjal s
               kolegom Trčkom, ki pričakuje konkretne rešitve.</p>
               <p>Naj vas na tem mestu spomnim na podjetja, ki so še v ne tako daljni preteklosti znala
               narediti valuke, vitalne dele za tanke, merilne naprave in še več drugih izdelkov in
               s tem zaposlovala na stotine delavcev. Kje je sedaj vse to znanje? Pa menda ni kar
               izpuhtelo. Ponovno ga moramo najti, dograditi njihovo znanje in, kar je najvažnejše,
               ponuditi izdelke ali njihove sklope evropski obrambni industriji. Če bomo s tem
               uspeli, verjemite, da bo to dobro za vse nas. Zato bom tudi deklaracijo v tem delu
               podprl. Hvala.</p>
            </sp>
            <sp xml:id="SDZ7-Redna-04-2015-01-27.sp45">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima gospod Luka Mesec, izvolite.</p>
            </sp>
            <sp xml:id="SDZ7-Redna-04-2015-01-27.sp46">

               <speaker>LUKE MESEC (PS ZL):</speaker>

               <p>Hvala za besedo.</p>
               <p>Želel bi obrazložiti samo še amandma, ki smo ga vložili v koaliciji Združena levica
               in glede tajnih oziroma trgovinskih sporazumov. In sicer smo predlagali, da se zapis,
               "zato Slovenija podpira sklenitev sporazuma čezatlantskem partnerstvu za trgovino in
               naložbe TTIP, upoštevajoč ohranitev okoljskih, socialnih, delavskih, zdravstvenih in
               drugih standardov", nadomesti s strožjo formulacijo, ki se glasi, "Slovenija podpira
               sklenitev vseh tistih sporazumov, ki na podlagi ekonomskih analiz in presoj vplivov
               na družbo in okolje prinašajo gospodarsko rast in splošen dvig družbene blaginje",
               ter da se temu doda, "da sporazum CETA", ki je zdaj že v zadnji verziji", v trenutni
               obliki ne zagotavlja pozitivnih vplivov na družbo in okolje ter ne prinaša
               gospodarske rasti in dviga družbene blaginje", kar kažejo tudi študije, ki so bile o
               tem sporazumu narejene.</p>
               <p>Zakaj smo to predlagali, sem obrazložil prej. Prvič, ker študije kažejo, da bodo v
               Sloveniji zaradi tega izgubljena delovna mesta. Drugič, da ti sporazumi ne utelešajo,
               ne udejanjajo gospodarskih interesov te države, in pa tretjič, da bodo vplivi na
               gospodarsko rast negativni.</p>
               <p>Dalje. Študije na ravni Evropske unije kažejo, da se lahko zaradi teh trgovinskih
               sporazumov, torej TTIP in CETE, v Evropi in ZDA izgubi do milijon sto tisoč delovnih
               mest. Dalje. Negativen bo vpliv na zaščito potrošnikov in na zaščito socialnih
               pravic.</p>
               <p>In zadnjič, najbolj problematičen v celi zgodbi je mehanizem ISDS, torej mehanizem
               za zaščito investitorjev, po katerem, kot sem že prej razložil, lahko investitorji
               države tožijo, če se države iz takih ali drugačnih razlogov odločijo spremeniti
               zakonodajo. Precedensi tega v svetu že obstajajo. Recimo, švedsko energetsko podjetje
               Vattenfall trenutno toži nemško vlado za 3,7 milijarde evrov enostavno zato, ker se
               je Nemčija po katastrofi v Fukušimi odločila, da bo začela postopoma opuščati jedrsko
               energijo. V Avstraliji imamo trenutno škandal s tobačnim podjetjem Philip Morris, ki
               toži avstralsko vlado, ker se je ta v sklopu politike varovanja javnega zdravja
               odločila, da morajo tobačni trgovci cigarete prodajati v enotni embalaži. Isto
               podjetje Philips Moris je podobno tožbo že dobil v Urugvaju, kjer so sprejeli zakon,
               da morajo zdravstvena opozorila pokrivati 80 % površine škatlice cigaret. V bistvu so
               podobne zadeve dobile že razmerje epidemije po celem svetu. Po zdaj znanih podatkih
               je prišlo s strani korporacij že do več kot 500 postopkov proti 95 državam, od teh
               več kot 400 v zadnjih desetih letih.</p>
               <p>Sporazumi, ki bi jih Slovenija podprla s to deklaracijo oziroma dala zeleno luč za
               njihovo nadaljnje sprejemanje, bi to postavilo na raven nekega standarda. Tukaj se
               lahko samo strinjam s profesorjem Johnom Hilaryjem, ki je ugotovil v svoji študiji,
               da lahko upravičeno razumemo, da pri teh sporazumih ne gre za pogajanja med dvema
               trgovinskima partnerjema in tekmecema, ampak za poskus transnacionalnih korporacij,
               da na obeh straneh Atlantika odprejo nove trge, obstoječe pa podvržejo deregulaciji.
               In kot zaključuje, ti listine so listine za deregulacijo, napad na delovna mesta in
               konec demokracije. Hvala.</p>
            </sp>
            <sp xml:id="SDZ7-Redna-04-2015-01-27.sp47">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Želi še kdo v imenu predlagatelja, Vlade, besedo? Ne.</p>
               <p>Potem prehajamo na razpravo o amandmaju Poslanske skupine Združena levica, k
               podpoglavju EU kot globalni akter in odnosi s strateškimi partnerji v poglavju
               Zunanje zadeve in obramba.</p>
               <p>Želi še kdo razpravljati? Ne. Ker ne želi več nihče razpravljati, zaključujem
               razpravo.</p>
               <p>O amandmaju in predlogu deklaracije v celoti bomo v skladu s časovnim potekom seje
               zbora odločali danes, v okviru glasovanj, pol ure po prekinjeni 6. točki dnevnega
               reda.</p>
               <p>S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O GRBU, ZASTAVI IN HIMNI REPUBLIKE SLOVENIJE TER
                  O SLOVENSKI NARODNI ZASTAVI.</title>
               </p>
               <p>Predlog zakona je v obravnavo predložila skupina 21 poslank in poslancev s
               prvopodpisanim Jožem Tankom. V zvezi s tem predlogom zakona je skupina 21 poslank in
               poslancev s prvopodpisanim Jožem Tankom zahtevala, da Državni zbor opravi splošno
               razpravo.</p>
               <p>Za dopolnilno obrazložitev predloga zakona dajem besedo predstavniku predlagatelja
               predloga zakona Tomažu Lisec.</p>
            </sp>
            <sp xml:id="SDZ7-Redna-04-2015-01-27.sp48">

               <speaker>TOMAŽ LISEC (PS SDS):</speaker>

               <p>Podpredsednica, hvala za besedo. Spoštovani kolegi, kolegice!</p>
               <p>Gre že za tretji poskus spremembe Zakona o grbu, zastavi in himni. Glede na prejšnje
               razprave v Državnem zboru smo nekaj zadev spremenili, nekaj zadev pa tudi dodali.
               Zopet je pred nami temeljno vprašanje: Smo družba evropskih vrednot in zavedanja
               pomena lastne države in njenih simbolov ali pa še vedno raje poveličujemo pretekle
               totalitarne simbole? Glasovanje bo pokazalo, kdo želi evropsko usmerjeno državo z
               lastnimi simboli ali državo, ki še vedno živi v preteklosti.</p>
               <p>Prvi izmed ciljev zakona je uveljavitev himne Republike Slovenije v skladu z ustavo.
               Ne odpravljamo neustavnosti, ampak samo želimo, da je zakon v skladu z ustavo. Gre za
               določbe, da zakon, skladno z ustavo, kot himno naše države določa Zdravljico. Himna
               naj bi se v ustavo določeni obliki, torej celotna, izvajala ob vseh slovenskih
               slavnostnih priložnostih, obvezno pa na državnih slovesnostih ob državnih praznikih.
               Torej obvezna izvedba celotne himne na državnih slovesnostih, ob državnih praznikih
               cirka 4 do 5 minut nekajkrat na leto.</p>
               <p>Mnenje Vlade pri tem zakonu je v bistvu kar nekaj v smislu, da se je nekaj uvedlo,
               postalo je že praksa in ni mogoče niti ni treba spreminjati. Spoštovani, da se
               spreminjati; da, če je le malo volje!</p>
               <p>Ustava Republike Slovenije je jasna. Pravi: "Himna Republike Slovenije je
               Zdravljica", ne prva, ne druga, ne tretja, ne zadnja kitica. Himna Republike
               Slovenije je Zdravljica. Natančneje pa to določa zakon; zakon, ki je pred nami.</p>
               <p>V SDS se zavedamo, da bi nekaterih primerih izvedba celotne Zdravljice lahko
               povzročila težave, predvsem v tujini, zato je tudi določena možnost uporabe v
               skrajšani obliki, ki pa obsega najprej drugo in potem sedmo kitico te pesmi.
               Spoštovani kolegi in kolegice, kdo od nas ni vsaj enkrat, pa upam da večkrat, v
               kakšnem neposrednem prenosu poslušal zmagoslavje naših športnikov v tujini in potem
               veselo zraven pripeval pri himni Republike Slovenije? A glej ga zlomka! Ena kitica je
               prekratka in vse povsod se uporabljata dve kitici. Zakaj vedno zapeti sedmo kitico,
               če pa lahko zapojemo najprej drugo, ki časti slovenski narod, potem pa sedmo kitico,
               ki časi vse narode?</p>
               <p>Prvič v tem zakonu postavljamo tudi jasne okvire, da je prepovedano javno
               poveličevanje vseh totalitarnih režimov in njihovih simbolov. Vseh! Oziroma
               prepovedana je uporaba njihovih predstavnikov in simbolov; torej ne simbolov levih
               ali desnih skrajnežev, ampak vseh totalitarnih simbolov in njihovih predstavnikov.
               Mislim, da bi to morali v skladu z našimi besedami podpreti vsi. Verjetno bodo proti
               le tisti, ki vihranje slovenske zastave označujejo z ekstremističnimi dejanji.</p>
               <p>Z novelo zakona tudi dodatno prepovedujemo uporabo slovenske himne, grba ali zastave
               v povezavi s prej omenjenimi totalitarnimi simboli. Dodajamo pa izjeme. To, da te
               prepovedi ne veljajo za namen izobraževanja v skladu z izobraževalnim programom, za
               medijsko informiranje, na kulturnih prireditvah in pri muzejskih zbirkah.</p>
               <p>Novost v tem zakonu je tudi obvezno izobešanje zastave v Ljubljani ob vsakem
               izobešanju zastave lokalne skupnost. Prav tako pa se na novo določa izobešanje
               slovenske zastave na Ljubljanskem gradu na tistem mestu in v isti velikosti kot vse
               ostale zastave. Ker ima sedaj veljavni zakon iz leta 1994 tudi pomanjkljivost, da
               kazenske določbe še vedno opredeljujemo v tolarjih, torej dodajamo kazenske določbe v
               evrih, v aktualni valuti, in seveda te kazenske določbe dodajamo tudi glede prepovedi
               javnega poveličevanja vseh totalitarnih režimov in njihovih predstavnikov in
               simbolov.</p>
               <p>Zakon ni noben ideološki bavbav, gre le za zakon, ki sledi idejam Franceta Prešerna,
               Borisa Pahorja in Ustave Republike Slovenije. Naše mnenje je, da je domoljubje del
               vsakega naroda, vsake države, le pri nas v Sloveniji se očitno tega nekateri še vedno
               sramujejo. Tudi na tem področju smo evropski posebneži. Do kdaj bomo še ujetniki
               razprav o preteklosti, namesto da bi spoštovali naše simbole, naš grb, našo himno in
               našo zastavo? Morda niso najlepši simboli, so pa naši.</p>
               <p>V SDS menimo, da predlog zakona je odločna osnova za strokovno razpravo in nadaljnji
               sprejem tega zakona. Hvala.</p>
            </sp>
            <sp xml:id="SDZ7-Redna-04-2015-01-27.sp49">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Za uvodno obrazložitev mnenja dajem besedo predstavniku Vlade gospodu Borisu
               Koprivnikarju, ministru za javno upravo.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-27.sp50">

               <speaker>BORIS KOPRIVNIK:</speaker>

               <p>Predsedujoča, spoštovani poslanci!</p>
               <p>Dovolite, da na kratko predstavim stališče Vlade Republike Slovenije do predloga
               zakona in kot je že povedal moj predgovornik, ki je osnova za razpravo, ki je bila
               tudi v tem cenjenemu zboru že večkrat izvedena, pa kljub temu smo se ponovno zelo
               posvetili vsebinskim vprašanjem in zavzeli določena stališča, ki jih bom poskušal
               zelo na kratko predstaviti.</p>
               <p>Menimo, da Zakon o grbu, zastavi in himni Republike Slovenije ter o slovenski
               narodni zastavi je v skladu z Ustavo, zato ker himno določa Ustava v 6. členu, Ustavo
               pa je treba razlagati tudi z ustavnimi običaji, ki so del evropskega pravnega reda in
               prakse. Z večkratnim ponavljanjem določenega ravnanja pa lahko ta oziroma z
               večkratnim ponavljanjem tega ravnanja to preide v ustavni običaj in del ustavne
               ureditve. Pri tem velja zlasti omeniti, da je bila na slovesnosti ob osamosvojitvi
               izvedena tudi menjava zastav ter je bila pred tem kot himna uporabljena sedma kitica
               Prešernove Zdravljice, to pa se je dokončno utrdilo tudi v več 20-letni zgodovini
               državi, ko se je taka himna izvajala na vseh uradnih javnih prireditvah in
               slovesnostih. Uveljavljen ustavni običaj v slovenski ustavni ureditvi je, da je
               slovenska državna himna sedma kitica Prešernove Zdravljice, ki je bila uglasbena s
               strani Stanka Premrla.</p>
               <p>Druga pobuda se nanaša na 3. člen predloga, se pravi, ki se nanaša na uporabo
               totalitarnih simbolov, novi 24. a člen. Menimo, da je taka ureditev nesistemska in ne
               sodi v ta zakon, zato ker zakon glede uporabe simbolov sporen tudi z vidika
               spoštovanja sodne prakse Evropskega sodišča za človekove pravice. Poznamo sodbo
               Vajnai proti Madžarski iz leta 2008, kjer je tudi Evropsko sodišče ugotovilo, da je
               prišlo do neutemeljenega posega v pravico pritožnika, takrat podpredsednika Madžarske
               delavske stranke; namreč, v njegovo pravico do svobode izražanja, ker je takrat nosil
               v tem primeru simbol rdeče zvezde, ki je bil prepovedan.</p>
               <p>Ob tem naj povem, da je sporna ta določba tudi z vidika izvajanja zakona, ker
               govorimo o kategoriji totalitarnih simbolov ali režimov, če želite, ki niso
               definirani, in bo velika težava z izvajanjem, sploh če je v povezavi s tem predvideno
               tudi globa, kaznovanje, nikjer pa ni jasno opredeljeno, kako sploh ugotoviti, kateri
               simbol je dejansko simbol totalitarni, predvsem pa zato, ker je uporaba različnih
               simbolov lahko večplastna in se je skozi zgodovino spreminjala, torej bo izvajanje
               take določbe zakona lahko velika težava.</p>
               <p>Kar zadeva predlog, da se ob vseh zastavah lokalne skupnosti glavnega mesta
               Ljubljana izpostavijo tudi državna zastava v isti velikosti, lahko ugotovimo, da že
               danes zakon določa, da te zastave visijo na državnih stavbah in da se lahko izobešajo
               tudi na drugih stavbah in pomembnih spomenikih, dejansko pa smo tudi po pojasnilu
               Mestne občine Ljubljana ugotovili, da se ta praksa že izvaja, čeprav ni zakonsko
               urejeno, je zakonsko dopuščena, se dejansko izvaja in tudi ne vidimo nobenega
               razloga, da se ne bi izvajala tudi v prihodnje, brez da se eksplicitno zakonsko
               uredi.</p>
               <p>Glede sankcij smatramo, da je predlog zakona relativno strog, ker gre, mislim da, za
               18-kratnik sedanjih kazni. Ponovno pa se vračam tudi na to težavo, da bo zelo težko
               ugotoviti, kaj je predlog za izrek določene kazni.</p>
               <p>Naj ob zaključku povem, da je stališče nedvomno osebno moje in Vlade, da moramo biti
               zelo kritični do totalitarnih idej. Da moramo razumeti, da to so ideje, ki ne sodijo
               v demokratično družbo, ampak brezkompromisno preganjanje nekih simbolov, ki imajo
               večplastno zgodovino, ki niso eksplicitno opredeljeni, bi pa pomenilo ravno odmik od
               te demokratičnosti, ker ravno tako brezkompromisno preganjanje določenih simbolov je
               značilnost režimov, ki niso demokratični. Zato menim, da taka zakonska ureditev, kot
               je predlagana, dejansko lahko vodi v nasprotno smer, kot si jo vsi skupaj želimo.
               Hvala.</p>
            </sp>
            <sp xml:id="SDZ7-Redna-04-2015-01-27.sp51">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Prehajamo na predstavitev stališč poslanskih skupin.</p>
               <p>Besedo ima Poslanska skupina Zavezništvo Alenke Bratušek, v njenem imenu gospod Jani
               Möderndorfer.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-27.sp52">

               <speaker>JANI (JANKO) MÖDERNDORFER (PS ZaAB):</speaker>

               <p>Spoštovani!</p>
               <p>Pred seboj imamo predlog zakona, ki je v resnici že nekajkrat prišel v Državni zbor,
               in to od istih predlagateljev, z istim namenom, na isti način in z istimi cilji.
               Seveda moram reči, da nisem ravno najbolj ponosen na ta njihova ravnanja, pa vendar
               je praksa pokazala v zadnjih 25 letih, da v resnici je Državni zbor imel vedno trezno
               glavo, kadar se je odločalo o tako pomembnih stvareh, kot je ne nazadnje tudi
               identiteta Republike Slovenije s svojimi insignijami, simboli, zastavi, grbom in vsem
               ostalim, kar sodi zraven. Naj povem, da v resnici še niti ni minilo niti eno leto, ko
               je v resnici ta ista stranka predlagala v Državnem zboru identičen zakon z
               identičnimi predlogi in že takrat je tekla razprava o stvareh, ki se bodo verjetno,
               prepričan sem, verjamem v to, končale popolnoma enako. Da pa bo jasno, o katerih
               stvareh govorim, je kljub temu treba, vsaj to si zaslužijo že zato, ker so
               predlagatelji in ker so dali v proceduralni postopek predlog zakona, da jim
               odgovorimo na enak način, kot smo jim že.</p>
               <p>Pa gremo po vrsti. Namreč, diskusija o sami Zdravljici, himni kot takšni, kaj je
               prav in kaj ne, moram reči, da gre predlagateljem – na nek način pravzaprav lahko
               rečemo tudi, da jim zamerimo zaradi tega, ker se igrajo v resnici sami s seboj, pa
               tega niti ne vedo. Namreč, predlog, v katerega so zapisali, da je v resnici treba
               spremeniti kitico oziroma uporabljati celo Zdravljico, po potrebi pa uporabljati
               drugo kitico, je malce hecen, še posebej zato, ker v resnici tisti, ki se spoznajo in
               so kaj napisali in jim rečemo prešernoslovci, znajo povedati, da v resnici prav ta
               kitica, katero pravzaprav predlagajo, sploh ne odraža Slovencev in Slovenstva, ampak
               slovanstvo. Internacionalizira celoten pojem kot takšen in zato ne vidimo razloga,
               zakaj bi kar naenkrat čez noč spremenili to idejo, katero so v resnici že takrat, ko
               se je sedma kitica uveljavila kot del teksta, ki ga uporabljamo v himni, v resnici že
               zdavnaj razčistila.</p>
               <p>Pomembno je tudi naslednje vprašanje, to pa je, zakaj v resnici ta ista poslanska
               skupina oziroma politična stranka vedno predlaga te spremembe samo takrat, ko ni na
               oblasti. Vedno samo takrat. Če pogledamo, kdaj je to že predlagala, bomo videli, da
               je bilo to 6. marca 2014 na 22. redni seji, 15. junija 2011 na 29. redni seji
               Državnega zbora. Tudi v času, ko je imela štiriletni mandat, se pravi, štiri leta je
               imela večino v tem Državnem zboru in na kraj pameti ni prišlo, da bi predlagala kaj
               takšnega. Vedno to uporablja samo za obračun v času, ko je v opoziciji, zato da lahko
               uporablja teme in odpira teme vračanja v zgodovino in deliti narod na takšne ali
               drugačne.</p>
               <p>Najbolj pomembno pa je pri celi zgodbi še to, da se osredotoča v svojem predlogu
               predvsem na argument, da je treba zraven tega še spremeniti tisti del, ki govori o,
               bom rekel, simbolih, ki ponazarjajo razne totalitarne sisteme, fašistične – in tako
               naprej, da ne dolgovezim. Bistvo vsega je, da v resnici … jaz verjamem, da ni enega
               poslanca ali poslanke v tem državnem zboru, niti Slovenca in Slovenke – ne verjamem
               -, razen posameznikih, ki smo jih že videli, ki izstopajo v tej naši družbi, ki bi
               sploh pristali na to, da je treba zapisati kaj takšnega – oziroma, bom rekel, se s
               tem ne strinjati. Pa vendar vsi vemo, kje je v resnici skrivnost tega predloga.
               Skrivnost tega predloga je v resnici v eni preprosti rdeči zvezdici, ki jih moti od
               tu do večnosti. Še posebej zato, ker je ta zvezdica tista, ki v njihovih očeh, z
               njihovim pogledom, seveda, ponazarja ves čas in večno samo eno stvar. To pa je JLA,
               Tito, prejšnji sistem. Živijo v nekem svojem balonu želja in smisla, ki ga razumejo
               samo oni. Naj povem, da ta rdeča zvezda je, ali zvezdica, lahko tudi na kakšnih
               drugih artiklih. Vemo, da obstaja na pivu Heineken. Tekla je tudi že tožba v tem
               primeru in seveda te zvezdice nikoli in nihče ni mogel odstraniti. Obstajajo tudi
               drugi primeri, o katerih je govoril predstavnik Vlade, da jih ne ponavljam. Pa vendar
               je več kot jasno, da obstajajo še druge zvezde, ki jih imamo tudi na grbu, pa niso
               rdeče, so lahko sive, so lahko rumene, so lahko zelene, so lahko ne vem kakšne.
               Vendar delati zakrit in prikrit pogrom nad neko zvezdo, ki jo lahko vsak vidi malce
               drugače, je že naravnost nesmiselno.</p>
               <p>Zraven tega, seveda, predlagatelji istočasno omenjajo še tretji pojem, o katerem pa
               vidim, da v resnici res nimajo niti pojma, kaj šele vedenja o tem, kaj je Ljubljanski
               grad. Namreč, zakaj so se odločili, da samo en hrib, en grad v Sloveniji tako daleč
               postavijo, da ga je treba zapisati v zakon, zato da se določi, kdaj bo kakšna zastava
               visela na najvišjem vrhu tega gradu, je seveda skrajno smešno in ne nazadnje tudi
               izkrivljanje neke podobe. Ljubljanski grad v zgodovini nikoli ni pomenil nekega
               vseobsežnega slovenstva. Je pa zagotovo pomenil najvišjo točko v Ljubljani in ima nek
               poseben pečat v Ljubljani iz enega preprostega razloga, ker ga je takratni župan Ivan
               Hribar kupil z lastnim denarjem, z enim samim namenom, da ga podari, kar ga tudi je,
               mestu Ljubljana, in je do danes ostal v lasti tega mesta. Naj povem, da so vse
               Ljubljančanke in Ljubljančani izredno ponosni, kadar visi slovenska zastava na
               Ljubljanskem gradu. In vedno visi, ob vseh državnih praznikih. In še več. Kadarkoli
               pride tuj državnik v Slovenijo, v Ljubljano, visi tisti dan slovenska zastava, brez
               da bi SDS predpisal z zakonom, da tam visi 365 dni. Seveda bo pa visela na
               Ljubljanskem gradu toliko časa, dokler bo Ljubljanski grad ljubljanski, ljubljanska
               zastava, kajti Ljubljanski grad je ljubljanski od nekdaj in verjamem, da bo tako
               ostalo tudi v prihodnje. In ta, bi rekel, neverjetno posesiven odnos do stvari, ki v
               resnici ne obstajajo, je prešel vse meje. Naj povem, da na Ljubljanskem gradu –
               tisti, ki se boste sprehodili do Ljubljanskega gradu, boste lahko videli, da na samem
               vhodu Ljubljanskega gradu visi slovenska zastava, skupaj z ostalimi zastavami. V
               prostoru, kjer se dogajajo manifestacije na Ljubljanskem gradu, visi slovenska
               zastava. In to spreobračanje in obračanje v neko novo zgodo epoade, da bomo še tisto,
               kar je ostalo tradicija in ne nazadnje zgodovina in spomin, spreminjali takrat, ko ni
               treba, je seveda že skrajnost in meji na stvari, o katerih se ne bom več niti
               opredeljeval.</p>
               <p>Naj povem na koncu tisto, kar je najbolj pomembno. V Državnem zboru, takratni
               skupščini treh zborov, ko se je odločalo tudi o tem, kakšna bo zastava, grb in vse
               ostalo – to sem povedal že pred enim letom v Državnem zboru, pa bom še ponavljal do
               nezavesti, dokler bodo tisti, ki to predlagajo, kar naprej ponavljali eno in isto.
               Takratni poslanec Jožef Školč je jasno in zelo glasno opozarjal, da je treba biti pri
               postavljanju simbolov države zelo natančen in zelo previden in naj se tega ne
               sprejema čez noč. Seveda je bila evforija takrat velika in normalno je, da je država
               morala imeti tudi svoje simbole. Ampak zakaj to ponavljam? Ker je takrat opozoril na
               naslednjo zadevo: ko bomo enkrat sprejeli zastavo in grb in ju vzeli za svoja, ju ne
               bomo več spreminjali toliko časa, dokler se ne bo spremenil družbeni red. Mene to
               spominja na drugo republiko – ne boste je dobili. Hvala lepa.</p>
            </sp>
            <sp xml:id="SDZ7-Redna-04-2015-01-27.sp53">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima Poslanska skupina Stranke Mira Cerarja in v njenem imenu gospa Anita
               Koleša.</p>
            </sp>
            <sp xml:id="SDZ7-Redna-04-2015-01-27.sp54">

               <speaker>ANITA KOLEŠA (PS SMC):</speaker>

               <p>Spoštovana gospa podpredsednica, gospod minister, poslanke in poslanci!</p>
               <p>Simboli države Slovenije so določeni v slovenski ustavi, uporabo simbolov, to so
               grb, zastava in himna, pa uzakonja Zakon o grbu, zastavi in himni Republike Slovenije
               ter o slovenski narodni zastavi. Predlagatelji so se za predlog spremembe navedenega
               zakona odločili zaradi morebitne neustavnosti v delu, ki pri uporabi enega izmed
               simbolov, to je himne, napotuje na izvedbo sedme kitice pesmi Franceta Prešerna
               Zdravljica, hkrati pa v novelo vnašajo zakonsko zahtevo po izobešanju zastav v mestu
               Ljubljana, prepoved javnega poveličevanja vseh totalitarnih režimov ter odpravljajo
               pomanjkljivosti glede kazenskih določb oziroma višine glob. Daleč največ pozornosti
               predlagatelji posvečajo spremembi 5. člena zakona, ki pravi, da je himna sedma kitica
               pesmi Franceta Prešerna Zdravljica na melodijo iz zborovske istoimenske skladbe
               skladatelja Stanka Premrla. Predlagatelji v zakonsko proceduro vlagajo določilo, ki
               iz zakona črta sedmo kitico, dodaja pojasnilo, da se ob državnih slovesnostih in
               praznikih himna, to je Zdravljica z vsemi osmimi kiticami izvaja v celoti, ob drugih
               priložnostih iz 21. in 22. člena pa se lahko uporablja tudi skrajšana oblika, in
               sicer druga in sedma kitica.</p>
               <p>Seveda se ob tem porajajo številna vprašanja, med katerimi ni nepomembno, zakaj
               tolikšna vnema predlagatelja po spremembi vsebine, ki opredeljuje nacionalne simbole,
               saj se poslanci Državnega zbora z njimi srečujemo že tretjič od leta 2011. Pa vendar,
               ob proučitvi posameznih predlogov smo v Poslanski skupini SMC ugotovili, da so
               predlagatelji zanemarili dejstvo, da je slovenska himna tako skladba Stanka Premrla
               kot Prešernova sedma kitica Zdravljice. V praksi se Premrlova glasba sliši verjetno
               bolj pogosto, kot izvedba himne z besedilom. Zato se poslanci SMC strinjamo predvsem
               s tistimi, ki pravijo, da je himna glasbena stvaritev na izbrano besedo. Ampak seveda
               zaradi tega ne želimo spreminjati zakonskih določb, kajti ponosni smo na odločitev
               države Slovenije, da je v ustavo kot slovensko himno zapisala Zdravljico in v zakonu
               določila, da na glasbo enega najpomembnejših slovenskih skladateljev 20. stoletja
               prof. Stanka Premrla pojemo znamenito Žive naj vsi narodi. Prešernove verze torej, ki
               imajo sicer izjemen simbolni naboj, niso pa zato nič bolj in nič manj pomembni od
               vsebine vseh preostalih, ki skupaj tvorijo izjemno pesniško delo. Dejstvo je, da smo
               jo peli že pred tem, ko smo jo zapisali v ustavo, in da je sama ustavna določba
               pravzaprav posledica širokega soglasja o tem, da je Zdravljica naša himna. Poleg
               navedenih razlogov, s katerimi zavračamo upravičenost razlogov spremembe 5. člena
               zakona, pa moramo opozoriti še na premnoge nedoslednosti v predlogu. Od tega, da ni
               jasno, kdaj se mora ali sme peti dve kitici Zdravljice, kako ravnati ob sami glasbeni
               izvedbi himne, do umanjkanja sestavnega dela zakona, to je zapisa melodije in
               besedila.</p>
               <p>Po dveh poskusih spremembe zakona zaradi spremembe določila o himni pa se v tokratnem
               predlogu predlagatelji lotevajo tudi zahteve po izobešanju zastav v glavnem mestu,
               ponovno pa tudi določbe o prepovedi javnega poveličevanja totalitarnih režimov in
               njihovih preteklih ali sedanjih državnih simbolov.</p>
               <p>V zvezi z obešanjem zastav v Ljubljani se popolnoma strinjamo z mnenjem Vlade, ki
               pravi, da 14. člen veljavnega zakona dovolj dobro ureja to področje, pojasnila Mestne
               občine Ljubljana, ki smo ga poslanci prejeli, pa to samo potrjujejo. Kar pa zadeva
               dodatni 24.a člen, mimogrede, predlagatelji so ga umestili kar v poglavje o himni, pa
               menimo, da tovrstna določila ne sodijo v omenjeni zakon, da pa kot nadzorni organ v
               zakon o slovenskih državnih simbolih predlagatelj vnaša še policijo, pa je tudi sicer
               pomenljivo oziroma kar zaskrbljujoče.</p>
               <p>Edino čemur bi Poslanska skupina SMC lahko pritrdila predlagatelju, je njihova
               ugotovitev, da so zastarele določbe o višini denarne kazni za prekrške, saj so v
               veljavi še zneski v slovenskih tolarjih. Nikakor pa se ne strinjamo s predlaganimi
               višinami kazni, saj niso v skladu z načelom sorazmernosti med pomenom kršitve ter
               težo sankcije.</p>
               <p>V Poslanski skupini SMC Predlog zakona o spremembah in dopolnitvah Zakona o grbu,
               zastavi in himni Republike Slovenije ter slovenski narodni zastavi v celoti
               zavračamo.</p>
            </sp>
            <sp xml:id="SDZ7-Redna-04-2015-01-27.sp55">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima Poslanska skupina Slovenske demokratske stranke, zanjo mag. Branko
               Grims.</p>
            </sp>
            <sp xml:id="SDZ7-Redna-04-2015-01-27.sp56">

               <speaker>MAG. BRANKO GRIMS (PS SDS):</speaker>

               <p>Vsem zbranim prav lep pozdrav v imenu Slovenske demokratske stranke!</p>
               <p>Mislim, da je bilo prav osvežilno to poslušati v prvih dveh obrazložitvah, in ne
               dvomim, da bodo ostale s strani vladajoče koalicije približno podobne. Odražajo
               namreč popolno zmedo vrednot, pa tudi ignoriranje nekaterih očitnih dejstev. In se
               človek vpraša, kje pravzaprav živimo. In to je tisto pravo vprašanje, na katerega bi
               danes pravzaprav potrebovali odgovor – kje pravzaprav vi živite, gospe in gospodje?!
               Ne zanima vas ustava, ne zanima vas, kaj piše Zoran Janković, župan mesta Ljubljane.
               Imel bi zagotovo veliko za povedati o vrednoti domoljubja. Vrednota domoljubja je
               tisto, kar bi moralo biti vsaki demokratični družbi samoumevno, kar je na nek način
               odraz tistega skupnega temelja, ki povezuje vse in vsakogar. In v besedah se tukaj
               strinjamo vsi: nekdanji predsednik republike, sedanji predsednik republike, člani
               državnega zbora, vlada, vsi. Do trenutka, ko je treba za to tudi nekaj narediti.
               Takrat se pa pojavi tisto, čemur se reče, da je zmeraj problem v malih podrobnostih.
               In potem se zgodi, da predlagamo zakon, v katerem se naredi tisto, kar je v normalnih
               državah samoumevno, se pričakuje vsak trenutek, da se na ključnih, najbolj vidnih,
               najbolj reprezentativnih, najbolj značilnih, simbolnih nepremičninah v glavnem mestu
               obesi državna zastava. Nedavno tega, samo nekaj dni nazaj, je bila seja Odbora za
               zunanjo politiko, kjer je bil gost na seji vaš zunanji minister in zunanji minister
               Republike Slovenije, iz vaše koalicije, gospe in gospodje, Karl Erjavec. In sem ga
               vprašal, kako je s tem v drugih glavnih mestih. In je seveda potrdil tisto, kar vem
               jaz, kar veste vi, in kar je očitno nemogoče zanikati. Da v vseh normalnih državah se
               na takih objektih obesi državna zastava. Ker je to simbol, ker je to simbolno
               dejanje, ker je to dejanje ponosa na tem, da imaš svojo državo, ker je to tudi oblika
               vzgoje, ker je to izraz veselja. Mnogo je razlogov za izobešanje zastave na tak
               objekt, kot je grad, ki stoji nad mestom Ljubljana in kjer se vije žal samo
               ljubljanska zastava. Nič nimam proti. Nihče od nas nima nič proti, samo tam bi
               zagotovo moral biti prostor tudi za državno zastavo. Ne samo tu in tam, ampak vedno.
               Noč in dan. Ker je to noč in dan naša domovina. In tisto, česar enostavno ni mogoče
               razumeti, gospe in gospodje, je pa to, da dobiš, in zato sem rekel, da nekateri – ne
               vem, kje živite, s strani glavnega mesta, s strani Zorana Jankovića, lahko si
               pogledate njegov podpis in štampiljko, dopis, v katerem citiram samo ključni stavek,
               ko pravi: "Grad je spomenik lokalnega pomena." In potem citiram, gospe in gospodje:
               "Ni razloga, da bi na njem izobešali zastavo Republike Slovenije." Ja, krasno! Prvič
               se sprašujem, čigav župan je gospod Zoran Janković. On je župan glavnega mesta države
               Slovenije. On ni samo župan nekega mesta. In ker je to glavno mesto države Slovenije,
               bi moral pač upoštevati tudi tiste vidike, ki veljajo za državnost. In če on zapiše
               in se podpiše, da ni razloga za izobešanje države zastave, potem, gospe in gospodje,
               je skrajni čas, da se to uzakoni z zakonom, da se mu pač pove, v kakšni državi želimo
               živeti. V državi, kjer bomo vsi, tudi Zoran Janković, veseli, da imamo svojo
               domovino, da imamo samostojno državo in da bomo z veseljem izobesili in slavili njene
               simbole, ker je to izraz domoljubja kot ene temeljnih vrednot vsake normalne
               demokratične države. In oprostite, v vsaki normalni, poudarjam normalni, demokratični
               državi, bi župan glavnega mesta zagotovo z veseljem zapisal, da bo vedno izobesil
               državno zastavo na kakšen ključen objekt, ne da bi bilo za to kakorkoli treba
               spreminjati zakon. Ne pa, da za to ne vidi razloga. Če se to zapiše, oprostite, potem
               je nekaj s to državo in s tisto osebo, ki to podpiše, z vidika vrednot, hudo, hudo,
               hudo narobe. In zato je ta zakon nujno potreben.</p>
               <p>Potem naslednji problem, ki se odpira, ko poslušam razprave ob tem predlogu, je, da
               se pravi, zakaj bi, saj naša himna je sedma kitica Zdravljice. No, lepo bi bilo, da
               bi vsaj tisti, ki razpravljajo v Državnem zboru, odprli to modro knjižico, na kateri
               piše Ustava Republike Slovenije. Potem bi prebrali tudi 6. člen, v katerem eden od
               odstavkov zelo nedvoumno pove: Himna Republike Slovenije je Zdravica. Ne 7. člen, ne
               noben člen, ampak je Zdravica, pika. Torej, himna je Zdravica kot celota. In samo
               naslednji stavek naprej določa uporabo himne, grba in zastave seveda potem določa
               zakon. Se pravi, zakon ne more biti nad ustavo. Ne more ustave v enem delu
               razvrednotiti, ne more je izničiti, lahko samo določi neko izjemo. Jasno je, da v
               vsaki običajni državi imamo dva načina uporabe himne. Torej himno kot celoto, ki je
               pravilo, in izjemo, da se himna ob dogodkih, ko ni dovolj časa, iz različnih razlogov
               uporablja tudi v neki skrajšani obliki. To je povsod. Govoriti o tem, da je Zdravica
               predolga, da bi jo vsaj na osrednjih prireditvah, državnih prireditvah zaigrali v
               celoti je vesoljna neumnost. Tisti, ki to govori, naj si ogleda dolžino italijanske
               himne, s ponavljanjem vseh napevov v njej, in potem naj pogleda, kolikokrat na leto
               jo oni v celoti zaigrajo na osrednjih državnih prireditvah. Bo zelo presenečen, kako
               zelo zelo dolga je ta pesem. Pa ni edina. Ampak ker je to ravno naša soseda, si velja
               tudi to ogledati.</p>
               <p>Ne razumem razloga, zakaj ne bi zaigrali Zdravice kot celote. Nobenega razloga ni za
               to, da si ne moremo vzeti dve minuti več časa in poslušati Zdravico kot celoto, ki je
               čudovita pesem, in s tem tudi spoštovati ustavo Republike Slovenije v celoti. Nihče
               ne predlaga, tudi v tem zakonu ni predloga, da ne bi obstajala tudi skrajšana oblika.
               Ampak sedaj je izjema postavljena kot edino pravilo. Kar ni prav. In potem to, da se
               je to naredilo, postavljati kot pravilo, je pa, oprostite, malo nerodno z vidika
               ustavnopravnih norm, pa tudi z vidika čisto, če se spet vrnemo, vrednote domoljubja.
               Jaz osebno bi z veseljem rad poslušal Zdravico kot celoto na osrednjih državnih
               prireditvah. Ni ne predolga, zelo lepa je in zelo lepo jo je poslušati. In se čudim
               tistim, ki to zavračate v celoti, kot je bilo ravnokar rečeno, kar je mimogrede še v
               nasprotju z ustavo, ampak to vas najbrž itak ne zanima.</p>
               <p>Tretji problem, s katerim se srečujemo v Sloveniji, je čaščenje totalitarnih
               simbolov. In eden od predgovornikov je perfektno to prikazal v svojem nastopu. Če bi
               ta isti govornik prišel sem in bi začel na vse kriplje razlagati, kako je svastika,
               kljukasti križ, dvatisočletni simbol sreče in veselja in da zato zasluži posebno
               mesto in da se ga javno nosi in časti in prezentira, potem bi najbrž naslednji, ki bi
               šel gor in mu rekel, da je kronani osel, požel huronski aplavz vseh prisotnih. Ampak
               verjamete ali ne, na vzhodu je v resnici tako. Kljukasti križ je dejansko tam simbol
               sreče, in tam se pari celo pod njim slikajo, da bi imeli srečo v skupnem življenju,
               pa veliko otrok in tako naprej. Skratka, nekemu simbolu se pripisujejo povem druge
               značilnosti, kot jih ima v Evropi, kjer so se pod tem simbolom dogajali najbolj
               odvratni zločini. Ampak ali veste, kaj je problem? Da drugi najbolj odvratni zločini
               so se pa dogajali pod rdečo zvezdo in da je moderna združena Evropa nastala ob
               zrušitvi rdeče zvezde kot simbola berlinskega zidu, na ruševinah katerega je nastala
               moderna združena Evropa, in konec koncev na ruševinah katerega smo tudi mi postali
               samostojni in del Evropske unije. In to je bila precej nerodna zadeva. Še bolj
               nerodna zadeva je pa tista, ki ste jo, zanimivo v kakšnem kontekstu, v bistvu
               ponižujoče omenili v svojem nagovoru, da je bil to simbol, pod katerim je bila
               samostojna država Slovenija napadena. Kasetne bombe, to je mimogrede zločin celo po
               vojaškem mednarodnem pravu, ki ne zastara. Kasetne bombe, ki so letele iz letal JLA
               po Sloveniji, so bile odmetavane pod znakom rdeče zvezde. Tanki, iz katerih je bil
               ustreljen civilist, umetnik, zgolj naključen opazovalec dogajanja tam nekje na
               Štajerskem, so imeli rdečo zvezdo. Tisti tank na Brniku, iz katerega je bil v času
               premirja iz čiste objestnosti ubit avstrijski novinar s svojim prijateljem,
               snemalcem, je imel rdečo zvezdo. In če se za nekatere domoljubje začne pod znakom
               rdeče zvezde in konča pod sliko Che Guevare v Stožicah, oprostite, potem je s takim
               razumevanjem domoljubja nekaj hudo hudo hudo narobe. To je problem. Navajati pa
               primer sodbe Evropskega sodišča je popolnoma zgrešeno oziroma namerno zavajanje,
               kajti če bi prebrali naš predlog zakona, bi v njem lahko prebrali, da dopušča izjeme,
               ko je dovoljeno nošenje, uporaba teh simbolov na kulturnih prireditvah, recimo na
               spominskih prireditvah na obdobje druge svetovne vojne, ko je dovoljeno to nošenje in
               uporaba iz zgodovinskih in drugih razlogov, tam pa ni nobenega problema. To se pravi,
               da se tak primer, kot ste ga navajali, ob uporabi tega zakona sploh ne more pojaviti.
               Ne more nastati. Drugo pa je seveda, da ne more potem celotni državni vrh rajati pod
               rdečo zvezdo in sliko Che Guevare, ob tem ko v celi dvorani na državni prireditvi ni
               ene same samcate slovenske zastave. To se pa po tem zakonu res ne bi več moglo
               zgoditi. In verjemite, da je to v razvojnem interesu države Slovenije. In dajmo
               enkrat razvojni interes tudi postaviti zraven, ne samo vprašanje domoljubja. Kajti v
               državi, kjer se dogaja, da celoten državni vrh gre rajat pod rdečo zastavo in sliko
               Che Guevare in prepeva "e viva il comunismo" in Evropa je banda lopovov in ploska
               temu ves navdušen, tam je seveda tista država obsojena na propad, kajti vsak normalen
               investitor bo od take države bežal stran. Vsakdo, ki bo iskal poslovnega partnerja,
               ga bo šel iskat drugam, bo od take države pobegnil, kolikor ga noge nesejo, ker bo
               štel, da v tej državi ne spoštujejo istih vrednot. Da evropske vrednote tam niso
               spoštovane, da niso zaščite, da njegovi interesi niso zaščiteni na tak način, kot je
               to normalno v demokratičnih državah in demokratični Evropi. Če država dovoljuje, da
               na tak način postaja rdeči eksot, v taki državi vsi slabše živimo. To državo
               strahovito veliko stane. Ne samo ta trenutek, ampak tudi naslednje rodove, kajti od
               take države bežijo vsi. Še huje je. Iz take države bežijo vsi, ki so sposobni iti v
               tujino. Zakaj mislite, da vsi podjetniki uhajajo v tujino? Ker je tukaj popolnoma
               zmešnjava vrednot, ki niso ustrezno zaščitene ne v sistemu pravosodja, na kar nas vsa
               Evropa opozarja, in kjer tudi različne druge institucije ne delujejo na evropsko
               primerljiv način. Bi pa res videl rad tisto evropsko državo, razen Slovenije, kjer bi
               se v Državnem zboru večina opredelila absolutno negativno in da kategorično zavrača
               predlog, da bi se spoštovala ustavna norma in bi se njena himna, himna te države, v
               našem primeru Zdravica, zaigrala v celoti, kjer bi se v Državnem zboru reklo, da se
               absolutno zavrača to, da bi se na reprezentativnem objektu v glavnem mestu izobesila
               slovenska državna zastava. Bi rad videl tisto državo, kjer je taka razprava v
               parlamentu sploh možna in da se reče, da so vsi absolutno proti iz neke koalicije. To
               je res možno samo v Sloveniji. Ampak to je odraz tega, da je tukaj z vrednotami, z
               vrednoto domoljubja in žal tudi z vprašanjem našega razvoja nekaj hudo hudo narobe.
               In to občutimo vsi vsak dan. Tiščanje glave v pesek pa nič ne pomaga. Tak zakon
               očitno potrebujemo, da nobenemu županu glavnega mesta nikoli ne bo več prišlo na
               misel, da bi napisal, da ne vidi razloga, da bi na gradu izobesili slovensko državno
               zastavo vsak dan. Da nikomur ne bi prišlo na misel, ko bi razpravljali v Državnem
               zboru, da bi se kategorično opredelil proti ustavni normi, ki določa, še enkrat
               citiram: "Himna Slovenije je Zdravica." To je norma, zapisana v predzadnjem odstavku
               6. člena Ustave Republike Slovenije. In vi pravite, da to kategorično zavračate.
               Potem je nekaj hudo narobe in ta zakon prav zaradi tega toliko bolj potrebujemo. Ne
               nazadnje ga potrebujemo tudi zaradi razvoja Slovenije, ne nazadnje bi pri tem morda
               celo veljalo reči, na prvem mestu. Kajti dokler imamo državni vrh, ki se je sposoben
               usesti pod rdečo zastavo pa sliko Che Guevare in vpiti "e viva il comunismo" in da je
               Evropa banda lopovov, je treba vedeti, da v taki dvorani, v kateri ni bilo ene same
               samcate slovenske zastave, tudi ni dejanskega domoljubja, gospe in gospodje. Pa tudi
               ni tistega razuma, ki bi bil odgovoren do lastne države, do razvoja, do ljudi, kajti
               od take države vsak tuj investitor pobegne na čim večjo razdaljo. Vsak tujec, ki želi
               poslovnega partnerja, pobegne na čim večjo razdaljo. In zato na koncu vsi slabše in
               slabše živimo. In potem se zato samo še zadolžuje in se breme teh neumnosti prelaga
               na naslednje rodove. Zato to ni samo ideološko vprašanje, ni samo vprašanje vrednot
               in domoljubja, je tudi temeljno razvojno vprašanje.</p>
               <p>Zato ta zakon potrebujemo in zato smo ga v SDS tudi predlagali in bomo vsi enotno
               glasovali za.</p>
            </sp>
            <sp xml:id="SDZ7-Redna-04-2015-01-27.sp57">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Stališče Poslanske skupine Demokratične stranke upokojencev Slovenije bo predstavila
               gospa mag. Jana Jenko.</p>
            </sp>
            <sp xml:id="SDZ7-Redna-04-2015-01-27.sp58">

               <speaker>MAG. JANA JENKO (PS DeSUS):</speaker>

               <p>Hvala za besedo. Vsem skupaj prav lep pozdrav!</p>
               <p>Pred mano je podal stališče predstavnik Slovenske demokratske stranke gospod Grims.
               Mahal je z ustavo in 6. členom. No, bom pa še jaz povedala, da v zadnjem stavku 6.
               člena ustave piše: "Uporabo grba, zastave in himne ureja zakon." Tako v ustavi ni
               opredeljeno, da je to cela Zdravljica, tako kot vi trdite. To je vedno znova dosežek
               SDS, da izvzame iz konteksta besedilo, tako kot zdajle, to se dogaja vedno in povsod.
               Toliko v vednost, samo to povem, ker je res nekajkrat pomahal s to modro knjižico, pa
               sem morala to povedati in prebrati.</p>
               <p>Zdaj pa k stališču Poslanske skupine Desus glede Predloga zakona o spremembah in
               dopolnitvah Zakona o grbu, zastavi in himni Republike Slovenije ter o slovenski
               narodni zastavi. Ponovno imamo pred seboj predlog novele Zakona o grbu, zastavi in
               himni Republike Slovenije ter o slovenski narodni zastavi. In tako kot noveli, ki sta
               bili vloženi aprila 2011 in februarja 2014, je tudi tokrat predlog zakona vložila
               Poslanska skupina SDS. Praktično enak predlog zakona so vložili dvakrat v enem letu,
               v začetku leta 2014 in ponovno še ob izteku prejšnjega leta. Kot že v prejšnjih
               predlogih v Poslanski skupini SDS tudi tokrat predlagajo, da se kot himna določi
               celotna Zdravljica. Tega ustava ne določa, ponovno poudarjam. Zadnji stavek ustave
               določa, da to ureja poseben zakon. V predlogu, ki smo ga obravnavali na seji marca
               2014, so določbam o himni, ki so jih vložili že leta 2011, dodali še določbe o
               prepovedi totalitarnih simbolov. V Poslanski skupini Desus teh predlogov seveda nismo
               podprli. V tokratnem predlogu pa je praktično edina novost določba, da se v Ljubljani
               in na Ljubljanskem gradu ob vseh zastavah lokalne skupnosti vedno razobesi tudi
               državna zastava. Kadarkoli sem bila jaz na Ljubljanskem gradu, sem tam videla
               slovensko zastavo. Čeprav se nam zdi že nesmiselno ponavljati, dovolite, da na kratko
               povem, zakaj smo v Poslanski skupini Desus nasprotovali prejšnjim predlogom in zakaj
               svojega mnenja do danes nismo spremenili. Sprašujemo pa se, zakaj predlagatelji
               menite, da bo zakon s praktično enakimi določbami, kot je bil tisti, ki ni bil
               sprejet pred slabim letom, tokrat sprejet. Predlagatelji se v obrazložitvi novele
               zakona opirajo na pobudo Borisa Pahorja, enega najuglednejših slovenskih akademikov,
               pesnikov in pisateljev. Gospod Pahor se je zavzel za dopolnitev himne z vključitvijo
               druge kitice. Vsa čast gospodu Borisu Pahorju, vendar on ni edini akademik v
               Sloveniji, in čakam še na izjave o tem drugih za to usposobljenih. Predlagatelji
               gredo še dlje od tega predloga, saj predlagajo, da zakon določi za himno celotno
               Zdravljico in da bi se kot himna v skrajšani obliki lahko izvajali le druga in sedma
               kitica. Pri tem izpostavljajo razlog spoštovanja vrednot domoljubja in narodne
               zavesti, ki bi bile po njihovem prepričanju izražene šele z besedilom druge kitice,
               ki pa se po vsebini obrača na slovenski narod. V Poslanski skupini Demokratične
               stranke upokojencev Slovenije se ponovno sprašujemo, čemu spreminjati več kot
               20-letno tradicijo. Predlagatelji odgovarjajo, ker trenutno slovenska himna ne odraža
               vrednote domoljubja, ki je izjemno pomembna vrednota. O tem, da je vrednota
               domoljubja izjemno pomembna in jo je treba krepiti, se v Poslanski skupini Desus
               predlagatelji seveda strinjamo. Vendar tukaj imamo različna mnenja, kaj beseda
               domoljubje pomeni s strani SDS in ostalih strank. Tukaj je že kar dvajset let nekako
               različno mnenje in predlagatelji besedo domoljubje uporabljajo za povsem neprimerne
               zadeve in besedo zlorabljajo.</p>
               <p>V Poslanski skupini Desus se tudi sprašujemo, ali bomo s spremembo besedila himne
               dejansko pripomogli h krepitvi vrednote domoljubja. Je res potrebno samo to, da se bo
               dvignila nacionalna zavest slovenskega naroda? Odgovor je seveda ne. Treba je veliko
               več, da bomo Slovenci ponosni na svojo državo in pri tem imamo veliko vlogo tudi mi
               poslanci. Z nekajurno razpravo o spremembi himne ter o prepovedi totalitarnih
               simbolov tega zagotovo ne bomo dosegli. Za državo, na katero bomo lahko ponosni, se
               raje potrudimo in poiščimo rešitve za krepitev našega gospodarstva in poskrbimo, da
               bodo mladi imeli službe in ne bodo razmišljali samo o tem, kako čim prej na delo v
               tujino ter poskrbimo za naše upokojence, da bodo prejemali pokojnine, ki jim bodo
               omogočile dostojno življenje. Verjemite mi, da socialno najšibkejši členi naše družbe
               ne razmišljajo o tem, ali bo himna postala celotna Zdravljica oziroma katere kitice
               se bodo pele na proslavah, ampak o tem, kako bodo preživeli iz meseca v mesec.
               Prepričani smo, da sprememba besedila slovenske himne ne bo prispevala k dvigu
               domoljubja med Slovenci, zato v Poslanski skupini Desus ne podpiramo tega predloga
               zakona. Predlog zakona na novo opredeljuje, da je vsako javno izražanje idej preko
               ali s pomočjo totalitarnih simbolov strogo prepovedano in mora biti strogo
               sankcionirano. Naj v zvezi s tem omenim, da je Evropsko sodišče za človekove pravice
               v Strasbourgu že razsodilo, da nošenje rdeče zvezde ni kaznivo dejanje, temveč je
               temeljna človekova svoboščina, zato v Poslanski skupini Desus menimo, da bi s
               prepovedjo teh simbolov omejili človekovo temeljno pravico do svobode izražanja.</p>
               <p>Kot sem že povedala, v Poslanski skupini Desus še vedno vztrajamo pri svojem
               stališču, ki smo ga povedali že pred slabim letom in zato predloga zakona ne bomo
               podprli. Hvala.</p>
            </sp>
            <sp xml:id="SDZ7-Redna-04-2015-01-27.sp59">

               <speaker>PREDSEDNIK DR. MILAN BRGLEZ:</speaker>

               <p>Postopkovno mag. Grims, izvolite.</p>
            </sp>
            <sp xml:id="SDZ7-Redna-04-2015-01-27.sp60">

               <speaker>MAG. BRANKO GRIMS (PS SDS):</speaker>

               <p>Hvala še enkrat za besedo.</p>
               <p>Spoštovani predsednik, jaz predlagam, da zelo ostro opozorite gospo, ki je ravnokar
               govorila, kajti njene besede v zvezi s pisateljem Borisom Pahorjem so bile blago
               rečeno nesramne in ponižujoče do borca, ki je 100 let svojega življenja posvetil za
               slovenstvo, človeka, katerega domoljubje je lahko za zgled vsem generacijam, človeka,
               ki se ni nikdar bal postaviti za pravice Slovencev, ne proti nasilnežem fašistom, ne
               proti nikomur drugemu. In tak način izražanja, oprostite, je v sramoto tistemu, ki to
               stori. Če pa se na to ustrezno ne odreagira v Državnem zboru, pa tudi Državnemu zboru
               kot celoti.</p>
               <p>Žal mi je, sam osebno se lahko samo kot poslanec opravičim gospodu Borisu Pahorju,
               pričakujem pa, da boste to storili tudi vi, gospo pa opomnili, da tovrstnemu
               skrajnemu primitivizmu ni prostor v tem Državnem zboru.</p>
            </sp>
            <sp xml:id="SDZ7-Redna-04-2015-01-27.sp61">

               <speaker>PREDSEDNIK DR. MILAN BRGLEZ:</speaker>

               <p>Vaš proceduralni predlog je torej, da naj opomnim gospo.</p>
               <p>Gospe ne bom opomnil, ker ste ji navedli neke zadeve, ki – zdaj pa, mislim, da
               tisto, kar je izrekla, če je bilo, ni bilo mišljeno žaljivo, govorila je o tem, da je
               eden od akademikov in da se ni vsa akademska skupnost o tej zadevi izrekla, mislim da
               je govorila s spoštovanjem do gospoda Pahorja, da spoštuje njegovo mnenje, ima pa
               drugačno mnenje.</p>
               <p>Zdaj pa druga reč. Namesto tega, da tukaj razpravljamo o celotni zadevi na ta način,
               da nekdo ne sme reči nekaj nasproti nekoga, ki ima zelo uveljavljeno stališče, bom pa
               sam govoril z gospodom Pahorjem, da se mu pravzaprav daje v tem kontekstu, se ga
               skuša zlorabljati in za eno in za drugo stran. Ima jasno stališče, on se zavzema dve
               kitici Zdravice, in to je vedno govoril, nikoli pa ni govoril o tem, da celotna
               Zdravica kot takšna, je deloma tudi na tej vaši strani. Jaz mislim, da si poslanka
               zato, kar je povedala v imenu poslanske skupine, ne zasluži opomina in zaradi tega ji
               opomina vsekakor ne bom izrekel, bom pa pri samem gospodu Pahorju preveril, če ga je
               razprava v Državnem zboru kakorkoli užalila in v tem primeru se mu bom sam osebno
               opravičil.</p>
               <p>Nadaljujemo z razpravo. / oglašanje iz dvorane/ Proceduralno – na kaj? / oglašanje iz
               dvorane/ Postopkovno sem vprašal – na kaj? Rekli ste name. Name ni postopkovnega.
               Želite še enkrat postopkovno? Prosim, najprej obrazložite, na kaj je postopkovno.</p>
            </sp>
            <sp xml:id="SDZ7-Redna-04-2015-01-27.sp62">

               <speaker>MAG. BRANKO GRIMS (PS SDS):</speaker>

               <p>Spoštovani gospod predsednik, jaz predlagam zdaj tudi vam, da zagotovite polno
               spoštovanje ustave Republike Slovenije v Državnem zboru, tudi ko gre za vas samega.
               Če v ustavi namreč piše, da je himna Republike Slovenije Zdravica, potem je to treba
               tudi točno tako razumeti. In da samo zakon lahko dovoli izjeme, lahko predpiše način
               uporabe, o čemer sem govoril prej. Himna Slovenije pa je Zdravica kot celota. /
               oglašanje iz dvorane/ To je norma, ki velja za vse. Velja tudi za predsednika
               Državnega zbora in velja tudi za tistega, ki mi zdaj nekulturno skače v besedo – a
               ne, gospod Möderndorfer? In lepo bi bilo …</p>
            </sp>
            <sp xml:id="SDZ7-Redna-04-2015-01-27.sp63">

               <speaker>PREDSEDNIK DR. MILAN BRGLEZ:</speaker>

               <p>Počakajte, prosim, da pove do konca.</p>
            </sp>
            <sp xml:id="SDZ7-Redna-04-2015-01-27.sp64">

               <speaker>MAG. BRANKO GRIMS (PS SDS):</speaker>

               <p>… kadar govorimo v Državnem zboru, da vsaj osnove razumevanja ustave in da vsaj
               tisto, kar v ustavi piše, tudi vsi v svojih razpravah upoštevamo. In to bi bil moj
               postopkovni predlog. / oglašanje iz dvorane/</p>
            </sp>
            <sp xml:id="SDZ7-Redna-04-2015-01-27.sp65">

               <speaker>PREDSEDNIK DR. MILAN BRGLEZ:</speaker>

               <p>Tisto, kar ste vi imeli za postopkovno, je bilo pravzaprav zloraba postopkovnega za
               nepostopkovne namene, torej za vsebinsko razpravo. Da imamo različna mnenja o tem
               vprašanju, je dejstvo, drugače ne bi o njem razpravljali. Ugotavljam, da ste
               zlorabili postopkovno vprašanje in pri prvem naslednjem takšnem poskusu vam bom
               izrekel opomin in potem tako naprej kot sledi po poslovniku.</p>
               <p>Nadaljujemo z razpravo in ne dovolim vam več postopkovnega pri tej točki. Najprej
               bomo dokončali s predstavitvijo stališč poslanskih skupin in potem bomo nadaljevali s
               predstavitvijo stališč posameznih poslancev in tudi drugim ne bom dovolil
               postopkovnega, da bi vam ugovarjali.</p>
               <p>Besedo ima Poslanska skupina Socialnih demokratov in v njenem imenu gospa Andreja
               Katič.</p>
            </sp>
            <sp xml:id="SDZ7-Redna-04-2015-01-27.sp66">

               <speaker>ANDREJA KATIČ (PS SD):</speaker>

               <p>Hvala, spoštovani predsednik. Predstavniki Vlade, kolegice in kolegi lepo
               pozdravljeni!</p>
               <p>Socialni demokrati Predloga zakona o spremembah in dopolnitvah Zakona o grbu,
               zastavi in himni Republike Slovenije ter o slovenski narodni zastavi, ki so ga
               ponovno v zakonodajni postopek vložili poslanci in poslanke Poslanske skupine
               Slovenske demokratske stranke, ne bomo podprli.</p>
               <p>Glede na večkratne poskuse Slovenske demokratske stranke, da se spremeni ta zakon,
               predvsem takrat ko so v opoziciji, ocenjujemo, da gre le za provokacijo in odpiranje
               tem, ki delijo. Pravzaprav gre le za ideološko diskusijo, ki ne bo rešila nobenega
               problema. Slovenska demokratska stranka si je, ko je nazadnje vodila vlado, brez
               zakonske podlage in brez kakršnegakoli širšega konsenza dovolila preganjati prapore s
               proslav. Prav tako so si privoščili zlorabo in na državni proslavi zaigrali, zapeli
               kot himno štiri kitice Prešernove Zdravljice. Pa še kaj bi se našlo. Naj pojasnimo in
               še enkrat ponovimo, zakaj tega predloga zakona Socialni demokrati tudi v tretje ne
               bomo podprli. Ko govorimo o himni se ta predlog dotika treh ravni. Ali lahko govorim
               prosim?</p>
            </sp>
            <sp xml:id="SDZ7-Redna-04-2015-01-27.sp67">

               <speaker>PREDSEDNIK DR. MILAN BRGLEZ:</speaker>

               <p> Tišina, prosim.</p>
            </sp>
            <sp xml:id="SDZ7-Redna-04-2015-01-27.sp68">

               <speaker>ANDREJA KATIČ (PS SD):</speaker>

               <p>Ko govorimo o himni, se te predlog dotika treh ravni. Prvič, himna na ravni simbola,
               drugič, himna na pravni ravni in tretjič, razmerja med himno in Prešernovo
               Zdravljico. V Ustavi Republike Slovenije je himna omenjena v uvodnem poglavju Splošne
               določbe in skupaj z zastavo in grbom predstavlja simbol slovenske države. Osnovna
               značilnost vsakega simbola je njegova trajnost, kajti ravno s svojo
               nesprejemljivostjo se lahko zakorenini kot simbol skupnosti, ki je splošno
               sprejemljiv in zato njegovo pojavnost sprejemamo kot samoumevno. Himna sproža
               posameznikovo poistovetenje z državo, utrjuje posameznikovo državljansko zavest,
               spodbuja čustveno razmerje posameznika do skupnosti, ki ji pripada, in prav zato mora
               biti sleherni poseg v spreminjanje himne kot simbola temeljito premišljen in splošno
               sprejemljiv, ne pa vsakokrat ideološko motiviran in enostransko vsiljen. Prvič se je
               naša himna tukaj v Državnem zboru spontano zapela 27. 9. 1989, dvakrat je bila
               zapisana v ustavo – v ustavo prejšnjega sistema in kasneje v našo novo ustavo,
               dvakrat pa je bila tudi uzakonjena v zakonu. Ob preteklih mnenjskih vprašanjih, ali
               naj se himna, zastava ali grb zamenjajo, je večina temu nasprotovala. Prepričani smo,
               da je tako tudi danes. Vendar vprašanje ostaja. Zakaj danes spreminjati himno, na
               katero smo pravzaprav ponosni? Je nekorektno in nedostojno, da jo predlagatelji
               želite postaviti pod vprašaj verodostojnosti. Z njo smo se poistovetili. To je naša
               himna, himna z veliko začetnico. Večina državljank in državljanov jo pozna, jo zna
               zapeti, deklamirati. To je pomembno za zavest o pripadnosti državi. Ni utemeljenih
               razlogov, da bi jo menjali ali spreminjali. Predlagatelj sprememb in dopolnitev
               zakona trdi, da je veljavni zakon v neskladju z ustavo Republike Slovenije. Svojo
               trditev opira na četrti odstavek 6. člena Ustave Republike Slovenije, navajam: "Himna
               Slovenije je Zdravljica." In to je konec navedka. Socialni demokrati smo prepričani,
               da veljavni zakon ni v nasprotju z ustavo. Trditev predlagatelja je oprta samo na
               citirani odstavek, ne upošteva pa petega odstavka tega istega člena ustave, ki se
               glasi, navajam: "Uporabo grba, zastave in himne ureja zakon." In zakon jasno določa,
               navajam: "Himna je sedma kitica pesmi Franceta Prešerna Zdravljica, na melodijo iz
               zborovske istoimenske skladbe skladatelja Stanka Premrla." Himna in njena izvedba
               imata torej ustrezno veljavno zakonsko podlago. Trditev o neustavnosti pa je
               izključno le sprenevedanje in zavajanje predlagatelja zakona.</p>
               <p>S predlaganimi spremembami zakona se želi razširiti himno na celotno besedilo
               Prešernove Zdravljice, pa je pri tem treba opozoriti tudi na obseg. Upoštevati moramo
               posebne zahteve, ki so povezane s samim izvajanjem himne. Kako bodo ljudje spremljali
               izvajanje osemkitične himne, če bo ta trajala 6 minut ali več? S tem himna zagotovo
               izgublja svoj pomen. Predlog se tudi ne dotika razmerja med instrumentalno in vokalno
               izvedbo himne. Kar pa zadeva instrumentalno izvedbo himne, kdo pa ve, kateri tekst,
               katera kitica je mišljena, če je himna samo v instrumentalni izvedbi osemkrat. V
               instrumentalno-vokalni izvedbi pa bi bilo treba dopolniti tudi 4. člen veljavnega
               zakona, ker sta besedilo in zapis melodije himne sestavni del zakona, in ne
               verjamemo, da je predlagatelj to spregledal. Še posebej zato, ker smo prav na to v
               preteklosti že opozorili v stališču Poslanske skupine Socialnih demokratov. Ponovno
               pa naj navedemo strokovno mnenje Akademije za glasbo, navajam: "Glasbeni tekst
               Premrlove Zdravljice kot himne v instrumentalni priredbi se izvaja samo enkrat."
               Prekinjam navedek in nadaljujem navedek: "Himno namreč v največji meri okarakterizira
               glasba in po njej je tudi najbolj razpoznavna, poleg tega pa se instrumentalno največ
               izvaja." Socialni demokrati se strinjamo s tistimi, ki pravijo, naj bo himna čim
               krajša, da sedma kitica zgoščeno zajema vse bistvene elemente in vsebuje v
               prisotnosti svojega širokega svetovljanstva tudi intimno človeško ter skupnostno
               narodnostno komponento. Menimo tudi, da se veličina himne ne izraža z dolžino oziroma
               z obsegom pesmi ali skladbe, ampak z vsebino in z glasbo. Sprašujem se tudi, kakšno
               sporočilo dajejo predlagatelji, ki želijo problematizirati njeno sedanjo vsebino,
               torej vsebino sedme kitice kot nedostojno, nezadostno in pomanjkljivo. Čeprav je bila
               pred 25 leti ob splošni podpori slovenskega naroda z velikim političnim in tudi
               siceršnjim konsenzom v tej obliki uzakonjena. Naj iz devete knjige Enciklopedije
               Slovenije iz leta 1995 ponovno navedemo nekaj misli avtorja gesla France Prešeren
               akademika profesorja doktorja Borisa Paternuja, to so samo odlomki: "Vrh Prešernove
               politične poezije je Zdravljica. Njena vodilna misel, radikalna zahteva po svobodi
               slovenskega naroda izhaja iz humanistične vizije enakopravnosti in prijateljskega
               sožitja vseh narodov ter pravice vsakega do samostojnosti. V ozadju so ideje
               francoske revolucije o enakosti, svobodi in bratstvu, prilagojene temeljnim
               političnim potrebam Slovencev ob pomladi narodov in v zvezi z njihovo
               osamosvojitvijo." Že ob sprejetju zakona o himni je bilo poudarjeno, da zakonodajalec
               z izbiro besedila himne iz Prešernove Zdravljice ni hotel okrniti drugih rab te
               celotne Prešernove pesmi. Zato ponavljam navedek iz obrazložitve zakona: "Če bi se s
               prvo kitico začenjali tako slovenska napitnica kot slovenska himna, bi to povzročalo
               težave organom kazenskega pregona. Ko bi se v primerih žaljivega načina petja te
               pesmi ne moglo zanesljivo ugotoviti, ali je nekdo prepeval slovensko himno ali
               slovensko napitnico. Po drugi strani pa bi ljudje na prireditvah prihajali v zadrego,
               ko bi se slovenska zborovska in koncertna pesem z osmimi kiticami začenjala tako kot
               slovenska himna, in se ne bi dalo takoj ugotoviti, v kakšen namen se igra. Ne
               nazadnje, če bi podprli takšen predlog, bi na drugi strani posegli tudi Prešernovo
               Zdravljico kot umetnino in njeno samostojno življenje, kar je za nas nesprejemljivo.</p>
               <p>Če strnem vse tri ravni in iz njih izpeljem mnenje Poslanske skupine Socialnih
               demokratov, predloga Slovenske demokratske stranke, ki posega v obseg in način
               izvedbe himne Republike Slovenije, Poslanska skupina Socialnih demokratov ne bo
               podprla. Toliko o himni.</p>
               <p>Vsebina predlaganega 24.a člena se nanaša na prepoved uporabe simbolov in javnem
               poveličevanju njihovih predstavnikov. Gre za enako besedilo, z enim majhnim
               popravkom, kot je bilo že predlagano v preteklosti. V stališču Poslanske skupine
               Socialnih demokratov se ponovno sprašujemo, kaj še posebej pomeni drugi odstavek te
               določbe v povezavi z drugimi. Mar to pomeni, da na partizanskih proslavah ne bo več
               dovoljeno zaigrati himne, da na počastitvi spomina padlim borcem za našo svobodo ne
               bo več dovoljeno uporabiti slovenske zastave, da ob zahvali borcem, da lahko danes
               uporabljamo slovenski jezik, recitiramo in pojemo slovenske pesmi, ne bo dovoljeno
               uporabiti grba, ker bo na partizanskih praporih zvezda, rdeča zvezda. Partizansko
               gibanje je bilo patriotsko gibanje in je bil enkraten dogodek v zgodovini in v
               zgodovini evropskih narodov. Obstoj slovenskega partizanskega gibanja je nekaj, kar
               bi nas moralo navdajati s ponosom in spoštovanjem. In na teh proslavah, ker bo
               uporabljena zvezda, državnih simbolov naj ne bi bilo dovoljeno uporabljati? Na nekih
               drugih proslavah, neke druge vojaške formacije, ki ni uporabljala zvezde, ker ni bila
               partizanska, bo pa dovoljeno uporabljati državne simbole? Ali je morda predlagatelj
               zakona tisti in edini v tej državi, ki lahko pove, kaj je totalitarno, kaj so
               zgodovinska dejstva, kateri simboli so dovoljeni in kateri niso dovoljeni, komu so
               dovoljeni in komu ne, kdo lahko spreminja zgodovinska dejstva z retuširanjem slik,
               izbrisom zvezd na kapah vojakov in kdo tega ne sme početi? Bo kdo od resnicoljubnih
               predlagateljev danes obsodil potvarjanje zgodovinskih dejstev, ki so se zgodila
               prejšnji mesec v Kočevski Reki, ko so se na kapah vojakov Teritorialne obrambe
               izbrisale rdeče zvezde, ki so jih nosili leta 1990? Mislim, da ne bo junaka med
               predlagatelji, ki bi si to upal storiti. Verjamem pa, da bomo na drugi strani v
               njihovih razpravah poslušali o domoljubju, o totalitarizmih, o vseh oblikah zlorab v
               bivši skupni državi in bivšega političnega sistema na sploh. Povem še enkrat.
               Socialni demokrati ne pristajamo na potvarjanje zgodovinskih dejstev. Nam je pa žal,
               da se moramo vedno znova v državnem zboru prerekati o temah, ki nas delijo, o katerih
               imamo različne poglede. Pa vendar, ve se ,kdo znova in znova to prinaša na dnevne
               reda sej državnega zbora. Ve se pa tudi, da bomo Socialni demokrati vsakokrat znova
               jasno povedali svoje stališče tudi o teh temah.</p>
               <p>V Poslanski skupini Socialnih demokratov bomo nasprotovali Predlogu zakona o
               spremembah in dopolnitvah Zakona o grbu, zastavi in himni Republike Slovenije ter o
               slovenski narodni zastavi. Hvala.</p>
            </sp>
            <sp xml:id="SDZ7-Redna-04-2015-01-27.sp69">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica in v njenem imenu Violeta Tomić.</p>
            </sp>
            <sp xml:id="SDZ7-Redna-04-2015-01-27.sp70">

               <speaker>VIOLETA TOMIĆ (PS ZL):</speaker>

               <p>Hvala za besedo. Tovarišice in tovariši in vsi vi, ki ste gospodje in gospe!</p>
               <p>V tej hiši že spet govorimo o predlogu in predlogih, ki ne služijo ničemur drugemu
               kot poizkusu nabiranja dnevno političnih koristi za Slovensko demokratsko stranko. V
               SDS zopet vlagate praktično identičen predlog, ki je bil v preteklosti že večkrat
               zavrnjen. Lepo vas prosim, saj vas niti ni notri!</p>
               <p>Kar se pravne argumentacije tiče, ni kaj dodati mnenju Vlade. Je pa treba dodati
               kakšno besedo o SDS-ovem trkanju po prsih z domoljubjem oziroma, bolje rečeno,
               nacionalizmom. Sedma kitica Zdravljice naj bi bila preveč internacionalistična in naj
               bi s tega vidika ne bila primerljiva s himnami drugih držav. Predlagatelji si očitno
               želijo himno z več narodnega samopoveličevanja in nacionalnega šovinizma. Dejansko pa
               smo lahko ponosni na vrednote, ki jih sporoča ravno ta sedma kitica. Izraža namreč
               mednarodno solidarnost, hrepenenje po mirnem sobivanju narodov in tudi vseh Slovanov
               in drugačni prihodnosti. In to so vrednote, o katerih je sanjal tudi naš veliki
               Prešeren. In verjemite mi, predlagatelji, France Prešeren bi danes nosil rdečo
               zvezdo, če vam je všeč ali ne. Ob globalnem trpljenju, ki ga od Ukrajine do Sirije in
               Iraka povzročajo vojne v službi zahodnega imperializma, so to vrednote, ki morajo na
               mednarodni ravni postati dejanska praksa. Zato smo lahko ponosni, da se s temi
               besedami Slovenija predstavlja v svetu in se ne zapira v svojo provincialnost in
               zaplankanost. Kaj je to domoljubje, ki ga po mnenju predlagateljev tako primanjkuje v
               himni in drugod? Je to mogoče popolna servilnost in lakajstvo do bruseljskih
               tehnokratov? So to zaveze o privatizaciji in strah pred izgubo kredibilnosti v
               tujini? Ali je domoljubje popolna predaja monetarne in fiskalne suverenosti Evropski
               uniji ali priklanjanje nemški kanclerki Angeli Merkel takoj po izvolitvi, skorajda
               kot novodobno romanje v Canosso? Tisti, ki se danes imajo za največje in najbolj
               goreče domoljube, so z najbolj ostrimi varčevalnimi ukrepi žrtvovali pravice in
               standard večine prebivalk in prebivalcev Slovenije. Poleg tega bi Slovenska
               demokratska stranka spet prepovedala tako imenovane totalitarne simbole. Namen je
               jasen – znebiti se rdeče zvezde. Znebiti se simbola vseh antifašističnih in
               osvobodilnih bojev, v katerih so borke in borci dajali svoja življenja v upanju na
               drugačno prihodnost. Znebiti se rdeče zvezde, ki jo s ponosom nosi tudi Združena
               levica. Ni nenavadno, da skrajna desničarska trobila pozivajo k ustavni prepovedi
               koalicije Združena levica. Potvarjanje zgodovinskih dejstev jim ni tuje. Prav pred
               kratkim so na proslavi desnega združenja za vrednote slovenske osamosvojitve rdečo
               zvezdo celo retuširali s fotografije prvega postroja Slovenske vojske. Zanima me, ali
               boste retuširali tudi freske v preddverju Državnega zbora. Tam je cel kup zastav s
               srpom in kladivom in z rdečo zvezdo.</p>
               <p>Izenačevanje tako imenovanih totalitarizmov je strategija, ki se jo na evropski
               ravni že nekaj časa poslužuje skrajna desnica in ima jasne politične namene –
               demonizirati in zaustaviti vse leve alternative, ki želimo končati prevlado velike
               neoliberalne koalicije levo- in desnosredinskih strank. Že leta 2008 je Evropsko
               sodišče za človekove pravice pritrdilo politikom madžarske delavske stranke, da rdeča
               zvezda ne simbolizira tako imenovanih totalitarnih režimov. Predlagatelji, ki se
               poleg domoljubja tako radi sklicujejo na svojo evropsko držo, to sodbo, ki jim ni
               všeč, gladko ignorirajo. Prav predlagatelji zakonodajnih sprememb so tisti, ki
               vztrajno želijo izničiti veliki zgodovinski dosežek, ki ga predstavlja
               narodnoosvobodilni boj. Načrtno želijo spreminjati zgodovino in relativizirati
               osnovna dejstva o drugi svetovni vojni. Posledica tega diskurza so vandalski napadi
               na obeležja z rdečo zvezdo in na drugi strani postavljanje spomenikov sodelavcem
               nacifašističnega okupatorja. Zanimivo je, da o predlaganem zakonu skrajne desnice
               razpravljamo ravno danes, na svetovni dan žrtev holokavsta. Rdeča zvezda je
               osvobodila koncentracijska taborišča. In zanimivo je, da med govorom predsednika
               Državnega zbora predstavnikov skrajne desnice ni bilo v dvorani. Kaj nam s tem
               sporočajo? Rdeča zvezda je poseben ponos tudi za Primorce, ki so trpeli pod
               italijanskim fašizmom. Hkrati pa je simbol, ki povezuje Zvezo združenj borcev za
               vrednote NBO. V Zvezi borcev, ki ohranja vrednote in duha narodnoosvobodilnega boja,
               ki v današnji politični in ekonomski situaciji v Evropi postajajo vedno bolj
               aktualne, so v času Janševe vlade prekinili financiranje in zmanjšali pravice
               veteranov ter žrtev vojnega nasilja, prapore pa so pregnali z državnih proslav.
               Hkrati pa so leta 2008 ustanovili tako imenovani Urad za narodno spravo. Lepo vas
               prosim, kje smo danes s to spravo, saj so ti za svoje delovanje porabili kar 2,7
               milijonov evrov davkoplačevalskega denarja. Seveda gospod, kar odkimavajte. Združena
               levica bo zahtevala prepoved tega urada, ki očitno samo razdružuje ljudi in porablja
               denar. Rdeča zvezda je simbol narodnoosvobodilnega boja in boja za narodov obstanek.
               Gospod Grims tudi ne ve, da je Evropa nastala na vrednotah antifašističnega boja. 9.
               Maj, praznik Evrope, je praznik zmage nad fašizmom. Tudi marsikaj bi mu povedala, pa
               ga očitno ne zanima. V Združeni levici si želimo, da bi domoljubje postalo vprašanje
               dobrobiti vseh prebivalcev in prebivalk Slovenije. Možnost dostojnega dela za pošteno
               plačilo, pokojnin, ki omogočajo dostojanstveno starost in priložnost za izpolnitev
               potencialov mladih.</p>
               <p>To so vprašanja, ki jim moramo posvetiti čas in pozornost. Zgodovina pa naj ostane
               zgodovina in naj bo naš opomnik, kar naj se ne bi nikoli več zgodilo. Odločno pa
               nasprotujemo potvarjanju zgodovinskih dejstev in blatenju simbolov, ki predstavljajo
               upanje in upor proti tujim zavojevalcem in domačim gospodarjem. Hvala lepa.</p>
            </sp>
            <sp xml:id="SDZ7-Redna-04-2015-01-27.sp71">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Stališče Poslanske skupine Nove Slovenije – krščanskih demokratov bo predstavil
               gospod Jernej Vrtovec.</p>
            </sp>
            <sp xml:id="SDZ7-Redna-04-2015-01-27.sp72">

               <speaker>JERNEJ VRTOVEC (PS NSi):</speaker>

               <p>Spoštovane kolegice in kolegi, spoštovana gospa podpredsednica!</p>
               <p>Meni je malce nerodno biti zadnji razpravljavec v tako vroči razpravi, popolnoma
               brezpredmetni razpravi. Ko je kolega prišel v Državni zbor je dejal: "Ali je toplo?"
               Sem dejal: "Ne, vroče, ampak popolnoma brez zveze je vroče, ker se kregamo oziroma na
               videz dajemo nek razdor v državnem zboru, ki to sploh ni." Kregamo se popolnoma o
               banalnih stvareh in iz vseh razprav jaz do zdaj osebno nisem zaznal kanček
               konstruktivnosti k temu, da bi se le pogovorili ali pa dobili eno primerno rešitev,
               kar se tiče sprememb in dopolnitev omenjenega zakona.</p>
               <p>Pa bi za uvod samo eno stvar dejal, ker nisem zaznal nobenih elementov domoljubja.
               Kakšna je razlika med domoljubjem in nacionalizmom? Temeljna razlika. Na eni strani
               imamo nacionalizem, ki je v svojem bistvu delovanja nastrojen proti drugim, medtem ko
               pa domoljubje spodbuja sam narod. In v tem primeru, recimo zakon, ki ga predlagajo
               kolegice in kolegi Slovenske demokratske stranke, govori o domoljubju in ne o
               nacionalizmu. Torej naj napovem, da bo Poslanska skupina Nove Slovenije predlog
               zakona podprla. Državni simboli, zastava, grb in himna posredujejo prepoznavnost neke
               države. Izbrani so na osnovi zgodovinskih dejstev ali pa so porojeni iz ljudskega
               izročila in tradicije ter kažejo na pripadnost narodu. S svojo sporočilno vrednostjo
               vzbujajo narodu samozavestno pripadnost državi, svetu pa predstavljajo posebnost in
               enkratnost države, naroda in ljudi. Prav iz teh razlogov je določitev državnih
               simbolov povzdignjena v najvišji pravni akt posamične države. Tako je tudi v
               Republiki Sloveniji. 6. člen Ustave Republike Slovenije definira grb, zastavo in
               himno Republike Slovenije in jasno piše: himna je Zdravljica. Z Zakonom o grbu,
               zastavi in himni in o slovenski narodni zastavi je določena uporaba državnih
               simbolov. Tako je glede himne določeno, da predstavlja besedilo sedma kitica
               Prešernove Zdravljice na besedilo in napev Stanka Premrla. Kot smo že uvodoma
               poudarili, mora himna s svojo sporočilno vrednostjo vzbujati narodno pripadnost
               državi, torej domoljubje, nikakršen nacionalizem, kar smo lahko tudi v prejšnjih
               razpravah slišali. Besedilo celotno Zdravljice je naš največji pesnik Prešern spisal
               kot hvalnico domovini in njenim prebivalcem. Zgolj sedma kitica Zdravljice pa tudi po
               prepričanju krščanskih demokratov premalo poudarja pripadnost slovenskemu narodu in
               je zato razmišljanje o noveliranju zakona o grbu, zastavi in himni in o slovenski
               narodni zastavi popolnoma na mestu. Na ta problem je, kot smo že večkrat slišali,
               tudi opozoril slavni slovenski pisatelj iz zamejstva, ki smo ga Slovenci zares začeli
               ceniti šele v zadnjih letih, gospod Boris Pahor. Poudaril je, citiram: "V slovenski
               himni ni omenjenih Slovencev." To je navedel kot dokaz, da Slovenci sebe ne cenimo.
               Poudaril je, da gre pri himni za pomembno vprašanje slovenske narodne zavesti, za
               naraven in pozitiven občutek pripadnosti nekemu narodu, ki mora biti v himni posebej
               poudarjen.</p>
               <p>Borisu Pahorju gre torej pritrditi. Sedma kitica Prešernove Zdravljice res ne omenja
               slovenskega naroda ali slovenstva, zato je predlog, da za slovensko himno razglasita
               druga in sedma kitica Prešernove Zdravljice, ki se glasi: Komú narpred veselo
               zdravljico, bratje, čmň zapét'? Bog našo nam deželo, Bog živi ves slovenski svet,
               brate vse, kar nas je, sinov sloveče matere, povsem na mestu. Ali kdo v tej dvorani
               temu nasprotuje? Ali je kaj s tem narobe? Je kaj napačno? Jaz osebno mislim, da tukaj
               gospod Boris Pahor povsem utemeljeno predlaga, da gremo v to spremembo.</p>
               <p>Slovenska himna vsekakor mora omenjati slovenski narod in slovenstvo. Krščanski
               demokrati zato Predlog sprememb in dopolnitev Zakona o grbi, zastavi in himni
               podpiramo v delu, ki določa, da je slovenska himna druga in sedma kitica Zdravljice.
               Glede predloga, da bi se ob državnih slovesnostih in prazniki Zdravljica izvajala v
               celoti, torej vseh sedem kitic, pa bi predlagali še določen razmislek, vendar ne iz
               ideoloških, pač pa iz povsem praktičnih razlogov. Izvajanje vseh sedmih kitic je res
               predolgo in pogosto težko izvedljivo. Državne slovesnosti se namreč opravljajo
               pogosto na prostem v različnih vremenskih razmerah in v različnih izvedbah. Po
               opravljeni razpravi v tej prvi obravnavi in tudi v nadaljevanju postopka bo torej še
               priložnost, da se zakonsko besedilo v tej smeri morebiti dopolni ali pa spremeni.</p>
               <p>Za konec pa še glede totalitarnih simbolov. Namreč novela zakona prinaša tudi
               prepoved poveličevanja vseh totalitarnih simbolov komunizma, nacizma,
               nacionalsocializma, vseh totalitarnih simbolov. In ob tem naj povem eno anekdoto z
               Goriške. Na eni strani hriba, z italijanske strani so zmerjali Slovence komunisti,
               komunisti, komunisti. Na drugi strani smo jih mi zmerjali fašisti, fašisti, fašisti.
               In v dolini, veste, kaj je odmevalo? Isti. Isti je odmevalo. Ali je tukaj kakšen
               problem, da te iste obsodimo? Jaz tega problema ne vidim. Zaradi tega bomo to
               spremembo v Novi Sloveniji podprli.</p>
               <p>Sedaj Violete Tomić več ni v dvorani. Ona je govorila … / oglašanje iz dvorane/ A
               ja, ste prišli. Se opravičujem. Jaz, gospa Violeta Tomić, vas spoštujem kot žensko,
               kot mater, kot odlično in izvrstno igralko in vas zelo cenim. Ampak dajte tudi vi
               ceniti, ceniti ljudi, ki so pod tem simbolom, ki ga nosite na majici, trpeli. Pa ne
               zaradi njih, ampak tudi zaradi vašega notranjega miru. Bo lažje. Na sploh bo lažje,
               če bomo Slovenke in Slovenci živeli bolj v miru in spravljeni. Hvala.</p>
            </sp>
            <sp xml:id="SDZ7-Redna-04-2015-01-27.sp73">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Končali smo s predstavitvijo stališč poslanskih skupin.</p>
               <p>Sledi splošna razprava poslank in poslancev. Besedo ima predlagatelj gospod Tomaž
               Lisec.</p>
            </sp>
            <sp xml:id="SDZ7-Redna-04-2015-01-27.sp74">

               <speaker>TOMAŽ LISEC (PS SDS):</speaker>

               <p>Hvala podpredsednica.</p>
               <p>Najprej mi dovolite, da se odzovem predvsem na mnenje Vlade, pokomentiram nekaj
               stališč poslanskih skupin in pa tudi pismo ljubljanskega župana. In če bo treba, da
               glede na to, da je bila kar vroča predstavitev stališč poslanskih skupin, pa morda za
               tiste, ki predvsem govorite, pa verjetno niste niti prebrali zakona, mislim, da je to
               bila vsaj polovica uvodničarjev, točno povemo, kaj piše v zakonu, ne pa kar nekaj
               pavšalnih zadev.</p>
               <p>Prvo, na kar bi želel opozoriti, je, da smo v prvi obravnavi in mislim, da je mnenje
               Vlade na določenih segmentih dokaj realno in tudi napotuje, kaj vse je morda še treba
               dodelati. Ampak spoštovani, imamo drugo obravnavo na matičnem delovnem telesu, imamo
               drugo obravnavo v Državnem zboru, če bo treba imamo tudi tretjo obravnavo. Skratka,
               vse se da, če je volja. Ampak saj vemo, da volje ni tudi še iz enega razloga. Kadar
               je predlagatelj SDS oziroma včasih tudi Poslanska skupina Nove Slovenije, volje ni.</p>
               <p>Da malo pokomentiram. Ustava. Himna Slovenije je Zdravljica. Se vsi strinjamo. Potem
               pa piše, da uporabo grba, zastave in himne ureja zakon. Mi danes ne pridemo z idejo o
               novi zastavi, čeprav strokovna in laična javnost govori, da bi morali spremeniti
               zastavo, ker smo preveč jugoslovanski, ker smo preveč slovaški, ker smo ne vem
               kakšni, da bi morala biti druge barve in vse ostalo. Ne spreminjamo grba. Pa smo ena
               izmed redkih držav, ki imamo zelo poseben sistem grba, ki ga nima nobena druga država
               glede njegove uvedbe z različnimi krogi. Niti ne spreminjamo himne. Samo sledimo
               ustavi, kjer piše, da je himna Slovenije Zdravljica, njeno uporabo pa ureja zakon. In
               tisto, kar bomo v zakonu naredili, uredili ali spremenili, tako bo. In zaenkrat je
               pač tako, da je v zakonu v veljavi sedma kitica. In če bi dodali, da se na posameznih
               proslavah oziroma državnih proslavah zapoje, zrecitira oziroma kakorkoli izvede
               celotna himna, Zdravljica, ne bi šli v nasprotje z ustavo, sledili bi ustavi. Če pa v
               našemu predlogu v tisti skrajšani verziji sledimo tudi gospodu Borisu Pahorju in
               imamo drugo in sedmo kitico, z ničemer ne povozimo ustavo, kar smo od določenih ljudi
               slišali.</p>
               <p>Potem naprej glede himne Vlada zapiše:" Takšni ustavni običaji se v praksi
               izoblikujejo skozi določen čas in ob določenem družbenem soglasju." Če prav razumem,
               leta 2115 bo zastava morala biti še vedno takšna, grb še vedno takšen in himna še
               vedno takšna. Jaz mislim, da bi morali v končno določbo tega zakona napisati: tega
               zakona se nikoli več ne spreminja. Ravno zato so zakoni, da se jih lahko predlaga in
               se jih lahko ob volji v Državnem zboru tudi spreminja. Potem Vlada pravi:" Državna
               himna je tako po mnenju Vlade z ustavo že določena. Je določena: himna Slovenije je
               Zdravljica. Ne prvi, ne drugi, ne tretja, ne četrta, ne peta, ne šesta, ne sedma, ne
               osma kitica. Zdravljica. Podrobno pa urejamo z zakonom, in to smo hoteli
               predlagatelji, jaz osebno kot predlagatelj v stališču poslanske skupine nekajkrat
               povedati, ampak očitno pademo na neplodna tla. Še več. Vlada napiše: "Zakon ne
               omogoča različnih variant izvajanja himne." Dosedanji zakon. Pred nami pa je predlog
               novega zakona, kjer lahko diskutiramo o tem. Potem Vlada meni, da bi bilo treba pri
               morebitnem spreminjanju 5. člena zakona nujno upoštevati različno možnost izvajanja
               himne. Zato pa imamo drugo in tretjo obravnavo predloga zakona. Če so kje kakšne
               malenkosti, jih lahko uskladimo oziroma uredimo. Tudi primer, kako ravnati, ko se
               himna izvaja smo z glasbili. Bomo pač v drugi obravnavi, če bo dovolj soglasje, tudi
               ta amandma pripravili. Oziroma sprašujem drugače: če pride Poslanska skupina SDS z
               zakonom, s tem predlogom in s temi vašimi pripombami s strani Vlade, ali ga boste
               podprli? Ne boste ga, ker boste vedno našli nekaj drugega, kako pa ta zakon ni
               primeren za nadaljnjo obravnavo. Nikoli ne bo primeren čas za nadaljnjo obravnavo,
               ker smo v napačnem letu, ker smo pod napačno vlado, ker smo ne vem kaj in kako. Vedno
               bo nekaj napačno.</p>
               <p>Potem Vlada zapiše: "Vlada meni, da je 3. člen predloga zakona nesistemski in ne sodi
               v ta zakon." Govorimo pa o zakonu, ki pravi: "Prepovedno je javno poveličevanje
               totalitarnih režimov, še posebej pa fašizma, nacizma oziroma nacionalsocializma in
               komunizma ter javna uporaba njihovih preteklih ali sedanjih državnih simbolov in
               javno poveličevanje njihovih predstavnikov." Sprašujem Vlado, v katerem zakonu pa naj
               to uredimo? Sedaj veljavni zakon določa, da glede nadzora tega zakona skrbi organ
               tržne inšpekcije. Kaj naj damo naslednjič? Ne vem, damo organ sanitarne inšpekcije,
               požarne inšpekcije, če pravite, da policija ne sme ukrepati. Povejte, spoštovana
               vlada, v kateri zakon naj damo da damo prepoved poveličevanja vseh totalitarnih
               simbolov in ne samo zvezde. Že prejšnjič, ko smo zakon predlagali, smo rekli, da ni
               samo zvezda problematična, ker tudi zvezda ni vedno problematična. In danes sem na
               srečo samo enkrat slišal neko pivovarsko znamko, ki tudi uporablja zvezdo, prejšnjič
               mi je kolegica, ki ni več v državnem zboru, mislim, da vsaj 20-krat navrgla ta
               pivovarski proizvod. Skratka, spoštovana vlada, zanima me kam, v kateri zakon naj
               damo prepoved poveličevanja totalitarnih režimov.</p>
               <p>Potem v nadaljevanju Vlada odgovarja, da drugi odstavek 14. člena veljavnega zakona
               določa, da je zastava lahko izobešena za označevanje poslopij in tako naprej. Zato pa
               predlagamo spremembo zakona, ki ji ljubljanski župan nasprotuje. Se opravičujem vsem
               starejšim, ampak nimam, sicer na Twitterju je bilo kar nekaj ljudi, ki so me
               opozorili, da naj bi v prejšnjem sistemu pa vedno na Ljubljanskem gradu plapolala
               jugoslovanska zastava, jaz priznam, tega ne vem, sem malo mlajše generacije, me pa
               zanima to dejstvo. Če ni, gospod Jani Möderndorfer, strokovnjak, pravi, da ni. Prav,
               ampak lahko damo v zakon, da bi to veljalo. In neko mnenje župana glavnega mesta, ki
               reče, da po njegovem pač pa ni ravno neke potrebe po zakonskem urejanju … Če Državni
               zbor sklene, da je potreba po zakonskem urejanju, lahko to naredimo. Še vedno imamo
               Zakon o glavnem mestu. In če pogledamo vsa glavna mesta in njihove glavne kulturne
               znamenitosti po Evropi, kdo ima tudi nacionalno državo? Povejte mi primer, kdo je
               nima. Vsi jo imajo po mojih podatkih, kar sem pogledal gradove po teh evropskih
               mestih. Skratka, vse se da, če je volja. Ampak kot rečeno, očitno volje ni.</p>
               <p>In glede mnenja Vlade, ki ugotavlja, da se nekatere spodnje meje kazni izvršujejo
               tudi na 18-kratnik. Spoštovani, zakon je star skoraj 20 let in mi imamo še vedno
               kazni v tolarjih, kar dobesedno pomeni: delajte se norca iz totalitarnih simbolov,
               lahko mahate z zvezdo, lahko mahate s fašističnimi simboli, nacističnimi, nihče vam
               nič ne more, ker niti kazni nismo bili sposobni v evre spremeniti. In potem še Vlada
               napiše, da gre za preostre in nerazumne kazni. Tukaj bom dal na stran poslance iz
               Poslanske skupine Mira Cerarja. Poglejmo zakon o vinu, pa zakon o gozdovih, kjer je
               en minister prejšnje vlade, ki je tudi minister v tej vladi, predlagal, da ne bom
               rekel nerazumne – nenormalne kazni. Samo poglejte, pred sabo imam kazni pri zakonu o
               vinu, kakšne so globe. Čisto nič drugačne, kot so v tem predlogu zakona. Če se nek
               majhen vinogradnik zmoti pri nalepki, tudi do 28 tisoč evrov kazni za pravno osebo.
               Pa ko smo mi predlagali zakon, da te kazni znižamo, je bil rompompom – kaj se pa vi v
               SDS greste, kazni so popolnoma življenjske! A ko mi v drugem zakonu, v tem, ki ga
               imamo danes pred seboj, rečemo, da je treba kaznovati neko posmehovanje našemu
               domoljubnemu sistemu in reči, da je dovolj te uporabe izven izobraževalnih,
               medijskih, kulturnih in muzejskih delovanj, je pa – ne, kazni so prevelike.</p>
               <p>Dovolite, da kot predlagatelj še glede določenih stališč poslanskih skupin. Očitno
               ima večina problem, kaj je druga, kaj pa je sedma kitica. In kar naenkrat vsi
               pravijo, kako je druga kitica problematična, sedma kitica pa je, bom rekel po domače,
               to je to. Jaz razumem tiste bolj na oni strani, da imajo probleme z drugo kitico, ker
               dvakrat je notri zapisana beseda bog. Celo notri je napisano Bog živi ves slovenski
               svet. Če piše "ves slovenski svet", ne vem, kje je gospod Jani Möderndorfer našel
               slovanskost? Slovence omenjamo. "Bog živi ves slovenski svet … sinov sloveče matere".
               Baje, da je v uvodu Zdravljice bilo "slovenske matere", pa so v tistih časih rekli,
               to je pa preveč slovenska, da mora biti "sloveče". In kar naenkrat vsi najdejo, kako
               je pa sedma kitica poveličevanje, kot je rekla ena izmed tistih, ki so predstavljali
               stališče, da pa je prava državljanska zavest v sedmi kitici. Nič od nič ni o
               slovenstvu, o slovenski zavednosti, o domoljubju v sedmi kitici. "Žive naj vsi narodi
               …" in tako naprej, da ne bom bral, ker upam, da vsi vemo, o čem ta kitica govori. O
               slovenstvu nič.</p>
               <p>Potem ste govorili, zakaj smo spet prišli s tem zakonom. Zato, ker smo upali, da
               morda pa vsaj deloma po različnem sestavu tega državnega zbora bo pa predvsem
               največja vladna stranka v tej svoji težnji po evropskosti, pa morda tudi na tem
               področju sledila svojim besedam, ki pa jih očitno na znajo udejanjiti v praksi.</p>
               <p>Piše, da zlorabljamo domoljubje. Ne moremo ga zlorabljati, ker v zakonu nimamo
               prepovedi poveličevanja totalitarnih simbolov omenjene, razen da tržna inšpekcija to
               dela. In še enkrat, predvsem kolegici iz Poslanske skupin SD, ki pravi, da hočemo
               zamenjati simbole. Ne, samo želimo, da na državnih proslavah se izvede cela
               Zdravljica v skladu z ustavo, kjer pa ni to možno, pa dve kitici. Zadnji primer, vsi
               vemo, kdo je zmagal na svetovnem prvenstvu, naš Mariborčan, dve kitici so zaigrali.
               Ali je bilo to neustavno? Na vseh športnih prireditvah, kar sem jih jaz zasledoval in
               so naši športniki zmagali, so dve kitici zaigrali. In mi se sedaj tu prepiramo, ali
               je bila dvakrat sedma ali ni bila dvakrat sedma. Če bi z lahkoto sledili Borisu
               Pahorju in rekli, da najprej druga, mi Slovenci, potem pa sedma, da lahko tudi z
               vsemi ostalimi narodi sodelujemo.</p>
               <p>Glede stališča Združene levice pa je škoda besed. Njihovo izzivanje jemljem pač v
               njihovi maniri. Mi je pa zanimivo, kako oni poveličujejo zvezdo, ne govorijo pa o
               ostalih totalitarnih simbolih. Ko pa beremo njihov program, pa vemo, komu je podoben
               izpred 2. svetovne vojne.</p>
               <p>Toliko za začetek. Predlagam pa, resnično, da se izognemo ideološkim temam, da vsi
               tisti, ki bi razpravljali, pogledate določbe zakona in poveste, kje so problematične,
               kje niso problematične. In še enkrat, minister, določena vprašanja, ki ste jih
               odprli, lahko popravimo tekom druge in tretje obravnave. Še enkrat vas sprašujem: če
               ne v ta zakon, kam prepoved poveličevanja vseh totalitarnih simbolov? Hvala.</p>
            </sp>
            <sp xml:id="SDZ7-Redna-04-2015-01-27.sp75">

               <speaker>PREDSEDNIK DR. MILAN BRGLEZ:</speaker>

               <p>Besedo ima minister za javno upravo gospod Boris Koprivnikar.</p>
            </sp>
            <sp xml:id="SDZ7-Redna-04-2015-01-27.sp76">

               <speaker>BORIS KOPRIVNIKAR:</speaker>

               <p>Hvala za besedo, predsednik.</p>
               <p>Če dovolite, bi se odzval samo na nekaj navedb, ki so bile tukaj povedane. Mogoče
               najprej glede ustavnosti Zdravljice. Glede na to, da je bilo več sklicevanj na način,
               da zakon mora slediti ustavi in da tukaj mogoče prihaja do določenih neskladnosti.
               Sam jih v tem ne vidim, ker ustava določa, da je himna Zdravljica in da se to
               podrobneje uredi v zakonu. In točno tako je danes tudi urejeno. Tukaj to sklicevanje
               na zasledovanje ustave mislim, da tukaj ni predmetno, ker je v celoti sinhrono.</p>
               <p>Glede izobešanja zastave, mogoče kako natančno jo zakonsko predpisati, če mi
               dovolite, še eno mnenje. Zastavo je dovoljeno izobesiti. Določene je, kje in kdaj se
               mora izobesiti. Tukaj se nekako spet spuščamo v tisto smer, da je treba vse natančno
               predpisati, pa čeprav v praksi že v redu deluje. Ampak opozoril bi na to, da stvari,
               ki v praksi dobro delujejo in so v okvirih zakona, če zasledujemo načelo, da mora
               biti vse samo predpisano in se izvaja samo to, kar je predpisano, potem nekako
               zasledujemo načelo, ki smo mu bili v preteklosti žal že večkrat tudi priča, da je
               dovoljeno vse, kar ni izrecno prepovedano, in da se izvaja samo to, kar je izrecno
               zapovedano. To enostavno v praksi ne gre in s takim načelom ne bomo dejansko prišli
               pri urejanju teh skupnih problemov daleč, ker velika večina življenja, posla,
               delovanja se vsekakor dogaja, ne da bi jo zakon podrobno urejal. Tista zadeva v
               načelu predlagatelja, ki me posebej skrbi, je opredeljevanje do totalitarnih
               simbolov. Ne gre za to, da ne bi sam in tudi politično zavračal totalitarne ideje,
               vendar gre za eno temeljno vprašanje. Če mi zakonsko prepovemo uporabo totalitarnih
               simbolov, je vprašanje, kaj so totalitarni simboli. In ko govorimo o problemu
               urejanja, tistega nesistemskega urejanja sankcioniranja uporabe totalitarnih
               simbolov, ni vprašanje, ali to nadzira tržna inšpekcija ali nek drug nadzorni organ.
               Vprašanje je, na osnovi česa, kdo bo določil, kaj je totalitarno, kaj ni, kaj se
               preganja in sankcionira in kaj ne. Ravno to togo opredeljevanje do nekih posameznih
               simbolov, ki jih različne skupine, različni ljudje različno razumejo in različno
               sprejemajo, ravno tako togo opredeljevanje, kaj je sprejemljivo in kaj absolutno
               nesprejemljivo, je ravno značilnost nedemokratičnih režimov. Ta usmeritev nas
               dejansko skrbi, ker bo potem nekdo moral določiti za naše državljane, kaj mi
               smatramo, kaj nek zakonodajalec smatra, kdo bo povedal, kaj je to totalitarno. To je
               enostransko opredeljevanje, in to menimo, da ne sodi v demokratično družbo. In če
               želite tudi pravno podlago za to ne nazadnje omenjena je bila sodba Evropskega
               sodišča, ki se je prav v tem primeru zelo jasno tudi opredelila, da gre za nedopusten
               poseg v svobodo človeka po lastnem izražanju.</p>
               <p>Mogoče še toliko glede diskusije in zavračanja možnosti predlaganja spremembe zakona.
               Poglejte, zakon ste predlagali, da se spremeni. V Državnem zboru ga obravnavamo,
               torej ta možnost vsekakor obstaja in je ne zavračamo. Zato danes tudi ta predlog
               zakona obravnavamo. Pomisleke pa imam seveda do tega, da zakon obravnavamo večkrat v
               podobni sestavi, če ne identični, in da opravljamo diskusijo, ki je bila že izvedena.
               Ne gre za zavračanje diskusije. Prav v njej danes sodelujem. Gre za to, da ponavljamo
               diskusijo, do katere smo se že opredelili, in ne pričakujem, da bo ta ponovna
               diskusija na ponovnih izhodiščih na ponovno že opredeljenih temah prinesla neko
               drugačno kvalitetno razpravo, kot je bila do sedaj.</p>
               <p>Če mi dovolite še samo glede popravkov v drugi in tretji fazi sprejemanja zakona,
               mogoče kasneje na odborih. Težko je sprejeti, da se zakon odpre v načelih uporabe
               nacionalnih simbolov, da se odpre v takih zelo poglobljenih temah, potem bi pa na
               odborih reševali samo še nekatere malenkosti, kot je recimo način nadzora. Zakon, kot
               je bil predlagan, odpira neke zelo poglobljene teme in menimo, da če bi bil odprt v
               tehničnem smislu, se pravi popravki valute ali višine kazni, je to možno na tak način
               razpravljati, težko pa je razpravljati na nivoju odborov v naslednjih fazah v zakonu,
               ki je odprl neka temeljna izhodišča, za katere je potreben en širok politični pa tudi
               družbeni konsenz.</p>
            </sp>
            <sp xml:id="SDZ7-Redna-04-2015-01-27.sp77">

               <speaker>PREDSEDNIK DR. MILAN BRGLEZ:</speaker>

               <p>Sledi splošna razprava poslank in poslancev.</p>
               <p>Besedo ima gospod Benedikt Kopmajer, Desus. Pripravi naj se gospod Jožef Horvat, Nova
               Slovenija.</p>
            </sp>
            <sp xml:id="SDZ7-Redna-04-2015-01-27.sp78">

               <speaker>BENEDIKT KOPMAJER (PS DeSUS):</speaker>

               <p>Hvala lepa, gospod predsednik. Spoštovani minister, kolegice in kolegi!</p>
               <p>Kaj, za vraga, se mora zgoditi, da se spreminjajo državni simboli? Nastanek nove
               države? Razumem. Kaj pa se je zgodilo ali se dogaja po 25 letih, da določeni simboli
               ne ustrezajo več in bi jih morali modificirati? V današnjih obrazložitvah in
               izvajanjih kolegic in kolegov k Predlogu za spremembe in dopolnitve Zakona o grbu,
               zastavi in himni Republike Slovenije je veliko govora o domoljubju. Domoljubja se ne
               predpiše na recept. Ga imaš ali ga nimaš, ga hočeš imeti ali ne. V kraju, od koder
               prihajam, bom spet ponovil, s Koroške, že vseh 25 let izražamo domoljubje skupaj, in
               to mislim Društvo generala Maistra, pripadniki Društva Franja Malgaja – ne bom
               podrobno govoril, kdo so ti možje in kaj so naredili za Koroško – predstavniki Zveze
               borcev za vrednote narodnoosvobodilnega boja, Združenja veteranov, Društva Sever,
               Združenja slovenskih častnikov. Skupaj obeležujemo dogodke iz prve svetovne vojne,
               druge svetovne vojne, slovenske osamosvojitvene vojne. Nastopajo praporščaki vseh
               organizacij in društev, nastopajo učenci šol, prebivalci vseh političnih opcij. Ja,
               prav ste slišali. Ne bom govoril, ker ne uporabljam besed "vaši" in "naši", zato sem
               rekel, vseh političnih opcij. Mi na terenu to zmoremo. Tudi koroški Slovenci onstran
               meje so zmogli, da skupaj z nekdanjimi ideološkimi nasprotniki, ki so heimadienst,
               kot je znano, obeležujejo dogodke, ki so se odvijali na njihovih tleh. Ali jim je to
               kdo predpisal? Pri nas se, mimogrede, še vedno sprašujemo, kdo je razstrelil spomenik
               v Velikovcu, kdo je to naročil in kdo je za to vedel. Ampak oni so se že združili in
               skupaj polagajo vence na ta spomenik. Zato pustite ljudem, da se sami odločamo, kako
               in s kom bomo praznovali in obeleževali dogodke iz naše skupne zgodovine in
               spoštovali določbe do sedaj veljavnega zakona v naše skupno dobro. Zato bom z vsemi
               tudi v bodoče sodeloval. Pa mi povejte sedaj, ali sem zato večji ali manjši domoljub.
               Mimogrede, živel, šolal in delal sem pod rdečo zvezdo, če temu lahko tako rečemo.
               Sodeloval sem v manevrski strukturi narodne zaščite leta 1990, v slovenski
               osamosvojitveni vojni leta 1991 in se teh dogodkov in udeležbe v teh institucijah
               sploh ne sramujem. Hvala.</p>
            </sp>
            <sp xml:id="SDZ7-Redna-04-2015-01-27.sp79">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jožef Horvat, Nova Slovenija. Pripravi naj se dr. Dragan Matić,
               SMC.</p>
            </sp>
            <sp xml:id="SDZ7-Redna-04-2015-01-27.sp80">

               <speaker>JOŽEF HORVAT (PS NSi):</speaker>

               <p>Hvala, gospod predsednik. Spoštovani gospod minister, gospa ministrica, drage
               kolegice in kolegi!</p>
               <p>Začel bom s tem, kar je dobro v tej razpravi. In dobro je to, da o naših državnih
               simbolih, o zastavi, o grbu, o himni, razpravljamo stoje, saj na ta način kažemo neko
               spoštovanje do naših državnih simbolov. Dobro je tudi to, da ta razprava odpira
               različna vprašanja, kot na primer, kaj nam pomeni domovina, ali smo ponosni na svoje
               korenine in identiteto, ali se zavedamo, da tudi sami soustvarjamo stanje v naši
               državi, ali smo dovolj korajžni ali smo dovolj ponosni na to, kar je našega,
               tradicionalno slovenskega, in da to znamo tudi braniti, da se te naše dobre slovenske
               lastnosti in tradicija in kultura in jezik enostavno ne stopijo v velikem talilnem
               evropskem loncu. To se mi zdi, da je zelo pomembno. Ne sramujmo se države in
               domovine. Tudi sam, kot je kolega Kopmajer povedal, sem ponosen, da sem bil udeležen
               v vojni za Slovenijo. Seveda na slovenski strani, kar 17 dni. Sem ponosen na to in
               upam, prepričan sem, mnogi, moja družina, sorodniki in tako naprej. Platon je že
               davno pred nami zapisal, da se človek ne rodi sam in za sebe, ampak tudi za svojo
               domovino. Najbrž je s tem želel povedati, da imamo odgovornost za domovino, da ne
               čakamo samo, kaj nam ta domovina oziroma država da tudi na krožnik, ampak najprej da
               vprašamo sami sebe, čisto po kennedyjevsko, kaj lahko najprej mi naredimo za to
               domovino, za to državo. Ja, slovenska himna je bila uzakonjena 29. 3. 1990, in to je
               Prešernova Zdravljica. Res je, da je bilo veliko razprav, tudi danes, ali je dovolj
               samo sedma kitica ali ne bi vgradili še vsaj druge oziroma zapeli kar cele. In ko
               govorim o petju slovenske himne, potem se najprej kar sami vprašajmo, kolikokrat na
               državnih proslavah, občinskih proslavah in drugih prireditvah, ko zbor zapoje
               slovensko himno, kolikokrat povzamemo mi. So neke države, so neki narodi, kjer pojejo
               vsi udeleženci. Mislim, da bi bilo zelo dobro, da bi to morda učili najprej mi v
               naših družinah naše otroke, da bi znali zapeti ali pa vsaj zrecitirati celotno
               Prešernovo Zdravljico. In še nekaj. Da bi ob slovenskih državnih praznikih na naše
               domove izobesili slovenske zastave. Jaz to prakticiram od osamosvojitve naprej.
               Kakšen se mi je kdaj pa kdaj tudi smejal, morda tudi še sedaj, ampak vedno manj je
               teh. Vedno več je pa teh, ki to za menoj ponavljajo in vsaj stotim, morda dvestotim
               sem tudi slovenske zastave že tudi razdelil, jasno, brezplačno. Kdajkoli boste
               potrebovali kakšno zastavico za na suknjič ali bluzo, pri meni v moji pisarni se
               vedno najde prgišče takšnih zastavic.</p>
               <p>Ko govorimo o totalitarnih simbolih, o simbolih, ki simbolizirajo totalitarne
               sisteme, potem se je tukaj treba spomniti na resolucijo Evropskega parlamenta o
               evropski zavesti in totalitarizmu. 2. 4. 2009 je bila ta resolucija sprejeta. Gotovo
               tudi na podlagi te resolucije je Ustavno sodišče Republike Slovenije na predlog Mlade
               Slovenije, podmladka Nove Slovenije, zahtevalo, da se Titova ulica v Ljubljani
               zbriše, torej da se izbriše ime Titova ulica.</p>
               <p>Še nekaj in s tem zaključujem. Ko govorim o vzgoji, seveda najprej v družini, to je
               naša dolžnost, dolžnost staršev, potem pa šole, nedavno sem poslušal gospoda Huberta
               Požarnika, enega od ustanoviteljev Demosa, pred kratkim je Demos praznoval 25-letnico
               ustanovitve, in poglejte, gospod Hubert Požarnik je med drugim povedal žalostno
               resnico, In to je na nek način tudi izpraševanje vesti za zakonodajno vejo oblasti.
               Povedal je naslednje, da je spraševal Državno izpitno komisijo, zakaj v vseh teh
               poosamosvojitvenih letih v Sloveniji niti enega maturitetnega vprašanja še ni bilo iz
               poglavja slovenskega osamosvajanja. Niti enega vprašanja. Kot da se sami iz sebe
               delamo norca. In tega drugače res ne moreš razumeti. Potem so mu zgodovinarji
               odgovorili, da potrebujejo najmanj četrt stoletja, torej 25 let, da osvetlijo
               dogajanja in da bi potem baje naj bili pravi zgodovinski učbeniki napisani in potem
               bodo morda tudi maturitetna vprašanja s področja te naše svetle zgodovine, se pravi
               slovenskega osamosvajanja. Me prav zanima, letošnja matura bo torej potekala 25 let
               po ustanovitvi Demosa, to je bil 4. december 1989, in me prav zanima, če bo kakšno
               maturitetno vprašanje s tega področja. Hvala lepa.</p>
            </sp>
            <sp xml:id="SDZ7-Redna-04-2015-01-27.sp81">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Dragan Matić, SMC. Pripravi naj se gospod Matjaž Han, SD.</p>
            </sp>
            <sp xml:id="SDZ7-Redna-04-2015-01-27.sp82">

               <speaker>DR. DRAGAN MATIĆ (PS SMC):</speaker>

               <p>Hvala za besedo. Spoštovani gospod predsednik, spoštovani kolegice in kolegi!</p>
               <p>Obravnava današnje tematike bi morda bila utemeljena, ko bi se pisalo leto 1992 ali
               1993 in ko bi veljalo, da po osamosvojitvi določamo naše države simbole. Danes pa je
               tovrstna razprava nekoliko nenavadna. Simbole imamo že več kot 20 let, športniki z
               državnim grbom na prsih uspešno tekmujejo za našo državo, prejemajo odličja pod
               zastavo, ko poslušajo državno himno. Ob državni slovesnostih se vsi simboli
               uporabljajo, na njih smo se navadili in jih spoštujemo take, kot jih imamo. Niti ni
               videti, da bi bilo ljudstvo nejevoljno, ker na primer ne more peti dveh kitic himne,
               namesto ene oziroma, da bi rado protestiralo, ker ne stoji kake štiri minute dlje na
               proslavah, da bi dvakrat poslušalo isto melodijo. Tovrstne novosti bi rad uvajal
               nekdo, ki bi očitno tudi časovno in vsebinsko rad kolesje zgodovine obrnil nazaj.
               Morda zato, ker se mu zdi, da je zamudil priložnost postaviti neke drugačne okvire
               oziroma ustroj, kot jo ta družba oziroma država danes imata. Ni namreč ravno v
               navadi, da bi resne države svoje simbole spreminjale brez nekih tektonskih političnih
               sprememb. In te na srečo danes še niso na vidiku. Utemeljenost sprejemanja te novelo
               se razlaga s potrebo po krepitvi domoljubja, ki naj bi prevelo množice prav z
               dodatnim normiranjem oziroma izboljšavo simbolov. Menim, da ti poskusi niso pravi.
               Domoljubje je čustvo, ki se ne spodbuja tako, da vedno znova izmišljaš izboljšave
               simbolov. Domoljubje se porodi, ko ljudje začutijo, da država, v kateri živijo, ni le
               seštevek zakonov, davkov, birokratskih ovir in zdolgočasenih birokratov oziroma
               zmuzljivih politikov, pač pa je domovina v pravem smislu besede. Domovina, ki ne
               pozna in ne nagrajuje samo uspešnih športnikov, poslovnežev, ljudi na položajih in
               tistih, ki so uspeli v življenju ali se tako ali drugače znašli. Domovina je mati
               vsem svojim otrokom, tudi onim, ki so šibki, ki so klecnili v današnjem krutem boju
               za preživetje, gotovo ne po svoji krivdi. Prava domovina nikogar od svojih ne pušča
               za seboj, ubogega podpre, da se postavi na noge, uspešnemu ustvarja pogoje, da je še
               bolj uspešen. Za tako domovino, ki bo temeljila na ustavnih načelih pravne in
               socialne države, se zavzemamo v Stranki Mira Cerarja. Verjamemo, da je to prava pot,
               pot pravičnosti in solidarnosti v naši družbi, po kateri bomo prišli do razmer, ko bo
               domoljubje na bistveno višji stopnji, kot je danes.</p>
               <p>O predlaganih členih ne bom na dolgo razpravljal. Če se na kratko dotaknem samo
               enega, ki ga predlog novele predpisuje, to je 2. člen, ki želi ukazati Mestni občini
               Ljubljani, da mora obesiti državno zastavo povsod, kjer je prisotna ljubljanska.
               Zlasti pa, da se obesi državna zastava na Ljubljanskem gradu. Poudariti je treba, da
               MOL že zdaj v skladu z zakonom, povsod kjer je to mogoče, poleg občinske obeša
               državno zastavo, tudi pred Ljubljanskim gradom je na drogovih poleg občinske na prvem
               mestu obešena državna zastava. Veljavni zakon v 14. členu določa, da je zastava lahko
               izobešena za označevanje poslopij, v katerih so sedeži ministrstev ali drugih
               državnih organov in organov lokalne skupnosti. Poudarek je na – lahko, ni pa obvezno.
               Zdaj naj bi to spremenili v obvezo za mestno občino, kar se zdi nekoliko dvolično,
               saj državne institucije, kot so na primer ministrstva, te obveznosti nimajo in je
               tudi z novelo ne bi dobili. Očitno pa je nekdo res željan tega, da bi prav z vrha
               stolpa Ljubljanskega gradu vedno vihrala državna zastava. Mimogrede, tam je nameščena
               ob praznikih in obiskih tujih državnikov. Ni povsem jasno, zakaj jo nekdo želi vedno
               tam videti. Ko boste odhajali iz te stavbe, se obrnite in poglejte kvišku – na strehi
               parlamenta ni državne zastave. Niti je ni na strehi palače predsednika države oziroma
               vlade. So pa državne zastave na drogovih pred temi poslopji. Kot že rečeno, prav tako
               je državna zastava obešena na drogu pred Ljubljanskim gradom poleg občinske. Vsekakor
               pa mislim, da razprava v zvezi z zakonsko novelo na temo državnih simbolov v
               današnjih razmerah ni prioritetna in bi lahko porabljeni čas namenili za bolj pereče
               tematike. Hvala.</p>
            </sp>
            <sp xml:id="SDZ7-Redna-04-2015-01-27.sp83">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Matjaž Han, SD. Pripravi naj se gospa Eva Irgl, SDS.</p>
            </sp>
            <sp xml:id="SDZ7-Redna-04-2015-01-27.sp84">

               <speaker>MATJAŽ HAN (PS SD):</speaker>

               <p>Hvala lepa.</p>
               <p>Najprej naj povem, da smo danes 25 let po osamosvojitvi Slovenije, pred sabo pa
               imamo Predlog zakona o spremembah in dopolnitvah Zakona o grbu, zastavi in himni
               Republike Slovenije ter o slovenski narodni zastavi. Moram reči, da je to zelo
               zanimivo in inovativno s strani predlagatelja. Mislim, da smo edina država v Evropi
               in svetu, ki se v času finančne krize, v času, ko je ljudem res težko, pogovarjamo o
               sicer pomembnih zadevah, ne pa o zadevah, ki bi spremenile finančne tokove ali pa
               doprinesle k boljšemu življenju ljudi. Če se želimo o takšnih stvareh pogovarjati,
               jih spreminjati, je eno pravilo – to se dogovarjamo in počnemo s konsenzom. To mora
               biti širši konsenz, širši dogovor in res neko zgodovinsko dejstvo, zakaj to
               spreminjamo. Ker pa mi je približno jasno predlagateljevo stališče in njegova
               bolečina, da njihovi ideali niso bili na pravi strani dolgo let nazaj, bi zdaj radi z
               nekimi zakoni, nekimi členi in tako naprej te zadeve spreminjali. Meni, Matjažu Hanu,
               bo zvezda zmeraj simbol upora, mi bo zvezda zmeraj simbol tistih hrabrih ljudi, ki so
               nam, mladim generacijam, izborili to samostojno Slovenijo. Meni bo zmeraj v ponos, da
               poznam veterane vojne za Slovenijo, ki so meni, moji družini izborili to, da imamo
               danes Slovenijo. In pri tem me nobena ideologija, nobena stranka ne bo prepričala, da
               je bilo to drugače. Če želimo vsi skupaj, da bodo ljudje spoštovali simbole, da bodo
               ljudje spoštovali zastavo, da bodo ljudje spoštovali državo, se moramo, dragi moji iz
               SDS, izogniti takim razpravam v Državnem zboru, ker čustva politikov delujejo,
               nabiranje političnih pik in nabiranje naših zaveznikov, in ne izbirajo trenutka. Za
               razliko od nekaterih na tisti strani, ki nam očitate zvezdo, partizanski boj in tako
               naprej, moram reči, da sem jaz na to ponosen. In jaz za razliko od mojega kolega iz
               SDS, gospoda Lisca, nimam nobene težave z bogom pa s cerkvijo. Velikokrat grem v
               cerkev, kadar so prazniki, kadar me gospod župnik povabi, ker spoštujem vero, ker
               spoštujem ljudi, ki hodijo v cerkev, in sem tudi njihov predstavnik v Državnem zboru.
               Za razliko od vas, ker moram reči, da malokaterega vidim na kakšnem partizanskem
               obeležju, na obeležju kakšnega dogodka, ki je zaznamoval našo zgodovino. In ko bomo
               to, gospe in gospodje, spremenili, potem bo v tej državi bistveno lažje. In takšni
               izgovori, da himna ni v skladu z ustavo, to je brez zveze! Gospe in gospodje, vse je
               v skladu z ustavo, vse je z zakonom zapisano. Takšni poskusi, kot se jih greste vi
               danes, ne bodo zvišali domoljubja v Sloveniji. Domoljubje bomo zvišali, če bomo
               politiki v prvi vrsti dostojni in dostojanstveni. Za razliko od nekaterih se mi,
               Socialni demokrati, trudimo, da je temu tako. Hvala lepa.</p>
            </sp>
            <sp xml:id="SDZ7-Redna-04-2015-01-27.sp85">

               <speaker>PREDSEDNIK DR. MILAN BRGLEZ:</speaker>

               <p> Besedo ima gospa Eva Irgl, SDS. Pripravi naj se gospa Ljudmila Novak, Nova
               Slovenija.</p>
            </sp>
            <sp xml:id="SDZ7-Redna-04-2015-01-27.sp86">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci!</p>
               <p>V Slovenski demokratski stranki vrednoto domoljubja postavljamo kot temeljno
               vrednoto svojega programa. Seveda si je ne moremo lastiti, ampak lahko pa rečem, da v
               tem družbenopolitičnem prostoru obstajajo tudi civilne organizacije, ki veliko
               naredijo za domoljubje, za to, da se domoljubje krepi in da se ohranja. In ne
               nazadnje prav grb, zastava in himna so tisti simboli, ki najbolj izpričujejo neko
               domoljubno vrednoto vsakega naroda.</p>
               <p>Prihajam iz Vipavske doline, natančneje iz Vipave in tam nekaj kilometrov stran je
               vasica Podnanos. Naj jo mimogrede omenim, da v Podnanosu so recimo leta 1962 snemali
               znanji slovenski film Tistega lepega dne. In nekaj let nazaj so Podnanosci to
               uprizorili na tistih prizoriščih v Podnanosu, kjer se je odvijal ta film. In moram
               reči, da so mnogi ljudje si to prišli pogledat in bilo je fantastično. Tako da vse
               pohvale še enkrat tem, ki so to pripravili. Ampak v tej vasici, v Podnanosu se je
               rodil še nekdo, ki je izjemnega pomena za slovenski narod, za slovensko kulturo. To
               je bil Stanko Premrl. Stanko Premrl je bil tisti, ki je uglasbil himno – Zdravljico.
               Bil je duhovnik, bil je velik cerkveni skladatelj, ki je veliko pripomogel k razvoju
               slovenske cerkvene glasbe. In kot že rečeno, bil je tudi tisti, ki je uglasbil
               slovensko Zdravljico. Prav danes sem dobila v svoj poštni predal vabilo na otvoritev
               razstave Zdravljica 1844–2014, kajti ravno letos obeležujemo 110. obletnico
               uglasbitve himne in 50-letnico smrti skladatelja Stanka Premrla. Vsekakor gre za
               izjemno pomembno obeležitev in verjamem, da bomo poslanke in poslanci delali čim več
               na tem, da bo slovenska Zdravljica vedno, če tako lahko rečem, v našem srcu. Ne samo
               takrat ko športniki zmagujejo, ko jo slišimo, ampak vedno in povsod.</p>
               <p>Ustava Republike Slovenije v svojem 6. členu kot himno določa celotno Zdravljico. To
               smo že prej povedali. Celotno Zdravljico. Gospod Boris Pahor, izjemen Slovenec, ki je
               veliko pripomogel k dodatni identiteti, tudi kulturni, slovenskega naroda, je dejal,
               da poleg sedme kitice, ne samo da bi bilo dobro, ampak bi bilo prav, da se izvaja
               tudi druga kitica himne Zdravljica. In seveda se tukaj upravičeno postavlja
               vprašanje, zakaj imajo vedno stranke levice takšen problem, da bi se izvajala, če že
               ne v celoti himna, kot predlaga ustava Republike Slovenije, pa vsaj še z drugo
               kitico, in sedmo kitico. In ne glede na to, kaj je prej kolega Han povedal, lahko
               rečem, da je razlog izključno en sam. In to je, da si je France Prešeren kot naš
               največji pesnik drznil večkrat v Zdravljici zapisati besedo "bog". Ne glede na to,
               kaj boste v nadaljevanju rekli, je to res. In to lahko utemeljim še dodatno. V
               prejšnjem mandatu, ko je bil predsednik Državnega zbora gospod Janko Veber, smo imeli
               državno proslavo, kjer je nastopal med drugim tudi pevski zbor Konservatorija za
               glasbo in balet v Ljubljani pod vodstvom Ambroža Čopija iz Nove Gorice. Gre za
               odličnega, res odličnega dirigenta. In ta zbor je želel izvajati skladbo Očenaš
               hlapca Jerneja. Ivan Cankar je tisti, ki je napisal Očenaš hlapca Jerneja. Ampak
               predsednik Državnega zbora je prepovedal, da se izvaja ta skladba, pa čeprav prihaja
               ravno iz stranke Socialnih demokratov, ki se borijo za socialne pravice – ali bi se
               vsaj morali. Kajti tisti, ki poznamo to pesem, potem vemo, o čem govori. Govori ravno
               o tem, o boju za socialne pravice. O boju, da tisti, ki pošteno delajo, si zaslužijo
               tudi pošteno plačilo. Ampak predsednik Državnega zbora se je odločil, da te pesmi ne
               bo. In tukaj lahko pohvalim držo dirigenta, ki se je uprl temu in je dejal: "Potem pa
               ne bomo nobene druge pesmi dodatno izvajali." Ker oprostite, to se je zgodilo, kot da
               bi bili v neki drugi državi in zato nakazujem, da je mentaliteta še vedno v prejšnjem
               režimu nekje. Vsi poznate zloglasni 133. člen Kazenskega zakonika in veste, kaj
               pravi, o prejšnji državi seveda. Zapiral je ljudi, če so povedali resnico na glas ali
               pa samo kakšen kritični stavek o tedanji oblasti. In tukaj se vzorci ponavljajo, in
               to je problem. Ampak zakaj se je nekdanji predsednik Državnega zbora takrat odločil,
               da ne bo te pesmi? Ne zaradi socialnih elementov. Morda jih celo ni poznal, lahko
               rečem, morda sploh ne pozna tega. Tudi to je možnost. Svetovalci so mu pa zagotovo
               napačno svetovali. Ampak on se je odločil, da tega ne bo zaradi tega, ker Očenaš
               preveč spominja na krščanstvo. Tako kot je takrat ob tem dogodku povedal tudi
               nekdanji nadškof Anton Stres. Očenaš pač preveč spominja na krščanstvo. Čeprav tudi
               ta prostor izhaja ravno iz judovsko-krščanske tradicije. Ampak to je problem, ker
               nismo pretrgali s sistemom, ki je očitno v teh glavah še kako prisoten. In to je
               velik problem.</p>
               <p>Jaz bom zakon o grbu, o himni in o zastavi podprla. Hvala.</p>
            </sp>
            <sp xml:id="SDZ7-Redna-04-2015-01-27.sp87">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Ljudmila Novak, Nova Slovenija. Pripravi naj se gospa Erika
               Dekleva, SMC.</p>
            </sp>
            <sp xml:id="SDZ7-Redna-04-2015-01-27.sp88">

               <speaker>LJUDMILA NOVAK (PS NSi):</speaker>

               <p>Spoštovani gospod predsednik, kolegice in kolegi, spoštovana gospa ministrica in
               minister, lepo pozdravljeni!</p>
               <p>Tudi sama sem bila na prireditvi, na kateri je naš veliki pisatelj Boris Pahor
               izpostavil nepopolnost naše himne, če tako rečem, ker ne uporabljamo tudi druge
               kitice. In takrat sem se tudi sama zavedla, da pravzaprav bi bilo res lepo, ko bi
               združili drugo in sedmo kitico. Zakaj? Druga govori o Slovencih, o nas, o naši
               deželi, sedma ima mednarodne razsežnosti. Obe sta lepi, vse so lepe, in se mi zdi, da
               bi ta povezava res izražala neko celoto. Seveda vem, zakaj pač ta kitica za nekatere
               ni sprejemljiva. Zato, ker se v njej pojavlja dvakrat beseda "bog". Ker se še vedno
               ne znamo normalno pogovarjati o tej temi. Ker še vedno nočemo priznavati, da je pač
               naš prostor, slovenstvo, zelo povezan z vero, z bogom, s krščanstvom itn. Tudi nekaj
               je zanimivo. Stanko Premrl, skladatelj, duhovnik, učitelj, avtor glasbe za himno, je
               stric narodnega heroja Janka Premrla Vojka, ki je bil brat Rade Premrl Pahor, torej
               od Pahorjeve žene. Narodni heroj, nečak Stanka Premrla, skladatelja, in brat
               Pahorjeve žene. In poglejte, Stanko Premrl – duhovnik, skladatelj, verjetno Janko
               Premrl – partizan, ni bil bistveno drugače vzgojen, ampak verjetno da tudi v tem
               smislu. In tudi to bomo morali priznati vsi skupaj, da je večina partizanov
               pravzaprav bila takrat kristjanov, katoličanov, saj drugih je pravzaprav bilo zelo
               malo. In ko se bomo normalno o tem pogovarjali, o naši zgodovini, preteklosti, o
               veri, o kulturi, o tem, da smo sicer različni, da imamo tudi različne poglede, lahko
               na vero, lahko na zgodovino, na narodnoosvobodilni boj, revolucijo in tako naprej, ko
               se bomo o tem pogovarjali bolj sproščeno, s spoštovanjem, razumevanjem in tudi s
               priznavanjem, da je pač nekaj bilo dobro in nekaj je bilo tudi slabo in nekaj
               nedopustno, takrat bomo največ naredili tudi za sedanje rodove, za resnico in za
               slovenstvo.</p>
               <p>Mene žalosti, da se o naših najsvetejših državnih simbolih, kot so himna, grb in
               zastava, tukaj kregamo na takšen način. Morali bi se pogovarjati o tem, kako bomo
               pogosteje izobešali zastavo, kako bomo vzgajali naše otroke in mlade, da bodo imeli
               to državo raje, kaj bomo naredili, da nam bo bolje šlo, kako bomo pogosteje oziroma
               kako bomo razlagali vse te naše simbole, kaj pomenijo. To bi morala biti glavna tema
               naših debat. In vse simbole lahko tudi zlorabljamo. Zlorablja se lahko zvezda,
               zlorablja se lahko križ in zlorablja se lahko tudi državni zbor za različne
               manipulacije, obtoževanja, sprevrženo govorjenje in tako naprej. Jaz si želim, da bi
               bilo tega čim manj. Na ta način bomo tudi dvigovali ugled Državnega zbora in tudi
               ugled naše države.</p>
               <p>Nedavno je bilo prav tukaj, tudi gospod predsednik je bil prisoten, v organizaciji
               Zveze prijateljev mladine srečanje mladih iz osnovnih in srednjih šol, kjer so
               izpostavili, da pogrešajo državljansko vzgojo v srednji šoli. To so rekli mladi sami.
               To so rekli, da v osnovni šoli je, medtem ko v srednji, ko bi lahko začeli bolj resno
               o tem debatirati, se pripravljati tudi kot volivci, kot odgovorni državljani, pa tega
               manjka.</p>
               <p>Zato bo Nova Slovenija danes vložila predlog za razpravo v Odboru za izobraževanje na
               to temo, predlog, da bi tudi v srednjih šolah uvedli državljansko vzgojo. Poglejte,
               vsi imamo probleme, ker se mladi ne udeležujejo volitev, ker jim ni čisto jasno, kaj
               pomeni demokracija, demokratični sistem, velikokrat tudi odraslim ne, zato je prav,
               da je to čas priprave na odgovorno državljanstvo. Zato si želim, da bi v tem duhu
               pogosteje razpravljali, kaj lahko naredimo, da bomo vsi skupaj bolj ponosni na našo
               državo, bolj odgovorni in da bomo te vrednote prenašali tudi na mlade rodove.</p>
               <p>Kot sem že prej dejala, bi pa druga kitica in sedma kitica skupaj res bili tisto, kar
               izraža ponos do naše države, do našega jezika, našega naroda, in hkrati to mednarodno
               razsežnost.</p>
            </sp>
            <sp xml:id="SDZ7-Redna-04-2015-01-27.sp89">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Erika Dekleva, SMC, pripravi naj se gospod Franc Jurša, Desus.</p>
            </sp>
            <sp xml:id="SDZ7-Redna-04-2015-01-27.sp90">

               <speaker>ERIKA DEKLEVA (PS SMC):</speaker>

               <p>Hvala za besedo. Spoštovani predsedujoči, kolegice in kolegi!</p>
               <p>Stranka SDS danes ponovno vlaga Predlog zakona o spremembah in dopolnitvah Zakona o
               grbu, zastavi in himni Republike Slovenije ter o slovenski narodni zastavi. Danes že
               tretjič. Tudi sama se tako kot kolega Jani sprašujem, zakaj vendar tega niso storili,
               ko so vodili vlado, ko so imeli koalicijo, tako da je moje vprašanje čisto na mestu.
               Ne vem, ali s tem mislijo resno ali gre morda samo za produciranje številnih
               predlogov zakonov ali morda za kaj drugega, pa pustimo to.</p>
               <p>Osebno se bom osredotočila samo na totalitarne simbole. Po predlogu SDS bi naj bilo
               vsako javno izražanje idej preko ali s pomočjo totalitarnih simbolov strogo
               prepovedano in strogo sankcionirano. S predlogom zakona želijo prepovedati javno
               poveličevanje vseh totalitarnih režimov, njihovih nosilcev in državnih simbolov. Že
               večkrat smo danes slišali, da ni nikjer opredeljeno, kateri simboli so totalitarni in
               kateri niso. Slišali smo tudi, da Vlada tudi tokrat predloga spremembe ne podpira.
               Napisali so, da 3. člen predloga ne sodi v ta zakon in da je nesistemski, sporen pa
               je tudi z vidika spoštovanja sodne prakse Evropskega sodišča za človekove pravice.
               Res je, da so v nekaterih državah komunistični simboli zakonsko prepovedani, to je na
               Madžarskem, na Poljskem. V Evropi so potekale razprave o popolni prepovedi, podobno
               kot to velja za nacistične simbole. Vendar zaradi zaščite temeljnih človekovih
               pravic, kot je svoboda govora, je Evropsko sodišče za človekove pravice v tej zvezi
               razsodilo proti zakonom, ki prepovedujejo politične simbole. In že zaradi tega ne
               smemo sprejeti take dikcije.</p>
               <p>V tem samem predlogu se seveda niso jasno opredelili, kateri simboli konkretno jih
               tako motijo. Kot mnogi razpravljavci pred menoj si tudi sama predstavljam, da je
               problem rdeča zvezda. Jaz bi rada povedala, da, recimo, meni osebno redeča zvezda ne
               predstavlja totalitarni simbol. Jaz se bojim, da z današnjo razpravo pravzaprav
               žalimo ljudi, ki so se v vojni borili za svobodo pod rdečo zvezdo. Sama seveda ne
               želim zanemariti vrednote narodnoosvobodilnega boja, niti ljudi, ki so bili
               pripravljeni dati svoja življenja za svobodo, med njimi tudi moj stari ata, s kapo in
               rdečo zvezdo na njej. Jaz sem vedno bila in še vedno sem ponosna nanj. Rdeča zvezda
               seveda zame ni totalitarni simbol. Zdijo pa se mi totalitarni vsi tisti, ki v imenu
               svoje resnice odrekajo pravico drugim do njihove resnice.</p>
               <p>Sprašujem se tudi, zakaj bi nek simbol označili za totalitarnega. Ali je morda lahko
               razlog to, da je določen režim pod tem znakom, pod tem simbolom ubijal druge, tudi
               nedolžne? Verjamem, da bi se kolega iz Nove Slovenije s tem strinjal, vendar če je
               temu tako, potem moramo prepovedati tudi uporabo križa kot simbola. Več kot tisoč let
               so v imenu križa pobijali milijone. Mislim, da ni težava v simbolih. Težava je vedno
               v ljudeh in težava je v dejanjih.</p>
               <p>Motiv rdeče zvezde je antični simbol, ki so ga uporabljale vse velike srednjevzhodne
               religije. Pogosto je bila rdeča zvezda uporabljena na zastavah, v grbih, pojavlja se
               kot del industrijskih blagovnih znamk, logotipov gospodarskih družb in produktov,
               številnih športnih klubov in ne nazadnje je rdečo petokrako zvezdo moč najti tudi v
               naravi, primer je rdeča morska zvezda. Jaz predlagam, da jo prepovemo, in če se
               pojavi, strogo kaznujemo. Hvala.</p>
            </sp>
            <sp xml:id="SDZ7-Redna-04-2015-01-27.sp91">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Franc Jurša, Desus, pripravi naj se gospa Anja Bah Žibert SDS.
           </p>
            </sp>
            <sp xml:id="SDZ7-Redna-04-2015-01-27.sp92">

               <speaker>FRANC JURŠA (PS DeSUS):</speaker>

               <p>Gospod predsednik, hvala za besedo. Lep pozdrav predstavnikom Vlade, kakor tudi
               seveda vam, spoštovani kolegi in kolegice!</p>
               <p>Če bi razmišljal o tem, ali prinaša današnja razprava pozitiven rezultat, bi lahko
               pod to črto hitro potegnil in rekel, da imamo zopet eno razpravo, ki na nek način
               razdvaja nas v Državnem zboru, prav tako pa tudi naše državljanke in državljane.</p>
               <p>Če pogledamo malo bližnjo zgodovino razprav o tej tematiki, hitro ugotovimo, da smo
               imeli to razpravo aprila leta 2011, da je bil potem vložen zakon februarja 2014 in
               istega leta, to se pravi na koncu leta 2014 je bil vložen tudi ta zakon, ki je danes
               v prvi obravnavi, seveda z niansami oziroma dodatki. Ta dodatek je bil v glavnem v
               tem, da se prepovedo totalitarni simboli. Novost v sedanjem predlogu zakona pa je, da
               se v Ljubljani morajo dodati k lokalni, občinski, mestni zastavi tudi državne
               zastave. Okoli tega ne bom posebej razpredal, je pa res, da je Ljubljanski grad, kot
               je nekdo v stališču ali razpravi povedal, kulturni spomenik lokalnega pomena. Res je
               tudi to, da ga je nekoč kupil župan Ljubljane in da ga je podaril Ljubljani oziroma
               občankam in občanom takratne Ljubljane in vsem tistim, ki še danes živijo in bodo
               tudi v prihodnosti. Mene ne moti – povedano je bilo tudi, ob katerih priložnostih se
               zastava izobeša – tudi če bi v zakonu bilo zapisano, da se tukaj na tem mestu izobeša
               državna zastava.</p>
               <p>Himna. Jaz spoštujem gospoda Pahorja, ker prej je izzvenelo, kot da poslanke in
               poslanci Poslanske skupine Demokratične stranke upokojencev ne spoštujemo akademika,
               pesnika in pisatelja. To ne drži. Spoštujemo ga, ampak to je njegovo stališče. On je
               pač povedal, da bi naj himna bila po njegovi presoji sedma in druga kitica
               Zdravljice. V ustavi dejansko piše, da je himna Zdravljica. Ampak vseeno bi rad
               povedal, če bi celotno Zdravljico izvajali, bi to trajalo, seveda odvisno od hitrosti
               izvajanja, nekje okoli sedem in pol minut. Tisti, ki spremljamo športne dogodke –
               zakaj omenjam športne dogodke? Predvsem zaradi tega, ker na športnih dogodkih se
               največkrat izvajajo himne različnih držav in vidimo koliko časa ena himna na tej
               športni prireditvi tudi traja. Jaz mislim, da bi to bilo pa potem verjetno malo
               preveč, ne samo na športnih prireditvah, ampak tudi na drugih prireditvah, ki se
               izvajajo in se himne tudi kot takšne izvajajo.</p>
               <p>V drugi kitici omenjate, da je tukaj narodna zavest, domoljubje. Za mene je tudi v
               tej kitici, ki se zdaj izvaja, to. Vedno imam spoštljiv odnos do naše himne, če se da
               in je možno, ob spremljanju himne tudi zapojem, kljub temu da nimam bog vedi kako
               dobrega glasu za petje. Veseli me tudi, da Slovenke in Slovenci, ki dosegajo tako
               dobre športne rezultate, v večini pojejo slovensko himno. V zadnji možnosti ste imeli
               videti to na svetovnem prvenstvu rokometne reprezentance naše države. Ampak veste,
               domoljubje in zavest ni samo himna, niso samo simboli, je tudi nekaj drugega.
               Predvsem je naša naloga, da zagotovimo mladi populaciji, mladi generaciji službe, da
               bodo imeli svoje dohodke, da zagotavljamo službe tistim, ki so starejši nad petdeset
               let, ker jih zelo težko dobijo, tisti ki rabijo javno zdravstvo, ki ni v celoti
               plačljivo, delno že tudi je. Da imamo javno šolstvo, ki tudi ni plačljivo, kljub temu
               da boste nekateri rekli, da delno je. Pa tudi zdaj zasebno šolstvo, veste, da je
               stoprocentno tudi javni program plačan s strani države. To so vse tiste zadeve, ki so
               ključnega pomena. Najbolj ključno pa je, da imamo Slovenke in Slovenci dokaj socialno
               državo. Mi se moramo zavzemati še za višje kriterije socialne države, zavzemati pa se
               tudi moramo, da bodo plače delavcev, minimalne plače delavcev v naši državni višje.
               To je tudi na nek način spremljajoči postopek z gospodarsko rastjo oziroma s
               povečanjem bruto družbenega proizvoda.</p>
               <p>Če bi še govoril mogoče o trajanju, pa o kiticah, bi se verjetno samo ponavljal,
               zato bom na tej točki zaključil svojo razpravo in rekel, da tega predloga zakona ne
               bom podprl in da ocenjujem, da smo danes zopet razpravljali nekaj, kar nas znotraj
               državnega zbora tudi v sami državi deli, ne pa združuje.</p>
            </sp>
            <sp xml:id="SDZ7-Redna-04-2015-01-27.sp93">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Anja Bah Žibert, SDS. Pripravi naj se gospod Matjaž Nemec, SD.</p>
            </sp>
            <sp xml:id="SDZ7-Redna-04-2015-01-27.sp94">

               <speaker>ANJA BAH ŽIBERT (PS SDS):</speaker>

               <p>Spoštovani predsednik, hvala za besedo. Kolegice in kolegi!</p>
               <p>Name se je pred dnevi z elektronskim sporočilom obrnila gospa, naj v Državnem zboru
               vendarle spregovorimo tudi o revščini. Prav ima. V Slovenski demokratski stranki
               večkrat opozarjamo na ta pereč problem in predvsem na razloge za takšno stanje.
               Revščina se seveda najbolj odraža v hudih stiskah ljudi, ki ne vedo, kako preživeti
               dan, teden in mesec. Dalje si vsi ti sploh ne upajo pogledati. Ljudje so dobesedno
               pritisnjeni ob zid in ne vidijo izhoda. Ta vlada pa jim po vrhu vsega dodaja še nove
               obremenitve v obliki davkov. Naj spomnim samo na zadnjo obremenitev študentskega
               dela, za katero je celo vlada zapisala, da bo zmanjšala brezposelnost. Norčevanje. Pa
               govorim o zelo mili besedi. A žal to ni edini odraz revščine v naši družbi. Revščina
               se odraža tudi na drugih področjih. Res je, spoštovana kolegica, tudi na drugih
               področjih. Na primer na področju vrednot. Lahko bi govorili tudi o duhovni revščini,
               in kar je zame zelo in izjemno žalostno, živimo tudi v revščini narodne zavesti. Da
               je temu na nek način tako, govori tudi današnja razprava. V tem državnem zboru
               govorimo namreč že tretjič o potrebnih spremembah Zakona o grbu, zastavi in himni
               Republike Slovenije.</p>
               <p>Sprašujem se, kolegice in kolegi, kaj je v teh predlogih slabega, da jih ni moč
               sprejeti. Je za vas problem uveljavitev himne v skladu z ustavo Republike Slovenije?
               Himna naj bi se v svoji ustavni določni obliki torej izvajala celotna. Ne nazadnje bi
               se v tem celotna himna slišala tudi na državnih praznikih, ob različnih slavnostnih
               prireditvah. Himna, spoštovani, je ena sama, in to je Zdravljica. Verjamem, da si
               nekateri želite morda kakšne druge himne. Tukaj pa je bistvena razlika med nami in
               tistimi, ki razmišljate drugače. Na nek način me zato danes tudi niso čudili nekateri
               izbruhi posameznih poslancev, lahko rečem, da so bili precej čustveni. Hudo pa mi je,
               da so nekateri pri tem izkoristili čas za obračunavanje celo z akademikom Borisom
               Pahorjem, ki je bil sicer glede himne jasen. Kaj vam pri tem našem predlogu povzroča
               takšno bolečino? Osebno me ob izvajanju himne namreč vedno preplavijo čustva. Vesela
               sem, ko jo slišim. In želela bi si jo na trenutke slišati kar še enkrat in še enkrat.
               V čem je torej tak problem, da bi jo slišali v celoti? Zakaj vedno, ko govorimo o
               temeljnih simbolih naše države, med katerimi so grb, zastava in himna, in so na nek
               način dokaz in potrditev narodne zavesti, vi kričite o ideoloških temah? Žal, še en
               vidik revščine vrednot. Želimo le postaviti jasne meje med poveličevanjem vseh
               totalitarnih režimov na eni strani ter demokratično družbo in vrednote na drugi. Je
               mar to problem? Sprašujem odkrito in iskreno. Govorimo o problemu poveličevanja vseh
               simbolov totalitarnih režimov in javnem poveličevanju njihovih predstavnikov.
               Poudarjam – vseh. Vi govorite o rdeči zvezdi. Kdo je potem tu ideološki? Ja, tu je
               res bistvena razlika med tistimi, ki ta zakon podiramo in želimo prepoved
               poveličevanja vseh totalitarnih simbolov, in tistimi, ki tega zakona ne podpirate,
               kajti gre za razliko v odnosu do vseh totalitarnih režimov. Nekateri jih ločujete in
               jih na nek način tudi ščitite, drugi jih enačimo.</p>
               <p>Nikakor se ne morem strinjati z enim od predhodnih razpravljavcev, mislim, da je bil
               kolega iz Desusa – domoljubje namreč ni nekaj, kar imaš ali pa nimaš, s tem se
               enostavno ne gre strinjati. Domoljubje vzgajaš in ga neguješ. Kakšno sporočilo
               pravzaprav dajemo svojim otrokom? Da ni zaželeno, da bi slišali Zdravljico v celoti?
               Da je slabo, če bi izvajali v šolah, na njihovih prireditvah dve ali več kitic himne?
               Da vsi totalitarni režimi na svetu niso enak problem? Kaj pravzaprav želite, da
               sporočamo svojim otrokom? Mi s tem predlogom zakona zagotovo jasno sporočamo.</p>
               <p>Kaj si o samem predlogu misli Vlada, je zapisala sicer v svojem stališču, pri tem
               pa, oprostite, je pokazala tudi na nek svoj odnos do tovrstnih vrednot. Veste, dobro
               bi bilo, da predlagani tekst vsaj preberete in naslednjič besede "Prešeren, naš
               največji pesnik", mimogrede, zapišete pravilno.</p>
               <p>Tema, ki jo danes obravnavamo, je zame odraz zrelosti naroda in boj proti revščini
               narodne zavesti. Kje smo, naj si odgovori vsak sam. Dobro bi bilo, da se o tem vsak
               vpraša. A revščina narodne zavesti, revščina vrednot, se, žal, končno odraža tudi v
               revščini kot taki. In prišla sem na začetek, na to, o čemer je govorila gospa v
               elektronskem sporočilu. Zato mi dovolite, da vas samo spomnim, kdo je kam bežal:
               Kubanci v Ameriko ali Američani na Kubo? Kdo je kam bežal: Jugoslovani na zahod ali
               državljani teh držav v Jugoslavijo? Zato je, veste, poveličevanje totalitarnih
               režimov in njihovih simbolov na eni strani in na drugi strani jesti s polno žlico
               dobrine demokratične družbe in nositi znamke različnih multinacionalk in potem veselo
               mahati s tako imenovano vašo rdečo zvezdo, vsaj moralno sporno, če se kakšni drugi
               besedi v današnji razpravi izognem. Hvala lepa.</p>
            </sp>
            <sp xml:id="SDZ7-Redna-04-2015-01-27.sp95">

               <speaker>PREDSEDNIK DR. MILAN BRGLEZ:</speaker>

               <p> Besedo ima gospod Matjaž Nemec, SD, pripravi naj se gospod Žan Mahnič, SDS.</p>
            </sp>
            <sp xml:id="SDZ7-Redna-04-2015-01-27.sp96">

               <speaker>MATJAŽ NEMEC (PS SD):</speaker>

               <p>Hvala lepa za besedo.</p>
               <p>Predlagateljev predlog zakona se nanaša na himno, nanaša se na določbo o uporabi
               totalitarističnih simbolov, ta novela pa je razširjena še z določbo, ki Mestni občini
               Ljubljana zapoveduje, kako in kaj glede izobešanja zastav na Ljubljanskem gradu.
               Predlog zakona na nek način kaže na dve dejstvi, ali se predlagatelj dejansko ne
               zaveda problema prioritet, ki ga imamo v naši državi, ali pa želi samo provocirati in
               odpirati neproduktivno razpravo. Ne ene, ne druge, ne vem, katero bi izpostavil kot
               primernejšo. V času, v katerem živimo, pa se bom oglašal v imenu svoje generacije, ko
               so nam dejali, uči se, bodi priden, našli ti bomo službo in si boš ustvaril svoje
               življenje, se je nekaj močno zamajalo. Namesto da bi reševali probleme sodobnega
               časa, probleme naše generacije, se ukvarjamo s problematikami, ki so bile v tej
               dvorani izpostavljene že vsaj trikrat v različnih vladah, v različnih koalicijah in
               ko bi že vsak snubec razumel, da ne dobi konsenza za to, da bi se zgodba odvila po
               lastnih željah.</p>
               <p>Zdravljico je nekdanja republiška skupščina kot slovensko himno potrdila že 29. 3.
               1990, torej že pred osamosvojitvijo. Leto prej, 27. 9. 1989, je v dvanajstem
               amandmaju k Ustavi zapisano sporočilo: Himna Zdravljica je himna socialistične
               republike Slovenije. Od tega se lahko naučimo, da je takratni sklic skupščine, v
               sodobnem času parlamenta, dejansko na nek način bil manj konflikten, in to v težjih
               časih, kot smo mi sedaj. V najtežjih časih, in to v časih, na katere smo najbolj
               ponosni v naši zgodovini, se je politika znala poenotiti pri ključnih vprašanjih, ne
               glede na to, kaj si posameznik misli o uporabnosti grba, himne ali pa zastave. Tega
               smo v času od osamosvojitve do danes že sprejeli kot svojega in ga gojimo, in tako
               kot je bilo že večkrat rečeno, vsakič ponosno izpostavljamo, še posebej pri športnih
               uspehih.</p>
               <p>Pri tokratnem predlogu se mi ponovno, bom izpostavil, zdi predvsem ta problem
               prioritet. Namreč odmik od vsakdanjega časa daje vedeti, da politika še ni zrela za
               to, da bi odpravila z duhovi preteklosti, če pa tega ne bomo storili, si tudi ne bomo
               zaslužili boljše prihodnosti. Kot Primorec lahko rečem, kar je bilo danes tukaj že
               večkrat izpostavljeno, o problematiki zvezde, uporabe nekdanjih simbolov, da so bili
               prav ti tisti, ki so nas odrešili dvajsetletnega totalitarnega sistema, imenovanega
               fašizem.</p>
               <p>Zato bi predlagal, da nehajmo preganjati družbenopolitični sistem. Če je kaj treba v
               naši zgodovini narediti, je mogoče preganjati posameznike znotraj sistema in ne
               posploševati vse počez. Moj predlog bo pa pri tem vprašanju zelo konkreten, kar se
               tiče domoljubja. Tudi danes je bilo že izpostavljeno, da je tega le-treba krepiti in
               da šele ko bomo v tem elementu enotni, bomo lahko skupaj gradili novo prihodnost.
               Tudi jaz izražam podporo, da bi se v izobraževalnih institucijah izpostavil pomen
               domoljubja in državotvornosti. Zato bi pa od predlagatelja mogoče v prihodnje
               pričakoval, da se naši nacionalni simboli izobesijo na mejnih prehodih, tako kot to
               znajo narediti sosednje države, in to v največji možni obliki na izpostavljenih
               mestih, mogoče na našem največjem pristanišču, mogoče bi jih lahko uporabili na
               bencinskih črpalkah našega največjega distributerja in bi na takšen način krepili
               svoj odnos do države in do svojih simbolov, ne pa nenehno iskanje duhov iz
               preteklosti, od katerih se ne znamo odmakniti. Hvala lepa.</p>
            </sp>
            <sp xml:id="SDZ7-Redna-04-2015-01-27.sp97">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Žan Mahnič, SDS. Pripravi naj se gospod Uroš Prikl, Desus.</p>
            </sp>
            <sp xml:id="SDZ7-Redna-04-2015-01-27.sp98">

               <speaker>ŽAN MAHNIČ (PS SDS):</speaker>

               <p>Hvala za besedo, gospod predsednik, spoštovane kolegice in kolegi.</p>
               <p>Naj za začetek začnem samo z uvodnimi besedami oziroma stavki himen nekaterih članic
               Evropske unije. Hrvaška: Lepa naša domovina, Velika Britanija: Bog obvaruj našo
               milostno kraljico, Italija: Bratje Italije, Italija je vstala, Francija: Vstanite
               otroci domovine, prišel je dan slave. Nemčija: Enotnost, pravico in svobodo za nemško
               domovino, Španija: Dolgo naj živi Španija, Portugalska: Junaki morja, plemeniti
               ljudje, pogumnega in nesmrtnega naroda. Meni gredo kocine pokonci ob takšnih besedah,
               ob takšnih verzih, pa gre za himne drugih ržav. Kakšna pa je naša? Žive naj vsi
               narodi, ki hrepene dočakat dan… Lepo in super za kakšno evropsko himno, lahko jo
               predlagamo za himno OZN. Nikjer ni omenjena slovenska domovina. Jaz ne vem, zakaj
               imate takšen hud problem, če bi imeli še drugo kitico? "Bog našo nam deželo, Bog živi
               ves slovenski svet." Ali je problem beseda "bog"? Kaj pa pravi sedma kitica? "Ne
               vrag, le sosed bo mejak"… Torej omenjen je hudič, nasprotje od boga – to vas pa ne
               moti? Zdaj ne vem, ali ste očitno potemtakem nekateri bolj zavezani hudiču kot pa
               bogu. Vemo, kakšno je mišljenje levice oziroma kakšno je mišljenje socialistov, tukaj
               smo mi, nad nami ni ničesar. Z razliko od nas, konservativcev, ki verjamemo da
               obstaja bog, da obstajajo nebesa, socialisti vedno skušajo nebesa ustvariti na
               zemlji. Ampak kadar so socialisti skušali nebesa ustvariti na zemlji, so ustvarili
               nič drugega kot pa samo pekel.</p>
               <p>In zdaj tukaj jaz poslušam, kako s to temo mi delimo, razdvajamo. Pa kdo tukaj deli
               in razdvaja, kdo tukaj govori o rdeči zvezdi? Vi govorite o rdeči zvezdi. Očitno vi
               sami enačite rdečo zvezdo s totalitarizmom. Ni vedno rdeča zvezda simbol
               totalitarizma, tega tudi mi ne predlagamo. Mi predlagamo, samo da so prepovedani
               simboli, totalitarni simboli totalitarnih držav. O kakšni rdeči zvezdi je tukaj
               govora? Dajte si malo razjasniti te pojme. In stalno poslušam, da se gremo ideološki
               boj, da razdvajamo in kaj jaz vem, kaj še vse. Veste, kdo se gre ideološki boj v
               Sloveniji? Levica. Ker če bi ga se šla desnica, potem danes ne bi imeli otrok, ki jih
               oblačijo v pionirčke, potem danes ne bi paradirali z jugoslovanskimi in pa
               sovjetskimi zastavami po slovenskih ulicah in trgih. Mimogrede, pa pojdite, če upate,
               s temi zastavami mahati na Trg bana Jelačića. Res bi rad videl junaka, ki bo šel na
               glavni trg v Zagrebu, na Trg bana Jelačića mahat z jugoslovansko zastavo, mu jaz
               plačam karto za dol, ker za nazaj je verjetno ne bo potreboval.</p>
               <p>Ne vem, vprašajte družino Edvarda Peperka ali pa konec koncev družino Jerneja
               Molana, dveh izmed ostalih teritorialcev, ki sta padla pod streli jugoslovanske
               armade, ki je imela to tako opevamo rdečo zvezdo in tako naprej in ostali simboli
               Jugoslavije, katere tako propagirate in o katerih tako radi govorite.</p>
               <p>V Večeru je bil en zanimiv članek Dragice Korade oziroma kolumna, kjer napada
               predsednika države gospoda Boruta Pahorja. Takole piše: "Pahorjev cilj, da bi na
               državni proslavi 8. aprila, ko bo elita oblasti posebej obeležila 25. obletnico prvih
               demokratičnih volitev, sedeli oboji, rdeči in črni, angeli in demoni. Vsi drugi so v
               tej igri nepomembni. V najboljšem primeru funkcionirajo kot drobiž za poravnavanje
               tujih računov, v najslabšem pa kot topovska hrana. Tudi če Pahorjev težki boj za
               proslavo nečesa, kar bi kvečjemu terjalo resno javno razpravo, če že ne vseslovenski
               punt," se pravi punt proti temu, da so bile prve demokratične volitve, "težko
               razumemo, je treba predsedniku čestitati vsaj za datum proslave. Če bi si svoje
               politične orgije omislil samo dva dni prej, 6. aprila torej, bi moji sosedje na levi
               in na desni, ki si že lep čas služijo kruh kot dninarji v Avstriji, z lahkoto rekli:
               "Vidiš, tistega 6. aprila so nas napadli Nemci, tega 6. aprila pa naši." A to je
               slovensko domoljubje? A to so vrednote slovenske osamosvojitve, ki jih nekateri
               opevajo? To ni razdruževalno, to je nekaj več. To se objavlja v medijih, zaničuje se
               vse osamosvojitelje, zapira se jih, zaničuje se vse, kar se tiče slovenstva, kar se
               tiče slovenskega naroda itn. Veste, za nas država oziroma domovina, to so za nas
               vrednote, to je za nas nekaj več. Za nas, za razliko od vas, ki ljudi tretirate kot
               neke številke v državnem računalniku, ki imate državo zato, da nekaj imate od nje, če
               ima v lasti podjetja, še toliko boljše, bomo še tam kaj vzeli.</p>
               <p>Država je veliko več kot to, kar si vi predstavljate. Jaz bom ta predlog, ki ga
               Slovenska demokratska stranka predlaga, podprl. In je bila tam bojazen, če pelje to v
               drugo republiko, pa naj pelje, dejstvo je, da enkrat bo tudi ta zakon sprejet.</p>
            </sp>
            <sp xml:id="SDZ7-Redna-04-2015-01-27.sp99">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Uroš Prikl, Desus, pripravi naj se mag. Bojana Muršič, SD.</p>
            </sp>
            <sp xml:id="SDZ7-Redna-04-2015-01-27.sp100">

               <speaker>UROŠ PRIKL (PS DeSUS):</speaker>

               <p>Spoštovani, hvala lepa za besedo.</p>
               <p>Bom skušal biti bolj umirjen, predvsem pa strpen, na vsak način pa zelo kratek, ker
               mi je izjemno malo časa ostalo. Nasprotujem predlogu zakona predvsem iz razloga, ker
               ni v nasprotju z ustavo. Predvsem pa bi tukaj želel izpostaviti, da ne gre povezovati
               patriotizma s stališčem do predlaganega zakona oziroma novele zakona. Jaz sem ponosen
               na svojo himno. Ponosen sem na vse simbole te države. Ampak to niso razlogi, da bi
               pristajal na to, da je treba celotno himno, vse kitice, ki so zelo lepe, na vsaki
               prireditvi, na vsakem športnem dogodku tudi zapeti. Morda v razmislek. Meni pa je
               zelo simpatična peta kitica.</p>
               <p>Kar zadeva totalitarne simbole. Lepo vas prosim, naj vas rdeča zvezda ne moti. Mene
               ne moti. Zame predstavlja nek simbol upora, upora proti okupatorju. Spominja me na
               drugo svetovno vojno. Jaz mislim, da je eno najsvetlejših obdobij v zgodovini, ne
               samo slovenskega, ampak vseh evropskih in tudi širše narodov. Če gre pri tem za
               kakršenkoli napad na to obdobje, če gre za kakršenkoli napad na Zvezo združenj
               borcev, katere ponosen član sem tudi sam, pa je to treba najostreje zavrniti. Pa še
               zelo na kratko, nekaj sekund še imam. Kar zadeva izobešanja državne zastave na
               Ljubljanskem gradu, glede na to, da ni prepovedana in da se ta praksa že izvaja, kot
               smo slišali, ni nobenega predloga, da se posega v spremembo zakona. Najlepša hvala.
           </p>
            </sp>
            <sp xml:id="SDZ7-Redna-04-2015-01-27.sp101">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Bojana Muršič, SD. Pripravi naj se gospod Kamal Izidor Shaker, SMC.
           </p>
            </sp>
            <sp xml:id="SDZ7-Redna-04-2015-01-27.sp102">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsednik. Poslanke in poslanci, spoštovana ministrica!</p>
               <p>Zakon, ki ga je vložil predlagatelj, se ponavlja, kot je bilo že omenjeno, od leta
               2010, in to vedno, kadar je predlagatelj v opoziciji. Medtem ko so bili sami na
               oblasti, tega niso storili, kot je bilo že nekajkrat danes tudi omenjeno. Najprej se
               osredotočim na himno, ki je v veljavi že več kot 20 let in Slovenci smo jo sprejeli
               za svojo, takšno, kakršna je, in nanjo smo vsi zelo ponosni. Predlagatelj se v
               predloženem gradivu sicer sklicuje na uglednega slovenskega pisatelja Borisa Pahorja,
               vendar je zgolj ena dikcija, saj se opira zgolj na njegovo videnje. Celotna izvedba
               Zdravljice bi s tem izgubila svoj simbolni pomen. Ljudje bi ob poslušanju celih 6 do
               7 minut postali nemirni, saj celotna izvedba Zdravljice je bistveno predolga, še
               posebej pri športnih prireditvah oziroma vrhunskih dosežkih, ki jih dosegajo naši
               športniki. Predlagatelj sicer navaja dopustno izjemo, da se lahko Zdravljica navaja v
               skrajšani obliki, vendar sprememba ne vodi v pravo pot. Pred leti je bila vložena
               tudi ustavna presoja Zakona o grbu, zastavi in himni, kjer je bilo potrjeno, da je
               veljavni zakon skladen z ustavo in ne drži trditev predlagatelja, da je sedanji zakon
               v neskladju z ustavo. Pri tem pa moram omeniti, da se je skozi leta uveljavil ustavni
               običaj, ki jasno sporoča, da je slovenska državna himna sedma kitica Prešernove
               Zdravljice, ki jo je uglasbil Stanko Premrl. Tudi spreminjanje državnih simbolov in
               izobešanje zastav, menim, da ni dopustno spreminjati čez noč in treba je ohraniti
               zgodovinski pogled, saj zastava na razglednem stolpu gradu obeležuje, da je takratni
               župan dr. Hribar v imenu mesta Ljubljane grad odkupil od tedanjih lastnikov.
               Ljubljanski grad je spomenik lokalnega pomena, in ne vidim razloga, da bi bilo to
               treba spreminjati, ob vhodu v grad pa je tako ali tako izobešena tudi zastava
               Republike Slovenije.</p>
               <p>Naj na koncu omenim, ali so res potrebne spremembe tega zakona, ali res ta zakon
               rešuje probleme otrok, mladih, zaposlenih, brezposelnih, upokojencev, invalidov,
               podjetnikov, obrtnikov in bedo zaposlenih, ki s svojim delom ne morejo preživeti
               svoje družine. Ta zakon ne rešuje ničesar od tega. Toda zakaj se danes ukvarjamo s
               tem kar nekaj ur? Bolje bi bilo, da se ukvarjamo z zakonodajo in iskanjem rešitev
               dviga gospodarske rasti, ustvarjanja novih delovnih mest in reševanja ljudi, ki
               enostavno ne zmorejo več živeti. Hvala.</p>
            </sp>
            <sp xml:id="SDZ7-Redna-04-2015-01-27.sp103">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Kamal Izidor Shaker, SMC. Pripravi naj se gospa Iva Dimic, Nova
               Slovenija.</p>
            </sp>
            <sp xml:id="SDZ7-Redna-04-2015-01-27.sp104">

               <speaker>KAMAL IZIDOR SHAKER (PS SMC):</speaker>

               <p>Hvala lepa, spoštovani predsednik. Poslanke in poslanci!</p>
               <p>Včeraj na začetku te redne seje je predlagatelj tega zakona rekel, da je predlagal
               osem zakonov. Ta danes je eden izmed njih, eden izmed teh osmih zakonov, ki naj bi
               odpiral vprašanje enotnosti Slovenije in vprašanje domoljubja. Pred kratkim sem se
               udeležil javne predstavitve mnenj o deklaraciji o zunanji politiki. Po glavi se mi
               mota večkrat izrečeni stavek, ki je bil izražen s strani udeležencev, in sicer da se
               moramo najprej sami odločiti o svoji lastni identiteti. Jaz mislim, da smo se. Jaz
               sem bil sicer premlad, da bi obkrožil za, ampak mislim, da ste se odločili decembra
               1990, in to z veliko večino. Odločili smo se, da bomo stopali po lastni poti in da si
               bomo krojili svojo lastno usodo. O tem, ali smo jo krojili dobro ali ne, ne bom
               sodil, ker to ni predmet te točke dnevnega reda. Sem pa mnenja, da je državne
               simbole, določene z zakonom, treba spoštovati, jih upoštevati in jim dajati veljavo.
               Današnje dejanje pa izkazuje le nespoštovanje do lastne države s strani
               predlagateljev. Danes bo ta spoštovani zbor v skladu s časovnico porabil štiri ure
               časa za razpravo o treh zadevah, povezanih z identiteto slovenskega naroda. Štiri
               ure, ali je himna res himna ali morda kaj drugega. V 6. členu Ustave jasno piše, da
               je himna naše države Zdravljica. Če pa predlagatelj meni, da zakon ni skladen z
               ustavo, pa mu predlagam, da se obrne na ustrezno inštitucijo, ki presoja ta
               vprašanja.</p>
               <p>Ali bo z Ljubljanske gradu visela slovenska zastava ali zastava našega glavnega
               mesta? Prosim vas! Ali naj se obsodi totalitarni režim ali ne? Jaz mislim, da se
               vsakič znova v tem državnem zboru, pa očitno tega nihče ne sliši.</p>
               <p>Vrednota domoljubja je izredno pomembna in vsi, ki danes tukaj sedimo, smo domoljubi
               oziroma naj bi to bili. Predlagatelj je v predstavitvi stališča poslanske skupine
               podal opazko, da v Sloveniji vlada zmeda vrednot. S tem se res strinjam. Absolutno
               vlada zmeda vrednot. Obenem pritrjujem predlagatelju in tukaj verjamem, da ste eni
               tistih, ki to zmedo znova in znova delate. Pa vendar sem mnenja, da namen vložitve
               tega zakona ni domoljubje, ampak ponovno odpiranje ideoloških tem. V času, ki bi ga
               morali nameniti drugim vprašanjem, kot je bilo danes že izpostavljeno, na primer
               zaposlovanju, stanovanjski problematiki in še čemu drugemu oziroma nekim sistemskim
               rešitvam za Slovenijo, je povsem neprimerno, da danes razpravljamo o takšni temi, kot
               jo imamo na mizi.</p>
            </sp>
            <sp xml:id="SDZ7-Redna-04-2015-01-27.sp105">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Iva Dimic, Nova Slovenija. Pripravi naj se gospa Janja Sluga,
               SMC.</p>
            </sp>
            <sp xml:id="SDZ7-Redna-04-2015-01-27.sp106">

               <speaker>IVA DIMIC (PS NSi):</speaker>

               <p>Hvala za besedo, spoštovani predsednik. Spoštovani kolegice in kolegi!</p>
               <p>Prvi dan prvega šolskega dne za prvošolčke je prvi dan, ko slišijo uradno v javnem
               prostoru himno. Slovensko državno himno, Zdravljico. Dobijo tudi kitico za domov, da
               se jo navadijo. Ampak na kaj želim opozoriti v svoji razpravi? Da potem ta kitica
               ostane osamljena vse do devetega razreda osnovne šole. Ravno štirinajst dni, verjetno
               po učnem programu, so se devetošolci učili slovensko himno oziroma celotno
               Zdravljico. Meni se zdi, da za neko globlje občutno domoljubje pri vzgoji naših
               otrok, naše mladine je to občutno premalo. Tisti, ki hodijo v kakšne dodatne
               dejavnosti, interesne dejavnosti, se mogoče kaj več naučijo še pri pevskem zboru, vse
               ostalo pa potem ostane na družini, kaj se v družini pogovarjajo, katerim temam in
               katerim pesmim dajejo potem prednost in v učenje, Se mi zdi, da govoriti o domoljubju
               je treba na več ravneh. In šolski sistem je zelo pomemben, kakšno domoljubje
               vzgajamo.</p>
               <p>Dragi moji sodelavci, lahko se vprašamo vsi skupaj – kolegi, kje pa je naše
               domoljubje? Kje je ta naš ponos na samostojno državo? Imamo državne praznike, pa
               lahko se verjetno preštejemo, kdo izobesi zastavo. Lahko rečem, da smo v teh
               praznikih o samostojnosti in enotnosti velikokrat preštevali z mojimi otroki, kje so
               zastave. Lahko ugotovimo in rada povem, z veseljem povem, da je teh zastav na hišah
               vedno več. Se pravi, da se domoljubje začne tudi pri nas samih, ki smo zaposleni
               tukaj, ki smo izvoljeni in smo tukaj delujoči v tem hramu demokracije, kjer bi moralo
               biti nekega domoljubja, sodelovanja največ. Ko sem bila prvič izvoljena, sem
               ugotovila, da tudi temu ni tako. Zakaj? Ko sem prišla v svojo pisarno, sem
               pričakovala slovensko zastavo. Pa je ni bilo. Zakaj? Ker do slovenske zastave v
               Državnem zboru lahko pride samo vodja poslanske skupine ali po mojem tudi kakšen
               predsednik zunanjepolitičnega, mogoče tudi evropskega odbora. Tudi ostali predsedniki
               odborov do slovenske zastave v svojem prostoru nismo upravičeni. Tudi ne poslanske
               pisarne v Državnem zboru. Meni je to zelo zgovoren podatek, kaj pomeni domoljubje v
               tem hramu demokracije.</p>
               <p>Ko je bil prvič predlagan ta zakon, sem dala pobudo, pa jo bom ponovno ponovila,
               mogoče se bo le prijela, mogoče jo bodo slišali predstavniki Vlade. Želim si, da bi v
               vsakem razredu osnovne šole bila slovenska zastava. Mislim, da je to tisti minimalni
               strošek, ki ga ta država zmore, in bi bilo lepo, da bi se to naredilo, da bi v
               prihodnosti v vsakem razredu, ko vstopiš, ko prideš na govorilne ure, kdorkoli, ki bi
               vstopil, bi videl, da smo ponosni in da jo imamo v razredu, pa tudi mi poslanci, da
               jo imamo, ko dobimo kakšne obiske, da jo imaš v svojem prostoru. Mislim, da to niso
               takšni stroški, da se to ne bi moglo zagotoviti.</p>
               <p>Kaj pomeni domoljubje, sem se učila pri svojem starem atu, rojen je bil leta 1902,
               in kaj pomeni šolski sistem. Ko je bil star 88 let, je še vedno znal na pamet Krst
               pri Savici. To so se učili skozi celotno osnovno šolo. In jaz mislim, da moramo tudi
               mi svoje otroke skozi celotno osnovno šolo učiti Zdravljico in da s tem, ko se tudi
               starši vključimo, odkrivamo, kakšno je besedilo in o čem govori. In to je tisti
               začetek našega domoljubja. Hvala.</p>
            </sp>
            <sp xml:id="SDZ7-Redna-04-2015-01-27.sp107">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Janja Sluga, SMC, pripravi naj se gospa Anita Koleša, SMC.</p>
            </sp>
            <sp xml:id="SDZ7-Redna-04-2015-01-27.sp108">

               <speaker>JANJA SLUGA (PS SMC):</speaker>

               <p>Hvala lepa, predsednik, za besedo. Spoštovani vsi prisotni!</p>
               <p>Danes smo že večkrat slišali, da se je o pričujočem predlogu o noveli Zakona o grbu,
               zastavi in himni Republike Slovenije ter o slovenski narodni zastavi Državni zbor
               ukvarjal že dvakrat, prvič leta 2011 in potem tudi leta 2014, torej še pred ne celim
               letom. Takrat so spremembe omenjenega zakona ravno tako predlagali poslanci danes
               največje opozicijske stranke SDS. In spremembe niso bile sprejete. Če pa oba
               predhodna predloga primerjamo z današnjim, ugotovimo, da med njima v resnici ni neke
               bistvene razlike, razen v tem, da so predlogu iz lanskega leta dodali še določbe o
               prepovedi poveličevanja totalitarnih simbolov, v tokratnem pa še določbe glede
               izobešanja državne zastave. Ampak samo na Ljubljanskem gradu.</p>
               <p>Sprašujem se, zakaj menite predlagatelji, če dvakrat ti vaši predlogi niso bili
               sprejeti, kakšni so razlogi, da pričakujete, da bi bili sprejeti danes. Poslanska
               skupina SDS se v obrazložitvi novele zakona opira na pobudo gospoda Borisa Pahorja,
               enega najuglednejših slovenskih akademikov, pesnikov in pisateljev, s tem se vsi
               strinjamo, to smo danes že ugotovili. Ampak če pozorno, zelo pozorno preberemo
               predlog gospoda Pahorja, on v resnici za himno ni predlagal celotne Zdravljice, kot
               to napačno danes navajate, ampak je predlagal, da bi bilo novo besedilo slovenske
               himne sestavljeno iz tretjega in četrtega stiha druge kitice, ki pravi: "Bog našo nam
               deželo, bog živi ves slovenski svet", za kar smo tudi že ugotovili, da se ne nanaša
               na Slovence, ampak na slovanske narode. In potem tudi iz prvih štirih stihov sedme
               kitice Prešernove Zdravljice. Potem se takoj pojavi težava pri melodiji, ki pa je
               bistveni sestavni del naše himne. Zakaj, se vprašam, bi torej spreminjali več kot
               20-letno tradicijo, tradicijo, ki smo jo Slovenci že ponotranjili. Predlagatelji se v
               tem predlogu zatekajo k vrednoti domoljubja, ki je, tukaj se strinja očitno celoten
               državni zbor, izjemno pomembna vrednota. Osnovna značilnost vsakega simbola, simbola
               vsake države pa je seveda njegova trajnost. Ravno s svojo nespremenljivostjo se tak
               simbol lahko zakorenini v naših zavesti kot simbol skupnosti in ga zato skupnost
               sprejema kot nekaj samoumevnega. Himna sproža posameznikovo identifikacijo z državo,
               utrjuje državljansko zavest in spodbuja neka čustva, ki se zgodijo v srcu vsakega
               posameznika, ko začuti, da je del skupnosti in ji pripada. Prav zato mora biti vsak
               in sleherni poseg v spreminjanje himne kot simbola zelo premišljen in celo splošno
               sprejemljiv. Ali bomo zgolj s spremembo besedila himne dejansko pripomogli k večjemu
               domoljubju med našimi državljani? Ali je za dvig nacionalne samozavesti res dovolj
               samo to? V stanju, kakršnem se danes nahaja naša država, v razmerah, v katerih danes
               živijo naši državljani, se sprašujem, ali je res pravi trenutek za takšne spremembe?
               Ali se res ne bi bilo treba ukvarjati s čim drugim? Kot je bilo danes že večkrat
               izpostavljeno, se tudi meni zdi vprašljiva izvedba celotne Zdravljice z vidika
               njenega trajanja. Kot smo izračunali, bi v celoti trajala nekje 7 minut in pol.
               Največkrat se naša himna izvaja zgolj inštrumentalno. Kaj to pomeni? Da bi potem
               osemkrat zaporedoma zaigrali eno in isto melodijo. To bi, po mnenju predlagatelja,
               prispevalo k dvigu domoljubja. Ne vem. Tu se ne morem strinjati.</p>
               <p>Simbolov, kot sem že rekla, ne spreminjamo kar vsak dan, posebej pa ne zaradi nekih
               dnevnopolitičnih potreb. Nacionalni simboli se po navadi menjujejo ob velikih
               prelomnih spremembah, ob zamenjavah družbene ureditve. Danes pa se nam to ne dogaja.</p>
               <p>In kot zadnje, na kar opozori tudi Vlada Republike Slovenije v svojem mnenju, pri
               želji po takšnih spremembah bi bilo pričakovati, da bodo predlagatelji pred vlaganjem
               zakona opravili neko širšo javno razpravo, pridobili mnenja državljanov,
               strokovnjakov in se šele nato odločili o potrebi po takšnih spremembah. In to
               ignoranco do mnenja državljanov lahko danes očitamo tudi ob tem predlogu. Da se
               prepove javna uporaba simbolov tako imenovanih totalitarnih režimov, pri čemer gre
               zelo verjetno za prepoved simbola zvezde, kljub temu, da pravite da ne, po mnenju
               predlagateljev, kot si sama tudi predstavljam, naj bi bil to simbol Jugoslovanske
               ljudske armade in komunističnega terorja, s čimer je treba pač na hitro opraviti. Na
               ta način bi se SDS enostavno z zakonom znebila praporščakov na državnih proslavah,
               ker nosijo, po njihovem mnenju, simbol okupatorske vojske. Na državnih proslavah pa
               so prisotni prapori Zveze združenj borcev narodnoosvobodilnega boja. In v tem
               kontekstu ima rdeča zvezda popolnoma drugačen pomen. Evropsko sodišče za človekove
               pravice je že leta 2008 pritrdilo politiko madžarske delavske stranke, da rdeča
               zvezda ne simbolizira totalitarnega režima. Rdeča zvezda je, za moje pojme, simbol
               osvoboditve izpod fašizma, je simbol partizanstva. In za večino slovenskega naroda
               pomeni simbol svobode in upora. Ta simbol je povezan s koreninami slovenske
               državnosti in tega se ne da spremeniti.</p>
               <p>Opozorila bi pa tudi na to, kar ste predlagatelji navedli v 3. členu predlaganega
               zakona, namreč v dodanem 24.a členu, kjer je govora o prepovedi uporabe simbolov in
               javnem poveličevanju totalitarnih režimov, je v prvem odstavku zapisano, pa sedaj
               navajam ta del: "ter javna uporaba njihovih preteklih ali sedanjih državnih
               simbolov". V drugem odstavku pa: "prepovedana je uporaba slovenske himne, grba ali
               zastave v povezavi s simboli, poveličevanjem ali predstavniki iz prejšnjega
               odstavka." Na tem mestu bi se vprašala to, kar se je vprašala že kolegica Katič pred
               mano, ali to potem res pomeni, da na partizanskih proslavah ne bo več dovoljeno
               zaigrati himne, da v resnici ne bo več dovoljeno uporabiti slovenske zastave sedanje
               slovenske države? Ne bo dovoljeno uporabiti grba za to, ker bo na praporih rdeča
               zvezda? Stranka predlagateljica postavlja domoljubje med temeljne vrednote svojega
               programa. Upam, močno upam, da med te vrednote postavlja tudi poštenost, spoštovanje
               do slehernega sočloveka in tudi spoštovanje zgodovine nekega naroda, lastnega še
               posebej. Hvala.</p>
            </sp>
            <sp xml:id="SDZ7-Redna-04-2015-01-27.sp109">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Anita Koleša, SMC. Pripravi naj se gospod Jani Möderndorfer,
               Zavezništvo.</p>
            </sp>
            <sp xml:id="SDZ7-Redna-04-2015-01-27.sp110">

               <speaker>ANITA KOLEŠA (PS SMC):</speaker>

               <p>Spet trte so rodile, prijat'li, vince nam sladko …</p>
               <p>Spoštovani gospod predsednik, spoštovana ministrica za kulturo, cenjeni kolegice in
               kolegi!</p>
               <p>Vidim, da vsi zelo dobro razumete slovensko ustavo, kajti ob teh mojih besedah
               citiranja prve vrstice Zdravljice niste vsi spoštljivo vstali, kar bi sicer pri
               izvajanju himne morali. Kajti v Ustavi piše: "Himna Slovenije je Zdravljica."
               Prešernova Zdravljica je ena tistih pesnitev, ki so doživele največ uglasbitev
               različnih slovenskih skladateljev. Menda jih je kar 25, najbolj se nam je v srce
               zapisala Premrlova. Sedmo kitico te uglasbitve smo v Sloveniji igrali in peli in jo
               smatrali za svojo himno že pred rojstvom naše domovine. Izvajala se je na najbolj
               slovesen dan v zgodovini Slovenije, na dan osamosvojitve, in kljub nekaterim drugim
               idejam, kar je seveda povsem razumljivo in legitimno, se je s širokim soglasjem
               državljank in državljanov znamenita napitnica zapisala v ustavo. Zagotovo je šlo
               torej tudi za primer tako imenovanega ustavnega običaja, ko se je že v praksi
               izoblikovalo neko pravilo, ki je ob velikem družbenem soglasju postalo del naše
               ustavne ureditve. In tako je bilo bolj ali manj ljudstvo s svojo himno zadovoljno vse
               do leta 2011, ko naenkrat Žive naj vsi narodi niso bili več pogodu nekaterim velikim
               slovenskim domoljubom. Prav veliko nasprotnikov ta naša himna res nima, ampak dovolj
               je, da se iz enega razmišljanja naredi nacionalno vprašanje in krešejo mnenja – kaj
               je pesnik hotel s to kitico povedati. Ob tem je morda vredno dodati, da se za podlago
               resnim pomislekom o naši himni lahko iz konteksta mnenj pač iztrga nek stavek ali dva
               in je zadeva že zrela za spremembo zakona. In potem poskus prvič, da zapoje mati
               domovina, in poskus drugič, da spet prilijemo malo olja na pregreta domoljubna
               čustva, pa sedaj še tretjič – in tako morda do tedaj, kot je že omenil nekdo pred
               mano, ko se bodo morali Slovenci začeti učiti vse svoje dobre stare pesmi na novo. Če
               pa jih ne bodo znali, se jim lahko obetajo še kakšne visoke globe.</p>
               <p>Torej, sedaj naj bi peli kar vseh osem kitic, tu in tam, točno kdaj, sicer ne vemo,
               pa samo drugo in sedmo. Zakaj pa drugo? Zakaj pa ne, na primer, četrte? Naj vam jo
               preberem, če se je ne spomnite več: "Edinost, sreča, sprava k nam naj nazaj se
               vrnejo! Otrok, kar ima slava, vsi naj si v roke sežejo, da oblast in z njo čast, ko
               pred, spet naša bosta last!" Zakaj torej ne ta izjemna oda spravi? Ali pa bi si kar
               vsak organizator proslave, morda celo izvajalec, izbral svojo kitico in tako bi, kot
               je že simpatično namignil predstavnik predlagatelja, gospod Lisec, v obrazložitvi
               ideje pred letom dni, lahko, na primer, Tini Maze ob zmagi zaigrali – pela bi
               verjetno sama – peto kitico, saj veste: "Bog živi vas Slovenke!"</p>
               <p>Ne bom predolgo o vseh nadaljnjih domoljubnih določbah sprememb zakona. Nekoliko me
               k upanju, da pa predlagatelji morda le ne mislijo resno, napotuje dejstvo, da so v
               postopek vložili, oprostite, pravopisno in nomotehnično skropucalo. To pomeni, da so
               se zadev lotili z levo roko, brez namena, da bi poslance želeli zares prepričati za
               njihove zmedene predloge. Raje verjamem temu, kot pa da moji spoštovani kolegi ne
               vedo, kako se pravilno piše. In zato bi morda tudi Prešeren, če bi bil sedaj med
               nami, samo zbadljivo pripomnil: "Ni vsak Pahor prvak, kot tudi ni vsak Lisec
               lisjak."</p>
            </sp>
            <sp xml:id="SDZ7-Redna-04-2015-01-27.sp111">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jani Möderndorfer, Zavezništvo.</p>
               <p>Pripravi naj se predlagatelj, gospod Tomaž Lisec.</p>
            </sp>
            <sp xml:id="SDZ7-Redna-04-2015-01-27.sp112">

               <speaker>JANI (JANKO) MÖDERNDORFER (PS ZaAB):</speaker>

               <p>V teh nekaj urah smo se naposlušali nekaj resnic okoli teh grbov, simbolov, znakov in
               vsega tega, kar v resnici predlagatelji želijo – samo spomniti na dve resnici; to je
               njihova resnica in pa njihova bolečina. Problem seveda je, oziroma tako bom rekel,
               drugače, nič ni narobe, če to ponavljate in poveste na ves glas, dokler seveda ne
               želite s tem svojim obupom, dejanja potem to celo še uzakoniti. Namreč, to potem
               resno pomeni problem, da se bomo odpovedali nekim svojim vrednotam.</p>
               <p>Začel bom od zadaj, tam kjer se je gospod Lisec v resnici malce igral z idejo
               zgodovine, češ, katere vse zastave so nekoč visele na tem Ljubljanskem gradu. Na
               Ljubljanskem gradu niso visele samo jugoslovanske pa slovenske pa ljubljanske
               zastave, visele so tudi od monarhije, tako SHS, do Avstro-ogrske in pa seveda
               vsakokratnih lastnikov, ki so seveda upravljali s tem gradom oziroma ga imeli v
               posesti. Bolj pomembno pa ni to, katera zastava je visela v preteklosti na temu
               gradu, ampak kaj danes ta grad v resnici pomeni Ljubljani, Slovencem in temu
               prostoru. Kaj je pomenil leta 1905, da se je takratni župan Ivan Hribar preprosto
               odločil, da naredi potezo, za katero ga nihče od veljakov ni imel. Namreč, leta 1905
               je takratni Deželni zbor oziroma predstavniki države so prodajali ta grad. In ta grad
               je bil na razprodaji zasebnikom. Seveda, Hribar je ocenil, da seveda država
               neodgovorno ravna s tem gradom, ker niti niso vedeli, kaj v resnici pomeni to mestu.
               In je zato s svojim lastnim denarjem takrat odkupil grad v imenu mesta in ga seveda
               vrnil mestu nazaj.</p>
               <p>Zdaj pa tisto, kar je bolj pomembno, ker sem slišal da enega govornika tukaj, ki je
               kričal iz obupa, ker več ni vedel, kaj bi, in je zmerjal puščico na župana. Ta grad,
               Ljubljanski grad, ni last sedanjega župana niti ni last od nobenega župana še najmanj
               pa od tistih, ki danes kričijo da mora nekaj z zakonom predpisano viseti na tem
               Ljubljanskem gradu, ampak je last mesta Ljubljane, Ljubljančanov in Ljubljančank.
               Seveda se postavlja vprašanje, da je potrebno kakšno stvar urediti in seveda vso
               pravico ima. Tudi gospod Lisec je rekel, če se bo Državni zbor tako odločil, se bo
               pač tako odločil. Jaz mislim seveda in prepričan sem v to, da je prav, da spozna, da
               so določene vrednote, ki so bile že ustvarjene v preteklosti in so se dokazale kot
               pravilne, da ne velja poseči vanje in posegati v to smer, da se celo prepove, da visi
               tam ljubljanska zastava. Kajti ta korak pomeni to, seveda če bo 356 dni visela
               slovenska zastava, gospod Lisec, potem ne bo več ljubljanske zastave. In predvsem,
               simbol in v opomin in spomin! Danes visi ljubljanska zastava v opomin zgodovine, ki
               se je dogajala. Kaj bi Sloveniji pomenila oziroma zakaj bi ta Ljubljanski grad
               simboliziral Slovenijo? Lepo vas prosim, to so bili nenavadni zapori, tam je bilo
               samo mučenje. Je pa res, da se je od leta 1905 začelo spreminjati na Ljubljanskem
               gradu in danes pomeni središče kulture, Ljubljane. In Ljubljana je ponosna, kadar
               visi slovenska zastava na Ljubljanskem gradu, ampak vedno takrat, ko je za to določen
               čas: državni prazniki, obiski vseh veljakov, ki prihajajo v Ljubljano, da jih tudi
               mesto Ljubljana pozdravi v tej naši državi. In zato se norčevati iz teh dogodkov in
               tako lahkotno z enim zamahom preprosto urediti, da bo tudi tam visela, točno tam,
               slovenska zastava, je seveda po svoje neodgovorno. V Ljubljani visijo zastave
               vsepovsod, na vseh državnih inštitucijah, zgradbah, na vseh šolah, na vseh vrtcih,
               Kongresni trg je simbolno mesto za slovensko zastavo, kjer se ve, kakšna zgodovina se
               je odvijala, in nenazadnje na vseh proslavah in dogodkih, kjerkoli se odvijajo v
               Ljubljani. Lepo vas prosim, ne idealizirati in pa seveda ideološko spremeniti še
               Ljubljanskega gradu v vašo famo, ki enostavno je ni. In pustite Ljubljani Ljubljano.
               Predvsem pa v to ne mešajte županov, ker nimajo nič s tem. Oni predstavljajo pravno
               osebo in morajo podpisati, če imajo kaj, da so župani, ljubljanski, takšno pismo in
               obvestilo Državnemu zboru. Tudi jaz bi ga podpisal popolnoma enakega, pa še malo bolj
               grobo bi napisal.</p>
            </sp>
            <sp xml:id="SDZ7-Redna-04-2015-01-27.sp113">

               <speaker>PREDSEDNIK DR. MILAN BRGLEZ:</speaker>

               <p> Besedo ima predlagatelj, gospod Tomaž Lisec.</p>
            </sp>
            <sp xml:id="SDZ7-Redna-04-2015-01-27.sp114">

               <speaker>TOMAŽ LISEC (PS SDS):</speaker>

               <p>Hvala, predsednik, za besedo.</p>
               <p>Dovolite, ker se vmes nisem oglašal na izvajanje posameznih poslancev, da določene
               zadeve oziroma določene razprave malo pokomentiram. Upam, da si tudi jaz lahko
               vzamem, da jaz vidim svoje stališče glede določenih razprav.</p>
               <p>Najprej glede besed gospoda ministra. Vprašal se je, kdo bo določil, kaj je
               totalitarni simbol. Po mojem mnenju zelo nevarna izvaja nekoga, ki je minister v
               slovenski vladi znotraj evropskega prostora. Kdo bo določil, kaj je totalitarno? Ko
               pa razpravljamo na posameznih odborih, celo na sejah Državnega zbora o ekstremistih,
               ki ravno pod temi totalitarnimi simboli delajo hudodejstva, se pa vsi zgražamo, kako
               se to dogaja. Sedaj pa kar naenkrat totalitarni simboli, kaj sploh so. Kot da nas
               zgodovina, predvsem tista o 20. Stoletju, ni nič naučila in danes je bilo spet samo
               govora o zvezdi. Verjamem, da je, pa si bom drznil reči, vsaj polovica tega Državnega
               zbora verjetno bolj starostna kot pa strankarsko tako ali drugače obremenjena s to
               zvezdo, ali ima negativne občutke ali pozitivne občutke. Ampak spoštovani, ni zakon o
               grbu, himni in rdeči zvezdi, ampak je o zastavi. Imeli smo zastavo, ki je bila rdeča
               zvezda in smo jo 25. 6. 1991 – kaj smo naredili? To zastavo smo dali dol in gor smo
               dali slovensko zastavo. In resnično sem hotel kot predlagatelj večkrat opozoriti v
               svojem uvodu, da govorimo o totalitarnih simbolih in ne izključno o rdeči zvezdi. In
               če večina današnjih razpravljavcev vidi edini problem v zvezdi, očitno ta problem
               tudi je. Na žalost pa vsi skupaj pozabljate, da imamo tudi druge totalitarne simbole.
               Spoštovani minister, pojdite v Zagreb, pojdite v Nemčijo, pojdite kam drugam,
               vprašajte druge evropske narode, kaj so za njih totalitarni simboli. Očitno samo pri
               nas ne smemo vedeti, kateri so, niti spremeniti zakonodaje, ki bi vsaj deloma urejala
               to področje.</p>
               <p>Gospod Kopmajer iz Desusa je v uvodu rekel: "Spreminjamo državne simbole." Še
               enkrat, grb ostane takšen kot je, čeprav so pobude, da tisti grb, ki je v naši
               zastavi, da je problematičen, ampak grb ostaja takšen, kot je. Zastava ostane takšna,
               kot je. Pa so bili predlogi, dajmo jih spremeniti zaradi praktičnih izkušenj, ker nas
               zamenjujejo vsepovsod z različnimi drugimi državami, pa zaradi barv nekaterim ne
               pašejo, nekateri bi imeli kje zeleno barvno namesto rdeče, nekje zeleno namesto ne
               vem česa, ampak ne, zastavo pustimo čisto pri miru. Spreminjamo edino to, da namesto
               izključnega izvajanja sedme kitice Zdravljice, v skladu z našim predlogom, himna se
               na državnih in slovesnostih, torej celotna, ob državnih praznikih Republike Slovenije
               izvaja v celoti. Danes je to problem, kot da imamo vsak dan državni praznik in
               izvajanje slovenske himne vseh osem kitic. In nekajkrat na leto stati tistih 5, 6 ali
               7 minut je za povprečnega državljana, predvsem pa na žalost ugotavljam tudi za
               povprečnega poslanca ne vem kakšna tragedija. Dve ure sedimo na državnih proslavah,
               problem pa je tistih 5, 6 minut, ko bi morali izkazati pripadnost naši državi, naši
               domovini.</p>
               <p>Nadalje smo napisali: "Ob drugih priložnostih pa se lahko uporablja tudi v skrajšani
               obliki, ki obsega drugo in sedmo kitico pesmi." Povedali smo, zakaj druga kitica.
               Edina izmed kitic, ki govori oziroma najbolj govori o slovenstvu. O nas, o Slovencih,
               ampak ne, mi imamo 7. kitico, ker vsi ostali so največji frajerji, o slovenstvu pa ne
               bomo govorili. O himni Republike Slovenije. Prej je kolega Žan Mahnič povedal, kako
               se začnejo himne določenih drugih evropskih držav. Vse povsod je "mi", edino pri nas
               je "vsi ostali", mi pa nekje na stranskem tiru. Skratka, ne spreminjamo državnih
               simbolov, želimo samo, da se, če je le kje možno, ob državnih proslavah celotna
               kitica, ob drugih priložnostih pa 2. in 7. kitica. In sprašujem Vlado, ali boste
               vsakokrat, ko bodo slovenski športniki osvajali medalje, sprožili spore, kjer se
               zavrtita, verjetno predvsem iz praktičnih razlogov dve kitici. Ali je to neustavno?
               Sprašujem Vlado, če ta naš predlog ni dober, kaj je potem to, ko na vseh mednarodnih
               tekmovanjih slišimo dve kitici in smo vsi ponosni na naše športnike. Takrat pa ni
               problem? Če je to danes problem, je tudi tisto problem in je tisto neustavno.</p>
               <p>Potem naprej, seveda, večkrat je bilo rečeno, ni prioritetna zadeva. Pa saj nikoli za
               vas ne bi prioritetna zadeva, spoštovani. Zakaj smo zopet prišli v tem mandatu s tem
               zakonom? Zato, ker smo morda trkali, pa se bom upal reči, na domoljubje poslancev
               SMC, da morda so pa malo drugačni od tistih, ki so prej sedeli v tem sredinskem delu
               Državnega zbora, in da bomo našli večino glasov, da pa ta zakon malo spremenimo. Tud,
               če ga danes sprejmemo v naslednjo obravnavo, samo zaradi tega, da kazni iz tolarjev
               spremenimo v evre. Ker spoštovani, upam, da le veste, da imamo evro in da smo v
               Evropski uniji in da tolarji in Jugoslavija so neka pretekla zgodba. Nikoli za vas ne
               bo prioritetna zadeva, nikoli!</p>
               <p>In potem še to, kako bi se morali ukvarjati z gospodarstvom, šolstvom in ne vem čem.
               Upam, da se tudi zadevate, da smo SDS v opoziciji. In tudi na tej seji Državnega
               zbora je večina zakonskih ukrepov naših. Če vam je toliko skrb za revne otroke, za
               izobraževanje, za socialo, za gospodarstvo, za fiskalno pravilo – še tisto fiskalno
               pravilo, ki ste ga pripravili je v neskladju z ustavo. Kje so pa ostali zakonski
               ukrepi? Sicer mi velika večina, predvsem lokalnih gospodarstvenikov pravi: "Tomaž,
               raje tiho bodi, ne govoriti o gospodarskih ukrepih, ker ta vlada vsak zakon, ki
               pripravlja, je še slabši od tistih zakonov, ki so bili iz prejšnje vlade." Tako da je
               to vaše neizvajanje zakonov oziroma neproduciranje zakonov, ki so po vašem nujno
               potrebni, dobro za povprečnega Slovenca in Slovenko.</p>
               <p>In danes smo govorili o zvezdi in o partizanih. Le dva, trije, predvsem pa iz teh
               delov, mi pa smo govorili, kaj pa je bilo leta 1990? Vsi smo ponosni na partizane.
               Seveda, verjamem, da ste. Jaz nisem s tem obremenjen, tudi moji starši so rojeni po
               koncu druge svetovne vojne in nimam nobenih problemov, čeprav prihajam z Dolenjske,
               ker mi je že pred dvema letoma en kolega rekel: " Aha, Dolenjec si, pa vi ste itak
               sami domobranci." Takšna je slovenska logika. Danes smo vsi govorili o partizanih.
               Kdo pa je govoril o agresorjih leta 1990 in kaj so imeli na uniformah? Kaj so imeli
               na glavi, kaj so imeli na tankih? Deteljico ali so imel rdečo zvezdo? In take simbole
               je treba prepovedati, da s takimi simboli še vedno leta 2015 veselo mahamo na raznih
               famoznih proslavah v Stožicah, na raznih prireditvah. In nas zmerjate z radikalci.
               Lepo smo povedali, da prepoved uporabe simbolov ne velja za namene izobraževanja, v
               skladu z izobraževalnim programom. Ne bomo zdaj zaenkrat vzeli radirko in edigs in
               črtali iz učbenikov, karkoli nas spominja na totalitarne simbole, predvsem na zvezdo,
               pa tudi na vse ostale, ker bi verjetno vsaj pri zgodovinskih učbenikih imeli velik
               problem, kako urediti učbenike od leta 1941 dalje. Potem ne velja za medijsko
               informiranje, še vedno lahko govorimo, ni bogokletno reči "zvezda, svastika," če pač
               mediji tako zepeljejo zgodbo nobenega problema. Ni problem kulturne prireditve. Meni
               je veliko kolegov reklo: " Pa dajmo te Dražgoše ukiniti!" Jaz pravim: "Naj bodo." Naj
               bodo kulturne, civilizacijske, ampak ne izzivati in potem tam delati simbole, ki pa
               so očitno za nekatere ključni problem tega 3. člena, ko ne vedo, kako bi obrazlagali
               ta drugi odstavek: "Prepovedana je uporaba slovenske himen v povezavi s simboli
               poveličevanja in predstavniki iz prejšnjega odstavka" Pojdite pogledati, kakšne
               slike, jaz priznam, nisem bil še nikoli v Dražgošah, ampak pojdite pogledati, kakšne
               zmazke imamo od zastav. Niso ne slovenske ne jugoslovanske, ne ne vem kakšne, ampak
               imamo na eni zastavi srp in kladivo in zvezdo in slovenski grb. To je prepovedano po
               našem predlogu zakona. Da si nekdo lahko dovoli, da na slovenski grb doma lepo
               prilepi ali zvezdo ali pa kar srp in kladivo in s tem veselo maha. To so zmazki in
               takšne zmazke bi po našem predlogu zakona prepovedali. Očitno pa bomo po mnenju
               večine še vedno lahko na slovenskih ulicah mahali s takšnimi zmazki.</p>
               <p>Potem, kot sem že rekel, problem izvajanja slovenske himne. Ne bom še enkrat
               ponovil. Če je komu izmed nas poslancev problem ali pa Slovencu stati 6 ali 7 minut
               dvakrat na leto na državni proslavi, tudi morda ob godalnem izvajanju Zdravljice,
               potem pa imamo resnično problem s slovenskim domoljubjem. In kot sem že prej rekel,
               gospod Jurša je rekel, ja na športnih prireditvah bo problem celotna himna. Ne,
               gospod Jurša, lahko se uporablja tudi v skrajšani obliki, druga in sedma. To kar
               delajo je vse povsod v čast našim športnikom, edino očitno Sloveniji, ko bomo imeli
               svetovnega prvaka, ne vem, na nekem domačem tekmovanju, bo pa problem izvesti dve
               kitici in verjetno bomo dali ustavno presojo, ali lahko dve kitici ali pa samo eno.</p>
               <p>Za drugo kitico sem obrazložil, zakaj je za nas zelo pomembna, za vas pa očitno
               bogokletna, ker govori o slovenstvu in bog ne daj govori tudi o Bogu, glede na to, da
               jaz še vedno upam, da smo Slovenci del zahodnega civilizacijskega sveta in zaenkrat
               večina naših državljanov še ima neko vero. Nazadnje ta vera, predvsem v našo državo,
               izginja. Saj pravim, če ne drugega, dajte, gremo v drugo obravnavo izključno s tem,
               da morda pa rešimo kazenske določbe tega zakona. Če mislite, da so naše globe
               prevelike, preostre in preveč radikalne, koalicija ste, dajte amandma, pa recite,
               poglejte, tržna inšpekcija, ki očitno po vašem je še edina, ki se lahko ukvarja z
               uporabo naših nacionalnih simbolov, naj pa bo vsaj neka simbolična kazen, pa ne bom
               se sedaj spuščal v to temo, ali boste s tem polnili slovenski proračun ali ne, glede
               na vse bolj pogosto uporabo teh bivših totalitarnih simbolov, bi verjetno tudi iz
               tega zneska nastal kar lep mošnjiček.</p>
               <p>Potem gospa Sluga – zakaj spet ta zakon. Kot sem že rekel, ker smo upali na razum
               stranke SMC kot neke nove politike, da pa rešimo vsaj te prehodne kazenske določbe.</p>
               <p>Čustva, je rekla gospa Muršič iz SD. Kako bi bili naši državljani nemirni, če bi 6
               minut stali ob himni. Naši državljani bi bili, če bi stali ob himni, nemirni. Mislim,
               da je gospa povedala vse o tem, kaj si misli o naši himni, o naših simbolih. Seveda,
               še enkrat je bilo poudarjeno, kako spet ni pravi trenutek, ampak nikoli ni pravi
               trenutek. Še več, bilo je rečeno, kako smo ignorantski do mnenja državljanov, potem
               pa gospoda Borisa Pahorja dajete tam kot enega smrkavca v kot, ker on pa sicer lahko
               pove svoje mnenje, ampak mi se bomo odločili, koga bomo dali, ob tem pa ta vlada v
               treh mesecih pri vseh zakonih povozi mnenje Vlade, še za nazaj ureja zadeve. 5. 1.
               dobijo vsi ravnatelji osnovnih šol v Sloveniji, da s 1. 1. pa morajo nekaj narediti.
               Je kdo ravnatelje vprašal? Nihče. Je kdo učence vprašal? Nihče. Je kdo starše
               vprašal? Nihče. In polno je teh zakonskih anomalij, ki jih predlagate v tistem
               majhnem svežnju zakonov, ki jih predlagate. Jaz predlagam stranki SMC, da vsak zakon
               da na referendum, pa gremo mi malo na dopust, pa če bomo to naredili, se tudi jaz
               svoji plači odpovem, če se ji boste vi.</p>
               <p>Za zaključek pa še vedno gospod Möderndorfer. Jaz razumem njegov strah, da bi na
               Ljubljanskem gradu z razliko od drugih prestolnic vihrala tudi Slovenska zastava, ker
               za Ljubljančane je Ljubljana glavno mesto samo takrat, ko v skladu z Zakonom o
               glavnem mestu kaj od države potrebujejo. Da bi pa v Državnem zboru določali, da pa
               ima Ljubljana kot glavno mesto tudi kakšno dodatno dolžnost, v skladu s tem zakonom,
               to pa je za njih nesprejemljivo. Skratka, dokler bomo takšne razprave imeli v smislu,
               da se še vedno branijo te kovine, revolucije, pa naj bodo pod rdečo zvezdo ali pa
               proti kakšnim drugim totalitarnim simbolom, do takrat bo kakršnakoli razprava o
               gospodarskih problemih brezzvezna, kajti glave bomo še vedno tiščali v prejšnjem
               sistemu, medtem ko je normalna pravna in demokratična Evropa s tem že zdavnaj
               počistila /izklop mikrofona/</p>
            </sp>
            <sp xml:id="SDZ7-Redna-04-2015-01-27.sp115">

               <speaker>PODPREDSEDNICA ANDREJA KATIČ:</speaker>

               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika zbora še kdo razpravljati. Vidim, da je interes. Če želi razpravljati tudi
               predstavnik predlagatelja predloga zakona, Tomaž Lisec, in predstavnik Vlade, prosim,
               da se prijavita z dvigom roke. Prosim, za prijavo. Vsak razpravljavec ima na voljo
               pet minut časa.</p>
               <p>Besedo ima gospod Igor Zorčič.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-27.sp116">

               <speaker>IGOR ZORČIČ (PS SMC):</speaker>

               <p>Podpredsednica, hvala za besedo. Spoštovani kolegice in kolegi!</p>
               <p>Po moji oceni je ta predlog zakona nekako deplasiran, ni v kontekstu z dogodki, ki
               so se dogajali v Sloveniji. Zdaj smo slišali v razpravi, da se himna in zastava in
               osatali simboli države sprejemajo ob nekih zelo prelomnih zgodovinskih dogodkih. In
               danes, zadnja leta takšnega dogodka ni v Sloveniji. In eden pomembnih atributov teh
               simbolov je tudi to, da so trajni, da trajajo, ne pa da se spreminjajo v tako kratkem
               času, kot je 20, na primer 24, 25 let. Če si predstavljamo eno hipotetično situacijo,
               naslednji teden se lahko zgodi eden pomemben državni dogodek, obisk nekega
               predstavnika tuje države, lahko pride do kakšne pomembne zmage naših športnikov in ob
               igranju slovenske himne bo nekdo vprašal: Ja, od kdaj jo pa imate?" Ja, nazadnje smo
               jo spreminjali pred enim tednom. Jaz mislim, da tako temu ne smemo streči, da se
               moramo držati tistega pravila, za ustavo pravijo, da jo moraš spreminjati s tresočo
               roko, za himno pa pravim, da je sploh ne moreš spreminjati. Mi smo himno sprejeli ,
               pravzaprav so jo tisti, ki so bili takrat v poziciji sprejemanja zakonskih odločitev.
               In del te himne je tudi ta njena tradicija, ki se mora samo nadaljevati in je ne
               moremo prekiniti ne danes, ne čez deset let, pač pa mogoče kdaj ob nekem izjemno
               prelomnem dogodku, ki bo opravičeval to, da spremenimo svoj pogled na celotno državo.
               Hvala.</p>
            </sp>
            <sp xml:id="SDZ7-Redna-04-2015-01-27.sp117">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima gospod Jernej Vrtovec.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-27.sp118">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi, spoštovana gospa podpredsednica!</p>
               <p>Jaz si kot državljan Republike Slovenije želim, da obogatimo našo narodno zavest.
               Zaradi tega ta predlog sprememb zakona podpiram.</p>
               <p>Bi pa ob tem rad izpostavil še našo domovinsko vzgojo, ki se seveda začne tako v
               šolah kot tudi v sami družini. In v šolah, spoštovani gospe in gospodje, je tega
               mnogo premalo. Mnogo premalo se učimo oziroma se učijo naši najmlajši slovensko
               himno, kakšni so slovenski simboli. Tudi premalo se učijo o zgodovini nastanka naše
               samostojne Slovenije. To po navadi pride v učbenike na koncu šolskega leta in
               mnogokrat tudi profesorji takrat rečejo, saj smo že na koncu, bomo to bolj površno
               naredili. To je ključni problem. In če želimo našo domovinsko zavest okrepiti, se
               strinjam s tistimi, ne bomo je samo z nekim zakonom okrepili, ampak moramo na to
               gledati celostno. Celostno. Vzgoja in izobraževanje. In imejmo to državo konec koncev
               tudi mi sami radi. Zaradi tega še enkrat povem, vsi totalitarni režimi, ki se
               končajo, vsi so isti. In če nek totalitarni simbol žali čustva drugega človeka, kdo
               sem jaz, da ga bom uporabljal. In če bodisi svastika ali rdeča zvezda žali čustva
               nekoga drugega, zakaj jih uporabljamo? Zakaj? Zakaj žaliti druge? Zakaj gojiti na ta
               način tudi nestrpnost do drugih? In iz te razprave je bilo vidno ravno to, kar se
               odraža v slovenski družbi, konceptualne razlike v dojemanju tega, kar je prav in kar
               ni prav, kregamo se okoli totalitarizmov, namesto da bi potegnili tu črto, in rekli:
               "Isti so." In na ta način bomo tudi, če bomo to enkrat dosegli, da bomo vse
               totalitarne režime obsodili, bomo lažje živeli, lažji bo tudi naš razvoj, naš
               napredek. Dokler pa tega ne bomo naredili, se bomo v tem parlamentu s to stvarjo
               vedno ukvarjali in to prenašali tudi na naše najmlajše in potemtakem tudi domovinske
               zavesti, domoljubja ne bo.</p>
               <p>Jaz bom ta zakon podprl zaradi tega, ker ne prinaša nič slabega. Če bi prinašal kaj
               slabega, ga ne bi podprl. Podprl ga bom torej zaradi tega, ker je to dober predlog h
               krepitvi domovinske zavesti med Slovenci in konec koncev, če ima državljan,
               državljanka premalo tega domovinskega čuta, če mu je torej mar za domovino, kako
               lahko pričakujemo napredno državo, državo razvoja. Najlepša hvala.</p>
            </sp>
            <sp xml:id="SDZ7-Redna-04-2015-01-27.sp119">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima gospod Branko Grims.</p>
            </sp>
            <sp xml:id="SDZ7-Redna-04-2015-01-27.sp120">

               <speaker>MAG. BRANKO GRIMS (PS SDS):</speaker>

               <p>Hvala za besedo.</p>
               <p>Danes je bila odlična razprava, da se vidi, kdo je kdo v Sloveniji, potem ko padejo
               maske. Recimo, uporaba neresnic. Prej je bilo s strani enega od vladajoče koalicije
               rečeno, da je itak Ustavno sodišče že presojalo o Zakonu o grbih in zastavi in da je
               ugotovilo, da je v celoti skladen z ustavo, da ni nobenega neskladja. Pa sem šel vmes
               malo v brskalnik, ker po spominu se mi je zdelo, da ni ravno to čisto res. In glej
               ga, šmenta, odločba UI 320/12, ki jo edino iskalnik najde v zvezi z Zakonom o grbu,
               himni in zastavi Ustavnega sodišča Republike Slovenije, se glasi: "Do presoje ni
               prišlo, kajti zadeva je bila zavržena, ker predlagatelj ni izkazal pravnega
               interesa." Konec citata. O tem, ali je kaj skladno z Ustavo ali ne, Ustavno sodišče
               sploh še presojalo ni. In tisti, ki je trdil, da je nekaj povsem drugega, je debelo
               zavajal, da ne rečem po domače lagal. Če se seveda uporablja take metode, potem je
               težko razpravljati. Moram pa reči, da še neskončno bolj pa obžalujem tisto, kar se je
               danes tukaj dogajalo v zvezi z velikim pisateljem in Slovencem Borisom Pahorjem. Dve
               poslanki, ne samo ena – bi lahko rekli Ena ni nobena, dvakrat je pa obakrat –, sta si
               vzeli pravico, da sta se grobo norčevale iz Borisa Pahorja, češ, ni vsak Pahor Pahor
               in nekaj podobnega, kaj je bilo že prej rečeno. Veste, Boris Pahor je vse svoje
               življenje posvetil borbi za slovenstvo, pri tem ga ni bilo strah ničesar in temu je
               posvetil sto let svojega življenja in zato postal državljan Evrope. Kar je izjemno
               priznanje! In kot takšen, kot velik človek, bo šel v zgodovino. Tisti, ki se pa iz
               njega norčujete, boste šli v pa v zgodovino kot mali ljudje, nevredni funkcije, ki jo
               opravljate. In meni je izredno žal, da se kaj takšnega dogaja v slovenskem
               parlamentu. Pri tem je absurd še toliko večji, pri tistih, ki ste to počeli, se
               deklarirate za levičarje. Boris Pahor se tudi sam deklarira za levičarja in vedno se
               je deklariral za levičarja, vendar je človek, ki ve, kaj je domovina, je človek, ki
               ve, kaj je Slovenija, ki zna ceniti svojo državo. In takrat, ko smo prvič
               razpravljali o tem zakonu, ki sem ga napisal ne vem že pred tremi leti, je poslal
               pozdravno pismo. Toliko samo v vednost tistim, ki trdite, da to ni tisto, kar je
               Boris Pahor želel. On je želel, da se uporablja himna tako, kot je zapisano v ustavi
               - o tem ni nobenega dvoma in potem ne bi smelo biti tu nobenega dvoma – in da se kot
               skrajšana oblika uporablja z dodatno kitico, v kateri je posebej poudarjen nacionalni
               ponos, tisto, kar pogreša v sedanji obliki, zlasti v primerjavi z drugimi. To je
               njegov predlog, ki ga velja spoštovati, tudi če ga ne sprejmete. Da se pa delate pri
               tem norca iz človeka, to pa, oprostite, presega vse meje. Konec koncev potem ne čudi,
               če se tukaj tako spreneveda, kot se je, ko se je trdilo, da je v Ljubljani vse v
               najlepšem redu. Če smo dobili, in sem prej to pokazal, dopis ljubljanskega župana, še
               enkrat citiram, "da ne vidi nobenega razloga, da bi na gradu morala ves čas viseti
               slovenska zastava". Če bi bil on kaj vreden kot župan glavnega mesta, bi to naredil
               takoj, če mu že prej samemu to ne bi prišlo na misel. Saj lahko visita obe zastavi,
               recimo, ljubljanska visi na vsaki strani stolpa navzdol, slovenska pa na jamboru
               vihra v ponos celotni državi Sloveniji, tako kot je to normalno v vseh drugih
               državah. O tem je vaš minister na moje vprašanje, gospod Karl Erjavec, govoril na
               zadnji seji Odbora za zunanjo politiko. Me zanima, kako bo komentiral izjave svoje
               lastne poslanke.</p>
               <p>In konec koncev, dovoljena je seveda uporaba tudi tistih simbolov iz zgodovine, na
               katere je kdo upravičeno ponosen, ko gre za kulturne, zgodovinske stvari. Ni pa potem
               več možno, da bi ves državni vrh na državni proslavi brez ene same slovenske zastave
               rajal v dvorani pod rdečo zastavo in sliko Che Guevare, kajti takšna država je v očeh
               tujine rdeči eksot. Od take države vsi tuji investitorji, vsi tujci, ki želijo iskati
               poslovne partnerje, bežijo čim dlje. In zaradi tega, ker s takšnim odnosom do lastne
               domovine vzpostavljate Slovenijo v očeh tujine kot rdeči eksot, vsi … / izklop
               mikrofona/</p>
            </sp>
            <sp xml:id="SDZ7-Redna-04-2015-01-27.sp121">

               <speaker>PODPREDSEDNICA ANDREJA KATIČ:</speaker>

               <p>Zaključujem razpravo.</p>
               <p>O predlogu sklepa, da je Predlog zakona primeren za nadaljnjo obravnavo, bomo v
               skladu s časovnim potekom seje zbora odločali danes, v okviru glasovanj, pol ure po
               prekinjeni 6. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O MEDIJIH.</title>
               </p>
               <p>Predlog zakona je v obravnavo zboru predložila skupina enaindvajsetih poslank in
               poslancev s prvopodpisanim Jožetom Tankom.</p>
               <p>V zvezi s tem predlogom zakona je skupina enaindvajsetih poslank in poslancev s
               prvopodpisanim Jožetom Tankom zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagatelja
               predloga zakona gospodu mag. Marku Pogačniku.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-27.sp122">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za dano besedo. Kolegice in kolegi!</p>
               <p>Mediji so eden izmed temeljev vsake demokratične urejene družbe, ki zagotavljajo
               širjenje informacij, kot enega pomembnih pogojev za njen razvoj. Delovanje medijev
               zagotavljan tudi širjenje slovenske besede in pripomore k gojenju domoljubja in
               pozitivnega odnosa do lastne države in jezika. V primeru odsotnosti domače
               ustvarjalnosti mediji postanejo promotor tujih kulturnih kontekstov, generator
               slabitve narodne identitete, samopodobe in končno suverenosti države in naroda.
               Deleži slovenske glasbe na komercialnih radijskih postajah komaj dosegajo sedanjo
               zakonsko obvezo, mejo 20 % oddajnega časa, ki so namenjeni slovenski glasbi. V veliki
               meri gre za zlorabo trenutno uzakonjenih glasbenih kvot, saj se slovenska glasba v
               več kot 90 % predvaja v nočnem času. Namesto programske raznolikosti in široke
               predstavitve vseh glasbenih zvrsti domače glasbe v okviru teh odstotkov poslušamo
               ponavljanje istih glasbenih uspešnic, namenjenih najširšemu krogu poslušalcev. Po
               zatrjevanju Sindikata glasbenikov Slovenije se je tudi zaradi tega slovenska glasbena
               ustvarjalnost in diskografija znašla v resni krizi, tako vsebinski kot materialni.
               Mednarodne primerjave kažejo, da je Slovenija s predpisanimi odstotki v primerjavi z
               drugimi evropskimi državami relativno slabo poskrbela za lastno glasbeno
               ustvarjalnost. Nekatere evropske države z najmočnejšimi evropskimi diskografskimi
               industrijami zakonskih kvot ne potrebujejo, na drugi strani pa tudi nekatere države z
               večjimi glasbenimi trgi, kot je slovenski, predpisujejo precej večje zakonsko
               zahtevane minimalne deleže nacionalne glasbe. Predlagane spremembe bi omejile
               tovrstne zlorabe in omogočile razvoj kakovostne slovenske glasbe različnih zvrsti.</p>
               <p>Tudi na področju avdiovizualnih del lahko vidimo, da je zahtevo o evidentiranju in
               preverjanju izpolnjevanja predpisanih kvot avdiovizualnih del v sedanji zakonski
               ureditvi v praksi nemogoče izvesti. Zaradi pomanjkanja natančnih podatkov je
               onemogočen učinkovit nadzor, posledično obstaja nevarnost, da izdajatelj ne spoštuje
               predpisanih kvot, kar vodi v siromašenje avdiovizualne produkcije. S predlaganimi
               natančnejšimi opredelitvami želimo omejiti zlorabe tudi na tem področju.</p>
               <p>S predlogom sprememb in dopolnitev zakona se bo na posreden način spodbudila
               ustvarjalnost slovenskih glasbenikov kot tudi avdiovizualnih ustvarjalcev. Zaradi
               večjega deleža oddajnega časa, ki bo na voljo za glasbo slovenskega izvora, bo dana
               možnost predstavitve večjemu številu slovenskih glasbenikov in večjemu številu
               glasbenih zvrsti slovenskega izvora, kar bo posledično pripeljalo do večje
               raznolikosti tovrstnih programskih vsebin in do večje kvalitete domačih ustvarjalcev
               ter posledično tudi do novih delovnih mest. Na ta način se bo tudi spodbudilo razvoj
               slovenske glasbene ustvarjalnosti kot perspektivne gospodarske panoge v Sloveniji,
               posredno pa tudi v Evropski uniji. S predlogom spremembe zakona se tudi omejuje
               dosedanja zlorabo trenutno uzakonjenih kvot, saj se uzakonja kvota v dveh intervalih
               namesto dnevna. Takšna kvalitetna in časovna primerna kvota je tudi ena izmed
               ključnih varovalk za nemoteno glasbeno ustvarjanje v Republiki Sloveniji.</p>
            </sp>
            <sp xml:id="SDZ7-Redna-04-2015-01-27.sp123">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Za uvodno obrazložitev mnenja dajem besedo predstavnici Vlade gospe mag. Julijani
               Bizjak Mlakar, ministrici za kulturo.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-27.sp124">

               <speaker>MAG. JULIJANA BIZJAK MLAKAR:</speaker>

               <p>Hvala lepa, gospa podpredsednica. Spoštovani poslanke in poslanci!</p>
               <p>Vlada Republike Slovenije je Predlog zakona o spremembah in dopolnitvah Zakona o
               medijih obravnavala na seji 22. januarja letos. Odločila se je, da poda odklonilno
               mnenje do tega predloga.</p>
               <p>Poglejmo si pomembnejše razloge odklonilnega mnenja. Predlog novele zakona ni v
               skladu z Resolucijo o nacionalnem programu za kulturo 2014–2017, ki jo je sprejel
               Državni zbor Republike Slovenije dne 27. 11. 2013 in predvideva celovito prenovo
               medijske zakonodaje na osnovi predhodno pripravljene strategije na področju medijev.
               Predlog novele zakona je pripravljen brez predhodnih analiz in brez celovitega
               reševanja problemov, kar je med drugim namen strategije. Predlaga le posamezne
               parcialne spremembe obstoječega zakona, posledice teh pa niso proučene. Prinaša novo
               sporno definicijo avdiovizualnih del. Spreminjajo se določbe o predpisanem deležu
               slovenske glasbe in slovenskih avdiovizualnih del, posledice tega predloga pa niso
               preučene. V temu delu se bistvena sprememba nanaša zlasti na RTV Slovenijo. Uvaja se
               register neodvisnih producentov, vendar so določbe o ureditvi tega področja zelo
               pomanjkljive. Zakon ima še številne druge pomanjkljivosti. Dodatna težava je, da v
               obravnavo predloga novele zakona ni bila vključena strokovna in druga zainteresirana
               javnost, predvsem pa je predlog brez analiz posledic predlogov, na katere opozarja
               strokovna javnost, ki jih zaradi pomanjkanja analiz ta trenutek ni možno niti ovreči
               niti jim pritrditi.</p>
               <p>Prenova medijske zakonodaje zahteva pripravo in sprejem nacionalnega strateškega
               dokumenta, ki bo na podlagi analize obstoječega stanja podal smernice za razvoj
               medijske krajine v Republiki Sloveniji. Potrebo po strateškem dokumentu potrjuje tudi
               dejstvo, da so bili vsi dosedanji poskusi sprejemanja nove medijske zakonodaje
               neuspešni. Potrebna je nacionalna strategija na tem področju, ki bi jasno definirala
               javni interes na področju medijev. V primeru delnih zakonskih predlogov, kot je ta,
               ki ga obravnavamo, pa morajo biti posledice predlogov proučene.</p>
               <p>Področje zagotavljanja predpisanih deležev slovenske glasbe v radijskih in
               televizijskih programih oziroma slovenskih avdiovizualnih del televizijskih programih
               je vsekakor potrebno prenove in v temu delu se s prizadevanji predlagateljev predloga
               novele zakona strinjamo. Javni interes, ki mu sledita Vlada in Ministrstvo za
               kulturo, je, čim več čim bolj kakovostne slovenske glasbe v času čim večje
               poslušanosti in čim več kakovostnih slovenskih avdiovizualnih del v času čim večje
               gledanosti. Vendar pa na vprašanje, ali je teh del dovolj, predlagatelj zakona nima
               analiz, podatkov in tudi ne zadovoljivih dogovorov. Določeni podatki in opozorila pa
               kažejo, da bi pri zagotavljanju zadostnih količin kakovostnih vsebin utegnile nastati
               hude težave. Tudi na ministrstvu nismo zadovoljni s tem, da nekatere radijske hiše
               uporabljajo sedanji zakon na način, da predvajajo predpisane dele slovenske glasbe le
               ponoči in da se v iskanju poslušalcev oziroma gledalcev slabša kakovost vsebin.
               Vendar pa predlagana novela navedenega v celoti ne rešuje in bi povzročila številne
               druge težave. S premalo proučenim zakonom bi lahko povzročili škodo prav tistim, ki
               si doslej največ prizadevajo za nacionalni interes. Na številna vprašanja
               predlagatelj nima zadovoljivih odgovorov in dokazil.</p>
               <p>Predlog novele zakona, ki je izjemno kratek, saj vsebuje le šest členov, področij,
               ki jih obravnava, ne ureja celovito, saj za ključne probleme ne ponuja nobenih
               rešitev, na področjih, kjer predlaga spremembe, pa so te neproučene in takšne, da bi
               se utegnilo sedanje ne preveč dobro stanje še poslabšati. Predlog novele zakona ima
               torej številne pomanjkljivosti, o katerih bomo danes še podrobneje slišali in ki so
               razlog odklonilnega stališča Vlade Republike Slovenije in Ministrstva za kulturo
               Republike Slovenije. Ne glede na navedeno se predlagateljem predloga novele zakona
               zahvaljujemo za dobro namero in konstruktivne predloge v smislu usmeritve v povečanje
               predpisanih deležev slovenske produkcije, ki jih bomo … / znak za konec razprave/ …
               sprememb. Hvala lepa.</p>
            </sp>
            <sp xml:id="SDZ7-Redna-04-2015-01-27.sp125">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Prehajamo na predstavitev stališč poslanskih skupin. Stališče Poslanske skupine
               Stranke Mira Cerarja bo predstavil dr. Dragan Matić.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-27.sp126">

               <speaker>DR. DRAGAN MATIĆ (PS SMC):</speaker>

               <p>Spoštovana gospa predsedujoča, spoštovana gospa ministrica, spoštovani poslanke in
               poslanci!</p>
               <p>Naj takoj na začetku povem, da v poslanski skupini Stranke Mira Cerarja novele
               Zakona o medijih, ki jo predlaga SDS, ne bomo podprli.</p>
               <p>Ugotavljamo pa, da je SDS postala samokritična, ker je očitno mnenja, da del Zakona o
               medijih, ki ga je sprejela Vlada Janeza Janše v letu 2006, ne prinaša zadovoljivih
               rezultatov. Ob tem pa je treba opozoriti, da je zakon tudi na drugih področjih
               problematičen in si zasluži celovite prenove, torej ne le v štirih členih, ki bi jih
               zdaj v SDS radi spremenili in se nanašajo na definicijo in predvajanje avdiovizualnih
               del ter obvezne kvote predvajanja glasbene produkcije slovenske glasbe oziroma
               produkcije slovenskih ustvarjalcev in poustvarjalcev. Menimo, da je že skrajni čas,
               da se v skladu z Nacionalnim programom za kulturo dokonča analizo medijske krajine,
               ki je v precejšnjem obsegu že narejena, in na njeni podlagi sprejme Strategijo
               Republike Slovenije na področju medijev. Sprejemanje parcialnih sprememb v sistemski
               zakonodaji, ki merijo le na zviševanje kvot obveznega predvajanja produkcije in ki
               sistemsko ne pokrijejo tako problematike spodbujanja ustvarjanja kvalitetnih del kot
               predvajanja avdiovizualnih del, se nam zdi neprimerno, zlasti ker se glede na vloženo
               spremno gradivo zdi, da predlagane zakonske spremembe ne samo, da nimajo temelja v
               analizah področja, ki naj bi ga izboljšale, temveč so napisane brez osnovnega
               poznavanja dejanskega stanja, kar bom podrobneje razložil v nadaljevanju.</p>
               <p>V Poslanski skupini SMC se nam zdi predlagana novela problematična iz naslednjih
               razlogov. Predlog spremembe v 1. členu novele obstoječega 68. člena ni ustrezen, saj
               opredeljuje avdiovizualna dela kot dela, ki so na kakršenkoli način izražena kot
               individualne stvaritve s področja književnosti, znanosti in umetnosti in je bil za
               njih napisan sinopsis oziroma scenarij, kar pomeni, da druge avdiovizualne stvaritve,
               ki niso s področja književnosti, znanosti ali umetnosti, niso avdiovizualna dela. Kaj
               je, na primer, dokumentarni film o določeni socialni temi? Animirani film je drugi
               primer, ki ga definicija pojma ne zajema v zadostni meri. Zanj ne obstaja scenarij,
               pač pa storyboard. Podobno ostajajo zunaj definicije tudi videospoti, pogovorne
               oddaje, televizijske priredbe proslav in tako dalje. Predlog novele na ta način
               povsem ignorira oziroma povozi dva zakona, ki definirata avdiovizualno delo, Zakon o
               slovenskem filmskem centru in Zakon o avtorskih in sorodnih pravicah. Posledično bi
               torej z zakonsko neusklajenimi definicijami, kaj je avdiovizualno delo, ustvarili
               kaos pri izvajanju pridobivanja pravic na javnih razpisih za avdiovizualna dela.</p>
               <p>2. člen sicer ima delno upravičeno osnovo v smislu, da se naj slovenska glasba
               predvaja tudi v dnevnem času in ne le večinoma v nočnem, kar se, žal, zdaj dogaja.
               Strinjamo se, da je to ob naslednjem noveliranju Zakona o medijih treba dopolniti
               oziroma popraviti, da se prepreči izigravanje namena zakona. Je pa problematična
               določba v tretjem odstavku, in sicer zahteva po deležu produkcij slovenskih
               ustvarjalcev, ki je mlajša od 5 let, saj ni jasno, ali obstaja dovolj kvalitetnih
               del, ki so mlajša od 5 let, in bi to zahtevo zapolnila. Po drugi strani, kot že
               rečeno, ni nobene določbe v smislu ciljnega spodbujanja predvajanja kvalitetnih del
               novih mladih ustvarjalcev.</p>
               <p>Glede določbe, ki se nanaša na kvote obveznega predvajanja, pa Javni zavod RTV
               Slovenija ugotavlja, citiram: "Uresničitev predlaganih sprememb bi v medijski krajini
               povzročila pravo opustošenje ter popolnoma ohromila delo medijskih ustvarjalcev." In
               še: "Nemogoče je pritrditi predlagatelju, da bo slovenska glasba, še posebej tista,
               ustvarjena v zadnjih 5 letih, tisto merilo, ki naj bi negovalo in ohranjalo visoko
               raven slovenskega jezika."</p>
               <p>Če gremo naprej, k 3. členu novele, vidimo, da SDS predlaga povečanje kvote
               slovenskih avdiovizualnih del vsakega TV programa. To se pa zdi vprašljivo, namreč,
               kako se bo nadziralo tako štetje deležev, ko se postavlja merilo, da naj bi štelo
               premierno predvajanje in prva ponovitev za oddaje, starejše od 5 let, pa eno
               predvajanje v okviru 5 let. Zdi se, da bi zlorabe bile še pogostejše, če bi se
               kriterij primernosti predvajanih del zaostril na tovrstno predlagan dokaj zapleten
               način.</p>
               <p>4. člen predlagane novele je najbolj vprašljiv od vseh, saj je realizacija zakonske
               zahteve po spodnjem pragu 600 ur premiernih slovenskih avdiovizualnih del na RTV
               Slovenija in najmanj 150 ur premiernih slovenskih avdiovizualnih del neodvisnih
               producentov nemogoča. Je namreč v popolnem neskladju s proračunskimi zmožnostmi in
               realnimi finančnimi okviri, v katerih se odvija slovenska filmska oziroma
               avdiovizualna produkcija. Za realizacijo filmskih in avdiovizualnih del Ministrstvo
               za kulturo že nekaj let zaporedoma zagotavlja okoli 3 milijone evrov letno, kar je
               dovolj za produkcijo največ 5 filmov in največ 15 avdiovizualnih del. Če ob temu
               prištejemo še 1,7 milijona evrov, ki jih mora RTV Slovenija po določilu obveznosti
               Zakona o Slovenskem filmskem centru namenjati za kinematografske filme, lahko dodamo
               vsako leto še največ 2 celovečerna filma in nekaj kratkih dokumentarcev, torej še
               kakšnih 5 ur premiernega programa. Tako je jasno, da je v Sloveniji javnega denarja
               dovolj za nekaj več kot 24 ur programa neodvisnih producentov. Od kje dobiti dodaten
               denar, ni povsem jasno. Predlagatelj pravi, da novela naj ne bi imela finančnih
               učinkov za proračun, kar je seveda daleč od resnice. RTV Slovenija v svojem odzivu na
               predlagano novelo poudarja, da bi za doseganje kvot, kot so predvidene v noveli,
               potrebovala dodatnih 20 milijonov evrov. Gre za vsoto, ki je enaka celoletnemu,
               celoletnemu letnemu programskemu strošku RTV Slovenija. To pa za nacionalno
               televizijo, Radiotelevizijo, pomeni nemogočo dilemo med krčenjem sredstev za plače,
               beri odpuščanjem uslužbencev ali zvišanje RTV prispevka. Jasno je, da je v trenutni
               gospodarski situaciji višanje RTV prispevka v ta namen nemogoče. Prav tako na kratek
               rok ni moč pričakovati višanja prihodkov RTV Slovenija od prodaje oglasnega prostora.
               Gre torej za brezizhoden položaj.</p>
               <p>Ključna ugotovitev Poslanske skupine SMC je, da je interes slovenskih ustvarjalcev
               in izvajalcev, na primer glasbenikov, filmskih umetnikov in tako dalje, sicer
               pomemben, prav tako pa je enako pomemben tudi interes zagotoviti realne možnosti
               izvajanja zakonskih določil, ki se nanašajo na distributerje oziroma medije, v
               primeru glasbenikov oziroma filmarjev, zlasti radijskih ali TV programov. Po našem
               prepričanju so pomembni tako ustvarjalci kot producenti kot tudi kakovostna medijska
               krajina, da o uredniški svobodi in avtonomiji niti ne govorimo. Mnenja smo, da, če
               država gospodarstvu uvede omejevalni ukrep in poveča kvote obveznega deleža slovenske
               produkcije, potem se mora ponuditi tudi kakšen spodbujevalni ukrep. Vlada je namreč
               obljubila, da dodatnih obremenitev gospodarstva ne bo. Tako bi ob omejevalnih ukrepih
               bilo nujno razmišljati tudi o tem, da bi na primer zakonsko spremenili financiranje
               medijev na tak način, da se podprejo tiste medijske vsebine, ki razvojno dobro
               podpirajo slovensko glasbo in avdiovizualno produkcijo. Tega pa sedanji zakon, ki
               temelji na politično uravnoteženemu financiranju medijev, ne omogoča. Omogoča pa, da
               na primer določen medij, katerega večinska lastnica je ena od parlamentarnih strank,
               dobiva denar iz medijskega razpisa.</p>
               <p>Po mnenju Poslanske skupine SMC bi bilo treba nagrajevati oziroma finančno
               stimulirati tako kvalitetno slovensko produkcijo kot uredniško politiko, ki tovrstno
               produkcijo upošteva in uvršča na sporede. Zgolj določitev kvot brez spodbud je
               nedvomno premalo domišljen ukrep z nepredvidljivimi posledicami, predstavlja pa tudi
               prevelik poseg v svobodo strokovne presoje vsakega urednika. Če potegnemo črto, lahko
               rečemo, da bi predlagana novela prinesla spremembe le na enem področju Zakona o
               medijih, vendar ne sistemsko, brez pravega oziroma celovitega vpogleda v dejansko
               stanje. Njeno sprejetje bi prineslo mnoge škodljive finančno in pravno nevzdržne
               posledice. Zato novele Zakona o medijih ne bomo podprli. Hvala.</p>
            </sp>
            <sp xml:id="SDZ7-Redna-04-2015-01-27.sp127">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Stališče Poslanske skupine Slovenske demokratske stranke bo predstavila gospa Nada
               Brinovšek.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-27.sp128">

               <speaker>NADA BRINOVŠEK (PS SDS):</speaker>

               <p>Predsedujoča, hvala za besedo. Lep pozdrav vsem skupaj!</p>
               <p>Resolucija o nacionalnem programu za kulturo 2014–2017 in že vse resolucije prej med
               cilji in ukrepi navajajo, da je v javnem interesu, da slovensko glasbeno umetnost
               širimo v evropski prostor. Če želimo to doseči, moramo slovensko glasbeno umetnost
               najprej nesramežljivo širiti v slovenskem prostoru. Zato je treba uresničiti ukrep,
               večja dostopnost in prepoznavnost kakovostne slovenske glasbe v naši domovini. Ob tem
               se moramo zavedati svojih korenin in zavedati se pomena ohranjanja identitete naroda.
               Zaradi močnega vpliva sodobne globalne kulture je slednje zavedanje še posebej
               pomembno za obstoj majhnih narodov. Glasba je temeljnega pomena za slovensko kulturo
               in slovenska kultura je eden temeljev slovenskega narodnega in državnega obstoja,
               identitete in prihodnosti, saj se je slovenski narod oblikoval tudi s pomočjo
               glasbene ustvarjalnosti. Za slovenski prostor so kakovostni mediji eden izmed
               temeljnih nosilcev kulturnih vsebin, ne le da so nosilci kulturnih vsebin, so tudi
               soustvarjalci. Tako so mediji najmočnejši dejavnik, s katerim lahko država uveljavlja
               javni interes. Ob skrbi za kulturo morajo mediji razvijati narodnostno zavest,
               kulturno identiteto, skrbeti za razvoj slovenske kulture in jezika. V primeru
               odsotnosti domače ustvarjalnosti mediji postanejo promotor tujih kulturnih identitet
               in omogočajo slabitev slovenske narodne identitete.</p>
               <p>Spoštovani! Sedanja veljavna zakonodaja opredeljuje dele slovenske glasbe v
               radijskih in televizijskih programih v 20 % vse dnevno predvajanje glasbe vsakega
               radijskega in televizijskega programa. Raziskave in različni strokovni komentarji pa
               kažejo, da se tako imenovane uzakonjene glasbene kvote predvajajo 90 % v nočnem
               programu. Pred vami je Predlog zakona o spremembah in dopolnitvah Zakona o medijih,
               ki s spremembo 86. člena omogoča večji delež oddajanja časa, ki bo na voljo za glasbo
               slovenskega izvora. S tem se bo omogočila večja predstavnost slovenskih glasbenih
               ustvarjalcev. S spremembo bi dvignili delež slovenske glasbe na 40 %. Sprememba tudi
               onemogoča zlorabe predvidenih kvot, saj uvaja kvoto v dveh intervalih namesto dnevne.
               Za kulturni razvoj ali če želite kulturno blagostanje je pomembno, da živimo in
               vzgajamo v kulturnem okolju, ki daje občutek narodne zavesti, zato je pomembno, kako
               spodbujamo in spoštujemo slovensko glasbo in s tem glasbene ustvarjalce. Jasno je, da
               tuja glasba in glasbeni ustvarjalci zasedajo večino prostorov v radijskih in
               televizijskih medijih. Nič bolje ni na področju komercialnih glasbenih odrov. Lahko
               rečemo, da v lastni državi ponižujemo svojo kulturo, slovensko glasbo. Kot primer, v
               Avstriji zakonodaja ne določa deleža domače glasbe in produkcije v radijskih in
               televizijskih programih v državni ali zasebni lasti, pa vendar se iz njihovih
               radijskih postaj slišijo avstrijski glasbeni ustvarjalci. Na njihovih, recimo, ker
               smo ravno v zimskem času, na njihovih smučiščih ni radijskih postaj, ki bi predvajale
               tujo glasbo, ampak je slišati le avstrijsko glasbo. Povsem drugače je na slovenskem
               smučišču, na primer Kranjski Gori, kjer se v veliki večini predvaja glasba tujih folk
               ali pop izvajalcev iz srbohrvaškega in anglosaškega jezikovnega področja.</p>
               <p>Kako bomo širili slovensko kulturo in slovensko glasbo v evropski prostor, če ne
               zmoremo brez zakonske osnove predvajati slovenske glasbe na radijskih in
               televizijskih programih? Kako bomo ohranili slovensko identiteto, kulturo naroda, če
               bomo dovolili, da tuja glasbena scena preplavlja slovenski kulturni prostor? Zato
               moramo ceniti in razvijati svojo glasbeno umetnost in podpreti slovenske glasbene
               ustvarjalce.</p>
               <p>Eden izmed korakov je tudi sprejetje Predloga zakona o spremembah in dopolnitvah
               Zakona o medijih, zato ga bomo v Slovenski demokratski stranki tudi podprli. Hvala.
           </p>
            </sp>
            <sp xml:id="SDZ7-Redna-04-2015-01-27.sp129">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Stališče Poslanske skupine Demokratične stranke upokojencev Slovenije bo predstavila
               gospa Marija Antonija Kovačič.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-27.sp130">

               <speaker>MARIJA ANTONIJA KOVAČIČ (PS DeSUS):</speaker>

               <p> Spoštovana podpredsednica, spoštovana ministrica s sodelavci, spoštovani poslanci
               in poslanke prav lep pozdrav vsem!</p>
               <p>Dovolite, da vam predstavim stališče Poslanske skupine Desus do Predloga zakona o
               spremembah in dopolnitvah Zakona o medijih. Bistvo predlagane novele Zakona o medijih
               je sprememba veljavnega 86. člena, s katero se bistveno povečuje delež oddajnega
               časa, ki bo na voljo za glasbo slovenskega izvora. Sedaj veljavni zakon namreč
               določa, da mora biti najmanj 20 % vse dnevno predvajane glasbe vsakega radijskega in
               televizijskega programa slovenska glasba oziroma glasbena produkcija slovenskih
               ustvarjalcev. Po mnenju predlagateljev bi moral biti ta odstotek še enkrat tolikšen,
               prav tako predlagajo povišanje sedaj veljavnih deležev, ko gre za vsak posamezni
               program Radiotelevizije Slovenije ter deleža vse predvajane glasbe radijskih in
               televizijskih programov posebnega pomena. Predlagane spremembe naj bi prispevale k
               varstvu slovenskega jezika in slovenske glasbene avdiovizualne ustvarjalnosti ter h
               krepitvi narodne identitete.</p>
               <p>V Poslanski skupini Desus se strinjamo s predlagatelji, da so mediji pomembni za
               razvoj družbe in da se s pomočjo njih zagotavlja tudi širjenje slovenske besede in
               pripomore h gojenju domoljubja ter pozitivnega odnosa do lastne države in jezika.
               Prav tako pritrjujemo predlagateljem, da je treba spodbujati slovensko glasbeno
               ustvarjalnost. Zato se strinjamo, da bi bilo treba razmisliti tudi o prenovi področja
               zagotavljanja predpisanih deležev slovenske glasbe v radijskih in televizijskih
               programih. Vendar pa opozarjamo, da je področje medijev zelo kompleksno in ravno zato
               je treba k pripravi sprememb na temu področju pristopiti celovito. Ravno zato se v
               Resoluciji o nacionalnem programu za kulturo, ki je bila sprejeta v novembru 2013 in
               je strateški dokument razvojnega načrtovanja kulturne politike, predvideva celovita
               prenova medijske zakonodaje na osnovi predhodno pripravljene strategije na področju
               medijev, k čemur smo se zavezali v koalicijski pogodbi. Predlagana novela se ureditve
               tega področja loteva nesistematično in odpira vrsto vprašanj, kot je na primer
               vprašanje ureditve učinkovitega nadzora ter odločitve ustreznih sankcij za kršitelje.
               Prav tako bi bilo treba predvideti izjeme od doseganja predpisanih kvot.</p>
               <p>V Poslanski skupini Desus se zavzemamo za to, da se k spremembi Zakona o medijih
               pristopi sistematično, na podlagi predhodno pripravljenih analiz stanja in da se
               predhodno proučijo tudi učinki uvedbe višjih deležev. Ker menimo, da predlagani zakon
               teh kriterijev ne izpolnjuje, bomo glasovali proti sklepu, da je zakon primeren za
               nadaljnjo obravnavo. Hkrati pa pričakujemo, da bo Vlada v kar najkrajšem možnem času
               pripravila celovito spremembo medijske zakonodaje, ki bo pripravljena na podlagi
               analiz stanja slovenske glasbe in avdiovizualne produkcije. Hvala.</p>
            </sp>
            <sp xml:id="SDZ7-Redna-04-2015-01-27.sp131">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Stališče Poslanske skupine Socialnih demokratov bo predstavil gospod Matjaž Han.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-27.sp132">

               <speaker>MATJAŽ HAN (PS SD):</speaker>

               <p>Hvala lepa, spoštovana podpredsednica, ministrica, kolegice in kolegi!</p>
               <p>Skrb za zagotavljanje pogojev ustvarjalnosti na glasbenem in avdiovizualnem področju
               v Republiki Sloveniji je del strateških usmeritev te države. Med drugim je kot cilj
               navedena tudi v Resoluciji o nacionalnem programu za kulturo 2004–2017. Pa vendar v
               zadnjih nekaj let konkretnih zakonodajnih predlogov na tem področju, žal, Državni
               zbor ni obravnaval. Priča smo bili le nekaterim poskusom parcialnih posegov, katerih
               namen je bil edini in zlasti obračunati z eno kolektivno organizacijo. Nenavadno, če
               vemo, da je edina, ki uživa podporo med nosilnimi stebri glasbenega repertoarja pri
               nas.</p>
               <p>Za Socialne demokrate so slovenska glasbena in avdiovizualna dela vrednote, do
               katerih imamo spoštljiv odnos. Predvajanost slovenskih glasbenih in avdiovizualnih
               del v medijih, po našem prepričanju, ni mogoče zamejiti s klasičnimi tržnimi
               zakonitostmi ponudbe in povpraševanja. Imajo namreč pomembno kulturno vlogo ne zaradi
               jezika, pač pa tudi zaradi vpliva na oblikovanje oziroma krepitev narodne zavesti. V
               obdobju jezikovnega in splošnega kulturnega vdora angloameriške produkcije bi morali
               na vprašanje o posledicah le-tega pokazati z bistveno večjo mero občutljivosti. Z
               našo nezainteresiranost, če želite, tako ne preprečujemo le ustvarjalnega razvoja
               slovenske produkcije, ampak krčimo možnosti za uveljavitev slovenskega jezika in
               slovenske kulture nasploh.</p>
               <p>Zagovorniki svobode izbire v podobni lastnikov radijskih in televizijskih postaj v
               svojo obrambo povedo, da predvajajo pač tisto, kar ljudje radi poslušamo oziroma
               gledamo. Ob tem seveda zamolčijo, ti isti lastniki, da so oni tisti, ki izbirajo
               namesto nas. Kako si sicer razlagati podatke, da so nastopi slovenskih glasbenikov
               praviloma dobro obiskani, da so slovenski filmi v kinematografih dobro gledani, da so
               plošče domačih izvajalcev bolj prodajane od tujih. Če se nekaj vrti le še ob najbolj
               nemogočih urah dneva, nacionalni medij pa je iz tega izvzet in zato zajema le peščico
               ljudi, ne moremo reči, da tega nihče ne gleda oziroma da tega nihče ne posluša.</p>
               <p>Razprava o kvotah slovenske produkcije v slovenskih medijih ni nova, spoštovani.
               Država namreč prepoznava pomen domačega ustvarjanja, zato je v Zakonu o medijih že v
               času prvega sprejema, leta 2001, radijskim in televizijskim postajam naložila zahtevo
               določenega obsega predvajanja slovenskih del. Kvota se je nato sicer še nekoliko
               dvignila, a pričakovano pozitivnih učinkov ni izpolnila. Radijske postaje so
               izkoristile luknjičarsko ureditev in zahtevani obseg danes zapolnjujejo v delu dneva,
               ko radiju prisluhnejo le še naključni nočni zabavljači ali pa redki budni, ki si z
               vrtenjem gumba krajšajo nočni dolgčas.</p>
               <p>V Poslanski skupini Socialnih demokratov zato menimo, da bi bilo del anomalij mogoče
               odpraviti z jasno opredelitvijo časovnih intervalov, v katerih se mora zahtevani
               obseg predvajati. V naši stranki, v Poslanski skupini Socialnih demokratov
               pričakujemo, da bo Vlada prisluhnila problematiki ustvarjalcev glasbenih in
               avdiovizualnih del ter dodala svoj prispevek k ustvarjanju ustreznih pogojev za
               razvoj slovenske produkcije. Nenazadnje jo k temu zavezujejo tudi številne peticije,
               ki so jih oblikovali zlasti glasbeniki in v katerih dovolj jasno nakazujejo ne le
               probleme, ampak tudi nakazujejo rešitve. Od Vlade pričakujemo, da bo v nadaljnjih
               korakih zaobšla zglede minulih neproduktivnih poskusov obračunavanj z eno od
               kolektivnih organizacij. Kot izhodišče naj zavzame ambicijo zagotoviti pogoje za
               razvoj ustvarjalne potence tega naroda, ki bo v korist nas vseh, avtorjem pa omogoči,
               da bodo od svojega dela normalno živeli. To si glede na obseg, kakovost in
               raznolikost tudi zaslužijo.</p>
               <p>V Poslanski skupini Socialnih demokratov podpiramo vsako dobronamerno razpravo o
               položaju slovenskih glasbenikov in ustvarjalcev avdiovizualnih del. Dejstvo pa je, da
               so se v zadnjih 20 letih nakopičile težave, na katere pravih odgovorov ne Vlada in ne
               Državni zbor nimata in jih tudi ne podata. Zavedamo se, da predlog Slovenske
               demokratske stranke ne zajema širše problematike, in je v tem smislu pomanjkljiv, a
               vendar spoštovani, rešitve je treba iskati. Hvala lepa.</p>
            </sp>
            <sp xml:id="SDZ7-Redna-04-2015-01-27.sp133">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Stališče Poslanske skupine Združena levica bo predstavila gospa Violeta Tomoć.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-27.sp134">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Kompleksno vprašanje kvalitete vsebin in spodbujanja avdiovizualne ustvarjalnosti
               skuša Predlog sprememb zakona o spremembah in dopolnitvah Zakona o medijih reševati s
               povečanjem kvot za slovenska avdiovizualna dela. Večje kvote naj bi pomenile večjo
               kakovost in žanrsko raznovrstnost. A najverjetnejši učinek teh sprememb, ki so
               stresene iz rokava in strokovno neutemeljene pa bi močno vplivale na spreminjanje
               programskih shem, bo še več ponavljanja istih glasbenih uspešnic namenjenemu
               najširšemu krogu poslušalcev, kot piše v utemeljitvi zakonodajnih sprememb. Predvsem
               pa si bodo še večji del pogače odrezali vrhovi glasbenih elit v SAZAS.</p>
               <p>Prvo vprašanje, ki si ga moramo postaviti je, kaj sploh je Slovenska glasba. Koliko
               sorodstvenih kolen navzdol in koliko kilometrov čez mejo še smemo iti, da dobimo žig
               slovenska glasba? Zato moramo namesto tega govoriti o kakovostni glasbi, ki sproža
               kulturno kreativnost, se dotakne človeških občutij in jo ljudje vzamejo za svojo.
               Nato pa se moramo vprašati, kako v Sloveniji spodbujati nastajanje takšne avtorske
               glasbe. Vsak glasbenik je najprej poslušalec, šele nato ustvarjalec. Glasba tako
               postaja slovenska skozi proces obdelave, potrošnje in reprodukcije. Izvajalec ima
               lahko spričevalo iz slovenskosti, pa je njegova glasba lahko povsem prazna in je v
               najboljšem primeru zvočna kulisa, v najslabšem primeru pa zvočna motnja. Razvoja
               kakovostne slovenske glasbe različnih zvrsti ni mogoče uzakoniti s kvotnim sistemom,
               čeprav so lahko kvote mehanizem, ki k temu pripomore. Upoštevati je treba načelo, da
               je probleme treba reševati na ravni produkcije. Veljalo bi razmisliti o javno
               financirani infrastrukturi, ki bi bila na voljo manj komercialnim zvrstem, prostorom
               in opremi za vaje, snemanje in koncerte. Da se predavatelji predstavljajo kot borci
               za ohranitev nacionalne identitete, dobrobiti slovenskih avtorjev, kvalitete
               programskih vsebin in ustvarjalci novih delovnih mest, je ceneno natolcevanje. Še
               posebej, če pomislimo na stanje kulture in javne radiotelevizije v času obeh Janševih
               vlad. Treba je jasno povedati, da gre za predvajanja in gre za tantieme. Gre za
               denar, ki se izteka v žepe ozkega kroga ljudi v vrhu SAZAS. Ne gre za glasbo, ampak
               za zvok žvenketanja cekinov. Za kvotami se skriva interes ozke elite, ki črpa visoke
               avtorske rente, hkrati pa zavira razvoj raznolikih manjših izvajalcev ali glasbenih
               organizatorjev.</p>
               <p>In kaj je tisto, kar bi morali hkrati spodbuditi? Ker vidimo, da je mogoče dobre
               namene tudi izigrati, bi bilo ob predlogu še bolj pomembno pomisliti, kaj vse so
               lahko posledice. Brez spodbud za mlajše ustvarjalce bomo samo z dvigom kvot
               predvajanja slovenske glasbe dosegli cilj samo delno. Ker ne bo dovolj glasbe mlajše
               generacije, bodo radijske postaje vrtele pač kar imajo, glasbo starejših generacij,
               torej generacije ustvarjalcev stare med 40 in 50 let, ki danes sicer ne ustvarja več
               v takem obsegu, je pa ustvarjala v časih, ki so bili ustvarjanju bolj naklonjeni. S
               tem bi se ustvaril napačen vtis, da mlajša generacija ni ustvarjalna, kar pa zagotovo
               ni res. Potrebujemo torej ukrepe, ki bodo hkrati spodbujali k ustvarjalnosti mlajšo
               generacijo. Odgovor so posebni skladi kolektivnih organizacij za spodbujanje
               ustvarjalnosti. V tak poseben sklad kolektivne organizacije, ki zbirajo in dajejo
               nadomestila, ki jih zberejo od uporabnikov, namensko namenijo del svojih prihodkov za
               spodbujanje narodne ustvarjalnosti in lokalne kulture. Tovrstni skladi v tujini niso
               izjema, ampak pravilo. Vanje se steka med 5 in 15 % prihodka kolektivne organizacije.
               Treba je skratka ustvariti okolje, ki bo omogočalo kakovost in spodbujalo kreativnost
               glasbenih ustvarjalcev. Dva ključna vidika sta ureditev prekernosti na področju
               kulture in reforma avtorskega dela. Da pa bi te vsebine našle pot v medije, je treba
               zagotoviti demokratizacijo le-teh, instant glasba, ki prevladuje na radijskih
               postajah, je posledica tržnega delovanja teh medijev, ki svoje vsebine banalizirajo z
               namenom pridobivanja čim večjega deleža tržnega kolača. V tekmo z njimi pa so na
               žalost prisiljeni tudi javno financirani mediji. Poleg tega pa bi tudi težko
               zagotovili kader, ki bi evidentiral dela mlajša od petih let, predvsem manjše
               privatne radijske in televizijske postaje bi imele kar precejšnje težave s tem.
               Novejše domače glasbe je premalo, število novih skladb domačih ustvarjalcev in
               število domačih ustvarjalcev ne raste, ampak pada. V današnjem položaju pa bi
               predlagane kvote in prednostno predvajanje glasbe, nastale v zadnjih petih letih,
               ustvarilo pogoje za širjenje domačijske zatohlosti ter instant glasbe, ki nastaja v
               studiih medijskih magnatov, in še več pretakanja denarja v žepe lovcev cekinov. Bilo
               pa bi koristno, da bi se iz teh fondov ustvaril sklad za novo mlado in neodvisno
               produkcijo avdiovizualnih del. Namesto tega bi mogoče že zadostovalo, da se glasbo
               domače produkcije v že obstoječih kvotah vrti v dnevnem času in ne samo ponoči. Te
               kvote bi lahko postopoma, po potrebi in v sorazmerju s kvaliteto tudi višali.</p>
               <p>V Združeni levici se zavedamo, da trenutna zakonodaja nezadostno ureja področje
               medijev. Spremembe medijske zakonodaje so nujne, a kljub temu predlagane spremembe ne
               bomo podprli, saj je slabo pripravljena in nezadostno rešuje razmerje predvajanja
               domače in tuje glasbe. V Združeni levici se zavzemamo za sistemsko ureditev medijske
               krajine in preureditev Zakona o medijih. Predvsem pa menimo, da potrebujemo ukrepe,
               ki bodo hkrati s spremembo medijske zakonodaje in ureditve avtorskih pravic
               spodbudile slovensko ustvarjalnost in produkcijo, ki jo nujno potrebujemo za to, da
               bodo radijske postaje predvajale več domače glasbe. Hvala.</p>
            </sp>
            <sp xml:id="SDZ7-Redna-04-2015-01-27.sp135">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Stališče Poslanske skupine Nove Slovenije – krščanskih demokratov bo predstavila
               gospa Ljudmila Novak.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-27.sp136">

               <speaker>LJUDMILA NOVAK (PS NSi):</speaker>

               <p>Spoštovana gospa ministrica, gospa podpredsednica, kolegice in kolegi!</p>
               <p>Predlagatelji novele Zakona o medijih, kot temeljni cilj te spremembe navajajo
               varovanje slovenskega jezika, slovenske glasbene in avdiovizualne ustvarjalnosti ter
               krepitev narodne identitete. V strani Nova Slovenija – krščanski demokrati se
               zavedamo pomena načrtne vzgoje za krepitev domoljubja in ohranjanja slovenskega
               jezika in kulture. V naš program smo zapisali, da morajo javna radio in televizija
               ter tudi komercialne postaje, ki imajo koncesijo za oddajanje programov na območju
               Slovenije, izpolnjevati predpisana določila glede obsega predvajanja izvirnega
               slovenskega programa. Želimo, da bi bil tudi slovenski film zapis narodovega
               življenja nekega časa, predvsem pa da bi bil kakovosten nosilec pozitivnih in
               verodostojnih dokumentarnih ali umetniških sporočil. Prav tako podpiramo predvajanje
               kakovostnih tujih oddaj in tistih filmov, ki bodo ljudi bogatili, jih spodbujali k
               človečnosti in plemenitosti in jim ne bodo vsiljevali nasilja, sovraštva in
               promiskuitete, kot rednega načina življenja in urejanja medčloveških razmerij. Oddaje
               o slovenski zgodovini, umetnostni zgodovini, etnologiji, muzikologiji in kulturni
               dediščini pripomorejo k večji narodni samozavesti, zavedanju narodnih korenin ter
               spodbujajo domoljubje.</p>
               <p>Rešitve v predlagani noveli gredo v pravo smer, najprej se viša zahtevani delež
               predvajanja slovenske glasbe na slovenskih radijskih postajah, in sicer na 40 %, za
               programe javne radiotelevizije pa še več. S to rešitvijo bodo imeli več priložnosti
               za predstavitev slovenski glasbeniki ter drugi ustvarjalci, posledično pa bo poleg
               vseh drugih pozitivnih vplivov na voljo tudi več delovnih mest v glasbeni in filmski
               industriji. Dobra je tudi rešitev, da zakon z razdelitvijo v dva opazovana intervala,
               in sicer od 6. do 22. ure ter od 22. do 6. ure zjutraj, preprečuje možnosti zlorab,
               ki se pojavljajo, ker nekatere radijske postaje skoraj vso zahtevano kvoto slovenske
               glasbe predvajajo ponoči oziroma v najmanj poslušanih radijskih terminih. Prav tako
               se strinjamo s predlagano rešitvijo, da se avdiovizualnim vsebinam slovenskih
               neodvisnih producentov omogoči zadostni delež predvajanja na prvem in drugem programu
               RTV Slovenija. Ker gre pri povišanju zahtevane kvote za dokaj veliko spremembo, je
               primerna rešitev, da zakon omogoča dvoletno prehodno obdobje, v katerem se bodo lahko
               vse radijske postaje ustrezno prilagodile novim standardom.</p>
               <p>Krščanski demokrati bomo predlagano novelo podprli. Verjamemo, da je to dobro za
               ohranitev in razvoj kakovostnih slovenskih programov in vsebin ter v podporo
               slovenskim ustvarjalcem. Slovenci potrebujemo več samozavesti in zaupanja v domače
               znanje in talente ter več zdravega ponosa na domovino in tudi na domačo kulturo.</p>
            </sp>
            <sp xml:id="SDZ7-Redna-04-2015-01-27.sp137">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Stališče Poslanske skupine Zavezništvo Alenke Bratušek bo predstavil gospod Peter
               Vilfan.</p>
            </sp>
            <sp xml:id="SDZ7-Redna-04-2015-01-27.sp138">

               <speaker>PETER VILFAN (PS ZaAB):</speaker>

               <p>Spoštovana podpredsednica, ministrica, kolegice in kolegi!</p>
               <p>Najprej naj povem, in na to v naši poslanski skupini tudi opozarjamo, da elektronski
               mediji v veliki meri oblikujejo življenjske vzorce, vrednote, način razmišljanja in
               vedenja vseh nas. Zato je po našem mnenju prav, da imamo medijsko regulativo, ki
               predpisuje oziroma bi morala predpisati razumen način določanja kvot evropske, domače
               in neodvisne avdiovizualne produkcije v boju zoper globalni trend angloameriške,
               špansko govoreče in ostalih produkcij, ki agresivno ohranjajo in zavzemajo
               televizijsko tržišče. Tako majhen kulturni trg namreč lahko brani tako evropsko kot
               domačo ustvarjalnost samo s kvotami. S predlagatelji se strinjamo, da kvote
               avdiovizualnih vsebin, ki so trenutno opredeljene v veljavnem zakonu, dejansko niso
               nikoli dosegle tistih predpisanih zgornjih limitov. Trend v zadnjih letih je tak, da
               jih je manj. To velja tako za nacionalno televizijsko hišo kot tudi za vse ostale
               komercialne hiše. Eden od razlogov je po našem mnenju predvsem v nadzoru nad
               doseganjem kvot, ki je pomanjkljiv. Nadzor bi bilo torej treba urediti pregledno in
               čim bolj enostavno. Naslednji razlog je v kaznovalni politiki na tem področju.
               Bistveni razlog pa je v tem, da obstoječi zakon nejasno definira, kaj je
               avdiovizualno delo, kar sproža številne probleme pri merjenju doseganja kvot. Enako
               velja tudi za kvote za slovensko glasbeno produkcijo. Namen glasbenih kvot je
               primarna zaščita in promocija slovenske kulturne identitete in jezika, za katero so
               obvezane tako komercialne radijske in televizijske postaje kot tudi RTV Slovenija.
               Slovenska glasba oziroma glasbena produkcija je pomembna za ohranjanje kulturne in
               jezikovne identitete. S tega vidika je po našem mnenju kvota nedvomno upravičena in
               ne pomeni prevelikega oziroma nesorazmernega posega v pravico do zasebne lastnine
               izdajateljev. Kot veste, namreč že več let prihaja do polarizacije dveh nasprotujočih
               si stališč – ali potrebujemo normiranje in reguliranje pri vključevanju kvot v zakon
               ali pa smo že tako zreli, da tovrstnega normiranja ne potrebujemo, saj je slednje
               stvar same uredniške avtonomije, ki v programe vključuje kakovostno domačo
               produkcijo. Čeprav bi si želeli tako družbeno klimo, da kvote sploh ne bi bile
               potrebne, so statistike pokazale, da se je kvote pogosto izrabljalo, saj se je
               slovenska glasba predvajala predvsem v nočnem času. Kljub temu pa pri predlogu SDS
               opozarjamo, da je eno interes glasbenikov, drugo pa interes in dejansko poslovanje
               medijev, v tem primeru zlasti radijskih mrež. In za kulturo so pomembni tako
               ustvarjalci kot producenti ter navsezadnje tudi kakovostna medijska krajina. Za nas
               je pomembno predvsem to, da bi se zaščitil dnevni predvajalni čas. S tem bi
               slovenskim glasbenikom dali možnost, da jih poslušalci slišijo v večji meri kot do
               zdaj. Namen sprememb bi moral biti primarno v zagotovitvi, da se slovenska glasba kot
               atribut slovenske kulturne identitete predvaja v dnevnem terminu. Razmisliti pa velja
               tudi, kako doseči oziroma kakšno kvoto predpisati, da bi poslušalci imeli priložnost
               spoznati nove izvajalce, za katere sploh ne vedo, da obstajajo.</p>
               <p>Težava, ki se pojavlja v predlogu SDS pa je v tem, da se naslanja na rešitve, ki jih
               je uvedla Francija, kjer je izjemno močna zahteva po predvajanju francoske glasbe.
               Pred novo določitvijo kvot bi bilo tako treba narediti konkretne analize, saj se, kot
               že omenjeno, moramo zavedati značilnosti medijskega prostora, obsega produkcij in
               navad poslušalcev. Ali kot opozarjajo medijski strokovnjaki, tovrstnih predlogov se
               ne da samo privleči na dan, ker bi se nam zdelo, da bi bilo dobro, če bi bilo na
               radijskih postajah 40 ali 60 % slovenske glasbe. Seveda se strinjamo, da je čim več
               slovenske kulture in glasbe na radijskih postajah, na drugi strani pa obstajajo
               realni podatki. Nemogoče je pričakovati vrhunsko produkcijo v takšnem obsegu, kot bi
               si jo nekdo morda želel. V zvezi s tem velja opozoriti na težave Radia S, ki je
               predvajal izključno slovensko glasbo, ker se spoprijema z izgubo, sedaj prevaja nekaj
               več kot 30 % slovenske glasbe. Urednik omenjenega radia je za enega od medijev dejal:
               "Če bi bili izdelki dobri, bi mi vrteli tudi več kot 40 % slovenske glasbe, ampak
               trenutno, žal, toliko kakovostne glasbe ni." Omenjena izvaja urednika Radia S po naši
               oceni najbolje povzema dilemo, na katero predlog SDS ne ponuja odgovora. Če tako
               povečamo kvote, potem moramo ponoviti tudi kakšen spodbujevalni ukrep. Ta je na dlani
               – spremeniti moramo financiranje medijev na tak način, da lahko podpremo tiste
               medije, ki razvojno podpirajo dobro slovensko glasbo in avdiovizualno produkcijo.
               Slovenska glasbena scena in sistem glasbene industrije sta premalo razvita, zato bi
               ju bilo treba stimulirati, spodbujati je treba konceptne cikle, festivale, mednarodno
               sodelovanje, glasbeno založništvo, izdajanje nosilcev zvoka in drugo. Poleg klasične
               glasbe, ki je že dobro pokrita, je treba pokriti sodobne glasbene prakse, elektronsko
               glasbo, sodobno klasično glasbo, urbano glasbo, rok, jazz, etno in drugo. Zato se je
               do neke mere moč strinjati z navedbami ministrstva, da so bile predlagane rešitve
               pripravljene brez predhodne analize stanja in učinkov uvedbe ter necelovite, saj
               znotraj posameznih področji ne urejajo vseh relevantnih vprašanj.</p>
               <p>Vprašati pa se je treba tudi, kdo je odgovoren zato, da je SDS vložila zelo
               parcialen predlog novele Zakona o medijih, ki bo očitno zvenel zgolj v današnji
               razpravi, saj se bo kot kaže pot novele vstavila že v prvi fazi zakonodajnega
               postopka. Vse parlamentarne stranke se večinoma bodisi v volilnih programih kot tudi
               kasneje v koalicijskih pogodbah zavzemajo, da bodo zagotavljale pluralnost medijev,
               varovale medijsko svobodo in neodvisnost, spodbujale kakovost ter spoštovala etična
               načela pri medijskem poročanju. A njihova ravnanja največkrat kažejo, da gre večinoma
               zgolj za obljube. In ravno v zvezi s tem velja opozoriti na ravnanje SDS, ki po naši
               oceni nosi največjo odgovornost, da imamo v veljavi še vedno Zakon o medijih iz leta
               2001. Ravno SDS je najbolj odgovoren, da je bil leta 2011 zavrnjen popolnoma nov
               zakon o medijih, ki ga je pripravila Pahorjeva vlada, zakon o medijih iz leta 2011 se
               je nanašal na zahteve EU, ki so vezane predvsem na novo urejanje avdiovizualnih
               medijskih storitev v Evropi, na vprašanje urejanja pravice do popravka in odgovora,
               na področje oglaševanja, tudi na doseganja kvot slovenske in evropske produkcije,
               podeljevanja državnih pomoči, preprečevanja zlorabe prevladujočih položajev, varstva
               konkurence v medijih in na zahteve po preglednosti delovanja izdajateljev oziroma
               ponudnikov medijskih storitev. V zvezi s kvotami je predlog zakona sicer ohranjal
               višino veznega deleža slovenske glasbe na 20 % vse dnevno predvajane glasbe, s tem da
               bi moral biti večinski del kvote slovenske glasbe predvajan čez dan. Predvideval pa
               je tudi obveznost doseganja deleža lastne produkcije v višini 20 % mesečnega
               oddajnega časa radijskih ali televizijskih programov. V zvezi s tem velja opozoriti
               tudi na direktivo 2010/13 EU, ki želi zaščititi tudi evropski avdiovizualni sektor
               ter omogočiti razvoj trga za produkcijo in distribucijo avdiovizualnih del.</p>
               <p>Zato ocenjujemo, da je predlog za spremembe zakona podal nekredibilen predlagatelj,
               saj glasovanje proti zakonu leta 2011 pomenilo zavzemanje za status quo oziroma za
               nespremembe. Naslednje kaže tudi ravnanje drugi Janševe vlade, takrat je bil še super
               minister dr. Žiga Turk, ki je bil kot minister za kulturo pristojen tudi za medije,
               za državnega sekretarja za to področje postavil in zadolžil glavnega protagonista
               rušenja Zakona o medijih, bivšega poslanca SDS Aleksandra Zorna, kar je pomenilo, da
               do sprememb na medijskem področju, ki jih narekujejo stroka, novinarji, uredniki,
               lokalni mediji in drugi, ki so nezadovoljni z zdajšnjo ureditvijo, to se pravi s
               popravkom, z medijskimi subvencijami, z omejeno avtonomijo, z oglaševanjem, s
               kvotami, z nepreglednimi in špekulativnimi nakupi medijev, z izčrpavanjem medijskih
               hiš in še bi lahko naštevali, ne bo prišlo. Predlog Zakona o medijih pa leta 2011 ni
               dobil možnosti, ker so takrat podporo zakonu odrekli tudi nekateri poslanci
               koalicije, in to kljub temu, da je zakon sprejela Vlada in da se je koalicija z njim
               strinjala. Ne glede na razloge, zaradi katerih so ti poslanci predlog zakona skupaj z
               SDS zavrnili, to še danes pomeni zmago tistih, ki si sprememb ne želijo in
               postavljajo svoj parcialni interes pred javni interes. Med poslanci koalicije, ki so
               predlog zakona zavrnili, je bila tudi današnja ministrica za kulturo mag. Julijana
               Bizjak Mlakar, takrat še poslanka Socialnih demokratov. Zato od ministrice za kulturo
               pričakujemo, da bo tokrat v drugi vlogi delovala za dobrobit zdrave medijske krajine
               in da bo nadaljevala delo tam, kjer sta Pahorjeva vlada in nato bivši minister za
               kulturo dr. Uroš Grilc, ki se je ponovno lotil tega politično, če nekoliko karikiram,
               trdega oreha, tudi končala. Oblikovane rešitve namreč predstavljajo dobro podlago za
               nadaljnje delo, zato ministrico opozarjamo, da ni treba začeti od začetka. Slednje
               oziroma vsakršno nadaljnje oglašanje je zgolj voda na mlin tistih, ki si sprememb ne
               želijo.</p>
               <p>Na podlagi navedenih argumentov takšna oblika zakona, ki je pred nami, za nas ni
               sprejemljiva. Hvala.</p>
            </sp>
            <sp xml:id="SDZ7-Redna-04-2015-01-27.sp139">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev. Najprej dajemo besedo predstavniku predlagatelja predloga
               zakona, mag. Marku Pogačniku.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-27.sp140">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za dano besedo.</p>
               <p>Slišali smo stališča različnih poslanskih skupin. Po eni strani jaz mislim, da smo
               tukaj lahko prišli do enega enotnega mnenja oziroma enotnega stališča, in sicer, jaz
               sem dobil občutek, da si velika večina tukaj strinja s tem, da so potrebne spremembe
               in dopolnitve Zakona o medijih. Glede na to, da gre za današnje prvo branje, sem jaz
               prepričan, da se da marsikatera stvar v drugem in tretjem branju tudi še dopolniti
               oziroma izboljšati. Jaz sem prepričan, da bi morali večinoma zakonov, ki se jih v
               Sloveniji sprejema, sprejemati, bi rekel, z nekim konsenzom in danes je tukaj notri
               neka priložnost, da ta zakon spustimo skozi zakonodajni postopek, s tem, da se mu da
               podpora in da ga različne poslanske skupine poskušajo z raznimi amandmaji oziroma
               predlogi izboljšati. Kajti glede na dosedanje delo sedanje koalicije, jaz ne
               verjamem, kljub temu, da so predvsem tudi koalicijske stranke izrazile mnenje, da
               Zakon o medijih potrebuje spremembo, da bo Državni zbor pod to koalicijo verjetno to
               spremembo tega zakona doživel. Jaz mislim, da je danes neka idealna priložnost, v
               prvem branju se ta zakon podpre in se ga potem, bi rekel, nadgradi v temu smislu, da
               bo seveda boljši, kot je sedanji. Ocenjujem pa tudi, da kot predlagatelji, da smo
               notri, bi rekel, določili tisto bistveno problematiko, ki se nanaša predvsem na to
               zlorabo kvot, ker se nam zdi v Slovenski demokratski stranki ta zadeva nesprejemljiva
               in pa predvsem, da bi s to rešitvijo predlagano, ki jo imamo, te zlorabe lahko
               bistveno zmanjšali.</p>
               <p>Preden bi pa nadaljevali s to razpravo, bi vam pa samo rad prebral vsem skupaj
               izjavo, in sicer Slovenske unije glasbenih ustvarjalcev. "Najuspešnejši in
               najplodnejši slovenski glasbeni in pa avdiovizualni avtorji smo pred dvema letoma
               podpisali 13 peticij, ki sistemsko urejajo trg glasbe in nacionalno strategijo
               glasbene kulture, to vizijo smo verificirali z več kot 2 tisoč podpisi. Ena od
               peticiji je zakonodajno vejo oblasti nagovarjala tudi k uzakonitvi vsaj 51 % kvote
               slovenske glasbe v slovenskem radijskem mediju. Tej težnji slovenskih ustvarjalcev,
               ki v takšni regulativi vidijo razcvet gospodarske branže, krepitev nacionalne
               identitete, nova delovna mesta, gre naproti novela SDS, ki jo ustvarjalci podpiramo
               in pozdravljamo. Žalostno dejstvo preteklih let je, da med najbolj predvajanimi
               glasbami na slovenskih radijskih postajah skoraj ni več slovenske. Na področju
               produkcije avdiovizualnih del je stanje enako alarmantno. Ekrane slovenskih gledalcev
               polnijo tuja dela, domača ustvarjalnost pa je žalostno ujeta v poustvarjanje,
               predvsem licenčnega znanja. Republiki Sloveniji gotovo ni v ponos, da mora zakonsko
               in skoraj represivno predpisovati minimalno količino domačega jezika, pesmi, kulture
               v lastni suvereni državi. A žal je kruta realnost korupcijsko kapitalskih interesov v
               zameno za pravzaprav zanemarljive vsote nepoštenih zaslužkarjev, že skoraj razprodala
               lasten kulturni, predvsem avdiovizualni in pa glasbeni kontekst. V državi brez
               strateškega načrta ohranjanja lastne kulture je tovrstna zakonodaja pravzaprav edina
               pot k ohranjanju lastne kulture, lastne pesmi in pa lastne besede. Avdiovizualni in
               pa glasbeni ustvarjalci, ki smo združeni v Slovensko unijo glasbenih ustvarjalcev;
               Gospodarsko interesno združenje slovenskih neodvisnih avdio in video producentov;
               glasbeni, avdiovizualni in literarni ustvarjalci Slovenije; Glasbeni forum; Združenje
               avtorjev, producentov in izvajalcev Slovenije predstavljamo preko 80 % znanega in
               uporabljenega glasbenega in avdiovizualnega repertoarja, zato verjamemo, da naš glas
               šteje in smo prepričani, da bodo vseslovenske politične stranke podprle to novelo in
               s tem na široko odprle vrata dvigu kulturne identitete in novih delovnih mest v
               Republiki Sloveniji."</p>
            </sp>
            <sp xml:id="SDZ7-Redna-04-2015-01-27.sp141">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima gospa Marija Antonija Kovačič, pripravi naj se gospod Jožef Horvat.</p>
            </sp>
            <sp xml:id="SDZ7-Redna-04-2015-01-27.sp142">

               <speaker>MARIJA ANTONIJA KOVAČIČ (PS DeSUS):</speaker>

               <p>Še enkrat lep pozdrav!</p>
               <p>Glavni cilj predlagatelja je varstvo slovenskega jezika in slovenske glasbe in
               avdiovizualne ustvarjalnosti ter krepitev narodne identitete. S tem se globoko
               strinjam, vendar predlog zakona cilja na spremembo 86. člena, ki omogoča samo večji
               delež oddajnega časa, ki bo na voljo za glasbo slovenskega izvora. V nadaljevanju pa
               ugotavljam, da predlog zakona ni v skladu z Resolucijo o nacionalnem programu za
               kulturo 2014–2017, ki jo je sprejel Državni zbor Republike Slovenije dne 27. 11. 2013
               in predvideva celovito prenovo medijske zakonodaje na osnovi prehodno pripravljene
               strategije na področju medijev. Predlog novele zakona namreč prinaša le posamezne
               parcialne rešitve, saj se spreminjajo le določbe o predpisanem deležu slovenske
               glasbe in slovenskih avdiovizualnih del. V tem delu se bistvene spremembe nanašajo na
               RTV Slovenijo, uvaja pa tudi registre neodvisnih producentov. Prenova medijske
               zakonodaje zahteva pripravo in sprejem nacionalnega strateškega dokumenta, ki bo na
               podlagi analize obstoječega stanja podal smernice za razvoj medijske krajine v
               Republiki Sloveniji. To potrjujejo tudi vsi neuspešni poskusi sprejemanja nove
               medijske zakonodaje, saj so bili dosedanji zakonski predlogi neuspešni tudi zaradi
               neobstoja nacionalne strategije na tem področju, ki bi jasno definirala javni interes
               na področju medijev, manjkajo zlasti rešitve, ki bi omogočale izvajanje hitrejšega in
               učinkovitejšega nadzora s strani Agencije za komunikacijska omrežja in storitve
               Republike Slovenije in Inšpektorata Republike Slovenije za kulturo in medije ter
               določili ustrezne sankcije za kršitelje. Predlagane rešitve prav tako ne določajo
               nekaterih nujnih in razumljivih izjem od doseganja predpisanih programskih deležev.
               Predlog novele zakona tudi ne temelji na nobeni analizi stanja slovenske glasbe in
               avdiovizualnih produkcij. Predlog zakona prav tako ne vsebuje analize učinkov
               povečanega predpisanega deleža slovenske glasbe.</p>
               <p>V poročilih včeraj zvečer na Radiu Slovenija 1 ob 19. uri je bilo takole rečeno:
               "Programski svet RTV Slovenija zatrjuje, da je izvedba 86. člena nemogoča.
               Potrebovali bi najmanj dodatnih 20 milijonov evrov." Dodatno imam na mizi tudi odziv
               Radiotelevizije Slovenije na Predlog sprememb Zakona o medijih, ki jasno analizira
               vse mogoče negativne učinke ob sprejemu takega predloga, in sicer finančne posledice,
               kot sem že omenila, potem člen 68 prinaša določene spremembe kar v dveh zakonih in v
               enem pravilniku in 86. Člen, kot je že rečeno, je v nasprotju z Zakonom o
               Radioteleviziji Slovenije. In še na koncu k spremembi 87. Člena. Če bi želeli
               povišati vložek zaradi izpolnjevanja zakonskih obveznosti, bi bilo treba nujno
               zvišati RTV prispevek. Tako razlaga in analizira situacijo direktor RTV Slovenije,
               generalni direktor mag. Marko Fili.</p>
               <p>V koalicijski pogodbi je določba glede prenove medijske zakonodaje v skladu s
               stališči Nacionalnega programa za kulturo, v skladu z analizo Pregled medijske
               krajine Slovenije, v skladu z razvojem stroke in informacijske tehnologije. Treba je
               definirati javni interes na področju informiranja ter ga sistemsko podpreti. S
               spremembo medijske zakonodaje je treba vzpostaviti okolje transparentnega lastništva
               in avtonomije novinarjev in urednikov.</p>
               <p>Glede na navedeno Predloga zakona o spremembi in dopolnitvah Zakona o medijih ne bom
               podprla.</p>
            </sp>
            <sp xml:id="SDZ7-Redna-04-2015-01-27.sp143">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima gospod Jože Horvat, pripravi naj se gospa Anita Koleša.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-27.sp144">

               <speaker>JOŽEF HORVAT (PS NSi):</speaker>

               <p>Hvala gospa podpredsednica. Spoštovana gospa ministrica, drage kolegice in kolegi!</p>
               <p>Jaz pravim, da slovenske glasbe nikoli ni preveč in slovenske glasbe nikoli ni
               dovolj. To je del naše kulture. Imamo odlične skladatelje, odlične izvajalce, odlične
               pevske zbore. Anton Trstenjak je rekel: "Dva Slovenca je enako pevski zbor" In potem
               nadaljeval celo: "Štiriglasno petje pomenita dva Slovenca." Torej ta pevski zbor.
               Vsega tega smo sposobni. Mislim, da današnja razprava gre tudi o naši lastni
               identiteti, o naši kulturi. Le pokončna osebnostna in kulturna drža nas delata
               prepoznavne in enakopravne partnerje v zboru evropskih narodov, kjer ima vsak svojo
               nenadomestljivo vlogo, ker ni več razlik med Rimljani in Grki in Judi zaradi
               številčnosti gospodarske moči in bogatejše zgodovinske preteklosti posameznih narodov
               in jih dela za pomembnejše in vrednejše.</p>
               <p>Že pri prejšnji točki sem opozarjal, če ne bomo skrbeli za lastno identiteto, za
               lastno kulturo, za lastno glasbo, potem se lahko naša slovenska kultura lahko hitro
               stali v velikem kulturnem evropskem loncu in nas preprosto ne bo. Kar se tiče glasbe
               v medijih, kar poglejmo k našim južnim sosedom. Običajno se nočem zgledovati po
               nobenih sosedih, ampak ker verjamem, da imamo mi sami Slovenci, državljani te države,
               da imamo toliko potencialov, da se ne rabimo zgledovati po nobeni državi, po nobenem
               narodu, da smo sami lahko najboljši. Ampak, kljub vsemu, če obrnete gumb – ali kako
               je že kolega Han rekel – na radijskem sprejemniku pa ulovite kakšno hrvaško postajo …
               saj veste, kaj mislim reči. Ko govorim o skladateljih svetovnega pomena, saj jih ne
               bom našteval, ker niti vseh ne znam in bi predolgo trajalo, je tukaj seveda vedno
               pred očmi Jacobus Gallus Carniolus, rojen julija 1550, mislim da, nekje v okolici
               Ribnice, če nadaljujem, lahko bi pravzaprav začel z abecedo, potem Avsenik, neka
               čisto druga zvrst glasbe, svetovno znana in tako naprej in tako naprej. Nekateri se
               seveda vsaj tej zadnji glasbi rogajo, ampak svetovna javnost jo pa sprejema.</p>
               <p>In zaključujem z eno zanimivo mislijo, ki se glasi takole. K vedno prisotnemu
               vprašanju istovetnosti, torej k vprašanju istovetnosti bi v odgovor prevedel za
               današnje razmere prirejeno misel, ki jo je ob slovesu iz Kanalske doline izrekel
               takratni župnik Pius Žankar, povedal je takole: "Slovenci ste, pa ne morete biti. Ne
               marate biti Italijani, pa morate biti". In ta bi se glasila nekako takole, ta
               prirejena njegova misel: Dragi rojaki, Slovenci ste, pa nočete biti. Radi bi bili
               evropska smetana, pa ne morete biti. Ne marate biti Balkanci, pa morate biti, ker vas
               je sram ali pa ker nas je sram, da nas je nekoč pred šolskimi vrati čakala Cankarjeva
               mati. Hvala lepa.</p>
            </sp>
            <sp xml:id="SDZ7-Redna-04-2015-01-27.sp145">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima gospa Anita Koleša, pripravi naj se gospod Franc Jurša.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-27.sp146">

               <speaker>ANITA KOLEŠA (PS SMC):</speaker>

               <p>Spoštovana gospa podpredsednica, spoštovana ministrica, lepo pozdravljeni tudi
               kolegi in kolegici!</p>
               <p>V proučevanju sprememb Zakona o medijih, ki jih predlagatelj daje v presojo poslancem
               Državnega zbora je zelo veliko nedorečenih rešitev, ki nam postavljajo več vprašanj
               kot odgovorov. To dejstvo zagotovo ni v prid sprejetju te novele zakona. Že v
               stališču Poslanske skupine SMC je bilo izpostavljeno marsikaj tudi spornega v tem
               predlogu.</p>
               <p>Sama pa bi rada še posebej izpostavila vprašanje povečane produkcije in vpliva na
               kakovost programov, predvsem v vsebinah naše nacionalne radijske in televizijske
               hiše, seveda v luči tako zelo velikega dviga kvote predvajanja slovenske glasbe. Res
               je, Radiotelevizija Slovenija nam je v svojem odzivu na ta predlog sporočila, da med
               kvotnim predvajanjem glasbe ter povečano produkcijo ni nikakršne povezave, saj je
               nihče ni dokazal in tudi predlagatelj nam v zvezi s tem ni podal nobenih analiz. Saj
               res, smo od vpeljave kvot v našo glasbeno ponudbo radijskih postaj, na primer,
               postali bistveno večji promotorji slovenske glasbe, okrepili slovensko narodno
               identiteto, bolj varujemo svoj jezik? Pravzaprav, ne vemo. Zelo pomenljive so tudi
               trditve naše osrednje medijske hiše, v katerih nas seznanjajo o škodnih posledicah
               nameravanih sprememb. Povsem logično je, da povečanje kvot na tako majhnem
               ustvarjalnem trgu predstavlja slovenski glasbeni produkciji problem, če seveda ne
               želimo siromašiti njene ponudbe v smislu kakovosti.</p>
               <p>Če se osredotočim na radio, sama sem v glavnem poslušalka nacionalnega radia in zdi
               se mi, vsaj takšno je moje mnenje, da se trudijo zasledovati dobro slovensko glasbeno
               sceno z novostmi, raznovrstnostjo, pestrim izborom slovenskih glasbenih ustvarjalcev
               in izvajalcev, zato pač ne morem čisto zaobiti njihovega opozorila. Že tako se mi
               zdi, da se do naše RTV ustanove obnašamo precej pišmeuharsko, češ, tako bo, kot bomo
               mi rekli. Morda res pretiravajo, ko pravijo, da se bo uresničenje predlaganih
               sprememb v medijski krajini odrazilo kot neko opustošenje in pomenilo ohromitev dela
               medijskih ustvarjalcev, vendar resnih ugovorov nimamo. Še posebej pa sem zaskrbljena,
               ker mislim, da to, recimo mu opustošenje, gre izrazito na ravaš kakovosti glasbene in
               seveda tudi avdiovizualne ponudbe. Ta produkcija ni tekoči trak, da bi uvedli novo
               linijo in na kateri bi natisnili enkrat več komadov in se pač radostili povečani
               proizvodnji. Zato, oprostite, njihovi pomisleki tudi glede finančnih posledic seveda
               zahtevajo temeljit premislek.</p>
               <p>Menda je delovno mesto glasbenega urednika že skoraj izumrl poklic, kar je seveda
               razumljivo ob takšnih zamislih, kot jih imamo. Če se bomo tako lotevali sprememb
               medijskega zakona, počasi ne bomo potrebovali nikakršnih urednikov več in bomo kar mi
               sporočili programske vsebine in dodali še naše glasbene želje, slovenske seveda.</p>
               <p>Iz teh razlogov in tudi iz vseh ostalih razlogov, ki jih je tudi v imenu stranke SMC
               izrazil dr. Matić v imenu naše poslanske skupine, tega predloga seveda ne bom
               podprla. Zelo pa podpiram spremembe zakonodaje, ki pa bo bistveno bolj življenjsko
               premišljeno uredila področje medijev. Zato pozdravljam namen Ministrstva za kulturo,
               da se temu vprašanju že v letu 2015 temeljito posveti. Upam, da boste v pripravah
               proučili še kakšno drugo pismo ne zgolj tisto, ki smo ga slišali oziroma videli
               danes. Verjemite, zelo veliko jih je in odražajo tako čisto parcialne interese kot
               tudi zelo veliko dobrih idej. Pri tem vam želim veliko sreče, mi pa obljubljamo, da
               bomo sodelovali.</p>
            </sp>
            <sp xml:id="SDZ7-Redna-04-2015-01-27.sp147">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima gospod Franc Jurša, pripravi naj se gospod Matjaž Nemec.</p>
            </sp>
            <sp xml:id="SDZ7-Redna-04-2015-01-27.sp148">

               <speaker>FRANC JURŠA (PS DeSUS):</speaker>

               <p>Hvala lepa, podpredsednica. Še enkrat pozdrav vsem kolegom in kolegicam ter
               ministrica za kulturo!</p>
               <p>Mediji so eden izmed temeljev vsake demokratične urejene družbe, ki zagotavljajo
               širjenje informacij kot enega pomembnih pogojev za razvoj družbe. V primeru
               odsotnosti domače ustvarjalnosti medije zasežejo tisti, ki niso tukaj doma, ampak
               prihajajo od drugod. Zakon predpisuje v 86. členu in določa, da mora biti najmanj 20
               % vse dnevno predvajane glasbe slovenske. Seveda imamo še tudi nekatere druge
               določbe, ki govorijo, kako je to na Radioteleviziji in kako je to v medijih javnega
               pomena. No, bi pa še rad opozoril in omenil tudi to, da Zakon o avdiovizualnih
               medijskih storitvah iz leta 2011 predpisuje, koliko pa tega deleža mora zavezami
               evropski avdiovizualni del, se pravi 50 %.</p>
               <p>Zakaj bi v tem trenutku na nek način podprl, da se začnejo postopki za spremembo
               zakonodaje? Predvsem zaradi tega, ker ocenjujem tudi sam, kakor tudi stroka, da se te
               predpisane glasbe odvija nekje 90 % v nočnem času. Na nek način bi seveda lastno
               glasbo ter domače izvajalce morali tudi zakonsko podpreti, čeravno ni v celoti
               odvisno, ali bomo ali ne. Zelo pomembno je tudi, kako so oni uspešni s svojimi
               nastopi, kakšno kvaliteto glasbe tudi izvajajo. Seveda nas sindikati glasbenikov
               opozarjajo na to, da so se znašli v zelo resni krizi, na to so nas opozarjali tudi v
               preteklosti.</p>
               <p>Zakaj pa zdaj v tem trenutki nimam namena podpreti novele tega zakona? Predvsem
               zaradi tega, ker mislim, da prenova medijske oddaje zahteva pripravo in sprejem
               nacionalnega, strateškega dokumenta, ki bo na podlagi analize obstoječega stanja
               podal smernice za razvoj medijske krajine. Neobstoj nacionalne strategije na tem
               področju, ki bo jasno definiral javni interes na področju medijev, seveda zakona ne
               moremo na pamet spreminjati. Predlog novele zakona ne temelji na nobeni analizi
               stanja slovenske glasbene in avdiovizualne produkcije, zaradi tega seveda ne bo dobil
               podpore z moje strani.</p>
               <p>Pa še mogoče na hitro za zaključek. Dobre skupine nimajo težav s tem, moram pa reči,
               da ima vsak poslušalec gumb v svojih rokah pri daljincu ali pa gumb na radijskem
               oziroma na televizijskem sprejemniku. In on je v vsakem primeru car.</p>
            </sp>
            <sp xml:id="SDZ7-Redna-04-2015-01-27.sp149">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima, gospod Matjaž Nemec. Pripravi naj se, gospod Bojan Podkrajšek.</p>
            </sp>
            <sp xml:id="SDZ7-Redna-04-2015-01-27.sp150">

               <speaker>MATJAŽ NEMEC (PS SD):</speaker>

               <p>Hvala za besedo.</p>
               <p>Pri tej temi sta jasni dve vprašanji. Na eni strani opozarjamo na krepitev
               nacionalne identitete, na drugi strani pa na pravico oziroma svobodo medijev. Kje pa
               je ločnica v tem, lahko ocenjujemo na podlagi današnje razprave. Največkrat omenjen
               primer reševanja nacionalne glasbe je primer Francije, kot je bilo že tudi danes
               enkrat omenjeno, kjer so določene kvote 40 %, za nekatere oblike radija tudi 60 %. Po
               podatkih sindikata francoskih glasbenikov omenjene kvote ne dosegajo želenih
               rezultatov. To državo omenjam predvsem zaradi tega, ker je ravno v teh dneh deležna
               tovrstnih razprav oziroma iz te države prihajajo, bom rekel, podpora razpravam o
               svobodi medijev in o pravicah in odgovornostih, ki jih nosimo politiki in mediji.
               Namen vpeljave kvot v Franciji, tako kot tudi pri, nas je bila in je pri nas zaščita
               lastne produkcije, podpora mladim še ne uveljavljenim izvajalcem, predvsem pa podpora
               celotni glasbeni industriji. Dvom pa se postavlja na podlagi francoskih izkušenj, da
               ta predlog oziroma da te pobude ne bodo dosegle želenih ciljev. Namreč naj omenim, da
               tovrstni okrepi v Franciji oziroma rezultat tovrstnih ukrepov je bil doseg 25 %, bom
               rekel, porabe francoske glasbe. Do skrajne meje pa je šlo, ko so francoski izvajalci
               začeli peti v angleščini. Tako da na nek način bi predvsem opozoril, da je tovrstno
               reševanje medijske zakonodaje odraz nekega parcialnega reševanja. Na nek način
               nimamo, bom rekel, dovolj podatkov, nimamo mnenja strokovne javnosti. Zanimalo bi me,
               kakšno bi bilo, recimo, mnenje GIZ radiodifuznih, radijskih in televizijskih medijev
               oziroma Gospodarske zbornice, kajti na nek način nam daje to vtis, da je to na nek
               način račun brez krčmarja. Ta trenutek več kot polovica radijskih postaj predvaja več
               kot 40 % glasbe, iz lestvice 500 najbolj predvajanih pesmi je razvidno, da se število
               slovenskih pesmi na radijih povečuje. Jaz bi tukaj na temu mestu izpostavil fenomen
               narodno-zabavne glasbe, ta je sicer v veliki meri v izjemnem porastu, ampak ne na
               račun kvote, ampak zaradi tega, ker je preprosto ljudem všeč. To pa poudarjam
               predvsem zaradi tega, da mora trg narediti svoje in se vsak posameznik po svoji
               izbiri, glede na to, kaj imamo možnost na našem trgu tudi izbirati, po svoji vesti
               tudi odloča. Na temu mestu bi predvsem poudaril, da je doseganje 40 % oziroma
               predlaganih 40 % produkcije oziroma izvajanja produkcije lahko tudi vprašljivo, kajti
               vemo, da je, bom rekel, če se izognemo ponavljanju, zelo težko predvajati oziroma
               imamo takšen obseg glasbene industrije, to bi pomenilo, da praktično slovenska
               industrija bi konkurirala celotni svetovni industriji.</p>
               <p>Sam se zavzemam za to, da se v okviru zakona, ki ga bo, tako kot je obljubljeno, v
               letu 2015 ministrstvo pripravilo, odpravi določene problematike na tem. Zavedamo se,
               da tukaj gre tudi za krepitev narodne identitete. Tako kot je ministrica že povedala,
               bo takrat čas za resnejšo razpravo in temeljito rešitev. Hvala lepa.</p>
            </sp>
            <sp xml:id="SDZ7-Redna-04-2015-01-27.sp151">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima gospod Bojan Podkrajšek. Pripravi naj se mag. Branislav Rajić.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-27.sp152">

               <speaker>BOJAN PODKRAJŠEK (PS SDS):</speaker>

               <p>Spoštovana podpredsednica, ministrica, kolegice in kolegi!</p>
               <p>Pogovarjamo se ob tem predlogu zakona o pomembnem delu kulture, predvsem slovenske
               kulture. Seveda, danes smo skozi ves dan poslušali veliko besed o domoljubju in sam
               sem mnenja, da tudi tukaj je zajet del domoljubja. Seveda, ko sem skozi ves dan
               poslušal razpravo, imam včasih občutek, kot da je ta del dvorane koalicija, tu pa
               opozicija. Velikokrat je bilo danes očitano, da vsak zakon, predlog zakona, ki je na
               tej mizi, da je nesmiseln, da je nepotreben in da je nekvaliteten in da bi bilo treba
               v tej dvorani razpravljati o čem bolj pomembnem. Ampak sam sem mnenja, da je vsak
               predlog zakona pomembnem in da je o njem vredno razpravljati v tej dvorani. Ker
               vodite to koalicijo, so vse možnosti, da pridejo predlogi zakonov na te naše mize in
               da se o njih pogovarjamo, seveda, ampak jih je treba pripraviti. Ko govorimo o Zakonu
               o medijih, kot sem rekel že na začetku, je to pomemben del kulture, govorimo o
               slovenski glasbi. Prav gotovo ima Slovenija mnogo glasbenikov, ustvarjalcev glasbe, v
               preteklosti, sedanjosti in jaz se tudi ne bojim za prihodnost, mnogo kvalitetnih
               ustvarjalcev, ki jih pozna velik del sveta. Velikokrat smo pa mi, Slovenke in
               Slovenci, tisti, ki bi se mogoče te slovenske glasbe malo izognili in celo danes smo
               slišali, da se ta slovenska glasba pretežno izvaja v nočnem času.</p>
               <p>Ta del predloga zakona je tisti, ki se še v prihodnje da malo izboljšati, seveda
               tudi z vašo pomočjo, da je še kvalitetnejši. Zato se mi zdi pomembno, da se danes
               podpre, kajti sam sem mnenja, da je slovenska glasba pomembna vrednota in pomemben
               del slovenske kulture, slovenska kultura je pa izjemno trden temelj naše slovenske
               države. Hvala.</p>
            </sp>
            <sp xml:id="SDZ7-Redna-04-2015-01-27.sp153">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima mag. Branislav Rajić, pripravi naj se gospa Iva Dimic.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-27.sp154">

               <speaker>MAG. BRANISLAV RAJIĆ (PS SMC):</speaker>

               <p>Spoštovana podpredsednica, hvala za besedo. Spoštovana ministrica, dragi kolegice in
               kolegi!</p>
               <p>Sprašujem se, kakšen namen ima predstavitev stališč, denimo o predlogu zakona, ko
               pobudnika ta stališča ne zanimajo. Danes ob 12.45 v tej dvorani med predstavitvijo
               stališč poslanskih skupin je bil prisoten le en poslanec iz vrst predlagatelja. Nam
               so vrgli kost za glodati, sami pa so šli na kosilo. Z novelo zakona o medijih kaže
               boljše. Ni še večerja.</p>
               <p>Predlog novele zakona vsebuje le 6 členov in področja ne ureja celovito. Naveden bom
               le izhodišča, ki jih predgovorniki niso izpostavili. Predlog sprememb in dopolnitev
               Zakona o medijih ne odgovarja na naslednja ključna vprašanja. Na kakšen način bo
               mladim slovenskim avtorjem zagotovljeno predvajanje njihovih del in kako preprečiti
               petletno lajnanje izzvenelih hitov, katerih avtorji se nameravajo mastiti s plačili,
               katere jim ta zakon tlači v žepe? S čim bodo zagotovljeni minimalni standardi
               kakovosti avdiovizualnih del, brez zdrsa v ceneno produkcijo, ki je neizogibna ob
               napeljevanju k hiperprodukciji v času, ko za ustvarjalce primanjkuje sredstev?
               Predlagatelj nas zavaja s trditvijo, da ne bo zvišanja državnega proračuna, nato
               predlaga vzpostavitev registra neodvisnih producentov s celim aparatom odjemalcev.
               Priznani slovenski avtorji, kaj šele neuveljavljeni in mladi avtorji s tem ne
               pridobijo prav nič. Predlagatelji se v primerjavi sklicujejo na hrvaško ureditev, ki
               je identična zdaj veljavni slovenski ureditvi, torej ni primerna kot utemeljitev,
               nevedne zavaja in z njimi manipulira. Prav tako se sklicuje na francosko ureditev, ki
               znotraj Evropske unije in s 40 milijoni prebivalcev velja za izjemo. Torej, tudi ta
               ni primerjalno podobna. Ali res moramo z zakonom prikrajšati naše ljudi za glasbo
               Édith Piaf, Charlesa Aznavourja, pa če hočete Debussya in Bizeta, samo zato, ker v
               Franciji ne poslušajo slovenskih avtorjev? Je dokazana povezava med kvotnim
               predvajanjem glasbe in povečano produkcijo? Ni. To pomeni zgolj usihanje glasbene
               ponudbe, ne pa njeno raznolikost. Je rešitev majhne medijske produkcije v prisilnem
               medijskem programiranju? Ni. Ali s predlaganimi ukrepi ne bo prišlo do pogostih
               ponavljanj, do monotonosti programskih sporedov in do bistvenega upada poslušanosti
               in gledanosti? Če smo lahko gluhi na odziv Radiotelevizije Slovenija na predlog tega
               zakona, ta je namreč do predloga v celoti odklonilen. Nenazadnje se lahko vprašamo,
               kakšno dejansko pridobitev predstavlja dvig kvot slovenskih avtorskih avdiovizualnih
               del v medijih za državljanke in državljane. Medijski prostor je vedno polno zaseden,
               žal, zajeten delež tega prostora okupirajo reklame, ki so velikokrat takšne, da
               podcenjujejo naš um in "debilizirajo" naše otroke: "Če pokličete zdaj …" Ostane nam
               torej uravnovešanje programske sheme med domačimi in tujimi avtorji. Nihče ne
               zaničuje domače produkcije, pa vendarle ne pozabimo, da ravno tuja produkcija
               predstavlja vrata v širni svet in nam omogoča, da prehodimo poti, po katerih sicer ne
               bi hodili, da obiščemo kraje, ki so nam nedostopni, da prisluhnemo glasbi z vseh
               meridijanov in skozi filme spoznavamo druge kulture. Tudi to plemeniti ljudi, jih
               naredi bolj človekoljubne in narodno zavedne. Pripravljajoč se na to razpravo sem
               prisluhnil novejši domači pop produkciji. Ni mi ušla vesela skladba, ki parafrazira
               zapoved "Do poroke vse na roke". Zame je zgrešila predvsem načelo poetske estetike,
               ob tem pa je grdo obračunala s stroji za gospodinjstvo, in kar je najhujše, s
               popolnostjo ljubezni. Bila je ravno kaplja čez rob, da predloga zakona v tej obliki
               ne podpremo. Hvala.</p>
            </sp>
            <sp xml:id="SDZ7-Redna-04-2015-01-27.sp155">

               <speaker>PREDSEDNIK DR. MILAN BRGLEZ:</speaker>

               <p> Besedo ima gospa Iva Dimic, Nova Slovenija. Pripravi naj se gospod Tomaž Gantar,
               Desus.</p>
            </sp>
            <sp xml:id="SDZ7-Redna-04-2015-01-27.sp156">

               <speaker>IVA DIMIC (PS NSi):</speaker>

               <p>Hvala za besedo. Spoštovani predsednik, drage spoštovane kolegice in kolegi!</p>
               <p>To, kar se zagovarja v tem zakonu, v tem predlogu, ne pomeni, da želimo slovenski
               glasbeni eliti zagotoviti več denarja, predvsem tistim, ki so znotraj SAZAS. Lahko
               rečem, da prav naša poslanska skupina je v prejšnjem sklicu Vladi predlagala novelo
               Zakona o ZASP, ki bi nekako pravičneje urejeval avtorske pravice, pa so mnogi temu
               zakonu nasprotovali. Že takrat smo želeli urediti na področju slovenskih izvajalcev,
               da bi bili vsi avtorji enako plačani in da bi se spodbudila večja domoljubna, večja
               kulturna, narodna zavest slovenskega jezika. Pa tega ni bilo.</p>
               <p>Sama podpiram predlog zakona, ker si želim, po pravici povedano, ko se peljem domov,
               slišali v slabi uri vsaj dve slovenski glasbi, na katerikoli radijski postaji. Hvala.
           </p>
            </sp>
            <sp xml:id="SDZ7-Redna-04-2015-01-27.sp157">

               <speaker>PREDSEDNIK DR. MILAN BRGLEZ:</speaker>

               <p> Besedo ima gospod Tomaž Gantar, Desus. Pripravi naj se gospa Janja Sluga, SMC.</p>
            </sp>
            <sp xml:id="SDZ7-Redna-04-2015-01-27.sp158">

               <speaker>TOMAŽ GANTAR (PS DeSUS):</speaker>

               <p>Hvala gospod predsednik. Spoštovana ministrica, kolegice in kolegi!</p>
               <p>Rdeča nit današnjih razprav je nekako odnos do države, do naše kulturne in narodne
               identitete, širjenja slovenske besede in seveda nenazadnje tudi do slovenske glasbe.
               Lahko se strinjam, da je na tem področju napravljenega verjetno premalo in da je na
               področju domovinske zavesti tudi naša vloga izredno velika. Ampak velika, mislim da,
               predvsem v tem, da ustvarjamo pogoje, da smo lahko mi in seveda državljani v resnici
               ponosni na to državo. Se pravi, da ustvarjamo pogoje, da bo Slovenija uspešna,
               gospodarsko močna, solidarna, pravna država, strpna do drugih in tako naprej. Da ne
               bomo na koncu ponosni na to državo samo takrat in se z njo istovetili, kadar zmagajo
               naši športniki ali pa kdo drug na kakšen takšnem tekmovanju, kar je največkrat.</p>
               <p>Seveda se ob tem tudi strinjam, da je področje kulture vse prevečkrat zanemarjeno,
               kar se dogaja verjetno povsod in je to še toliko bolj izrazito v času krize, in da je
               tudi na tem področju potrebna sprememba zakonodaje, sistemske zakonodaje na nekih
               predhodnih analizah, stališčih ob širokem konsenzu. In bilo bi na nek način
               neprimerno ali pa celo podcenjujoče pričakovati, da bo domovinska zavest kaj bistveno
               večja, če bo odstotek predvajanja slovenske glasbe na postajah večji. Mislim, da to
               ni prava pot, niti ne rešitev za izboljšanja na tem področju.</p>
               <p>Prav tako bi se težko strinjal s stališčem predlagatelja, da bo to kaj bistveno
               vplivalo, tudi če se ta odstotek poveča, na gospodarsko dejavnost, da bo z večjim
               deležem predvajanja slovenske glasbe kaj večja zaposljivost, da bo glasba bolj
               raznolika in podobno. Ne vem, od kod trditev, da se bo povečala produkcija in vse to
               imelo za posledico večji odstotek. Glede na to, da vemo to, kar je že kolega Jurša
               povedal, da če nekomu nekaj ni všeč, bo zamenjal kanal in bo poslušal nekaj drugega.
               Se pravi, rešitev je verjetno v sistematičnem delu na področju kulture in tudi
               kvalitetna glasba, ki mislim, da tudi danes svoje mesto najde v teh programih in
               postajah. Se pravi, zakon, ki temelji na takšnih predpostavkah in ki tudi je v
               določenih segmentih v nasprotju z že obstoječo zakonodajo, tudi moje podpore ne more
               dobiti. Hvala.</p>
            </sp>
            <sp xml:id="SDZ7-Redna-04-2015-01-27.sp159">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Janja Sluga, SMC. Pripravi naj se gospod Tomaž Lisec, SDS.</p>
            </sp>
            <sp xml:id="SDZ7-Redna-04-2015-01-27.sp160">

               <speaker>JANJA SLUGA (PS SMC):</speaker>

               <p>Hvala lepa. Lep pozdrav še enkrat!</p>
               <p>Predlog novele zakona, ki ga predlaga SDS, ne temelji na nobeni analizi stanja
               slovenske glasbene in avdiovizualne produkcije. Mislim, da bi bila ta nujna zlasti na
               področju slovenske glasbene produkcije, saj predlog zakona predvideva kar dvakratno
               povečanje veljavnega predpisanega deleža slovenske glasbe na komercialnih programih,
               od katerega naj bi kar polovico predstavljala slovenska glasba, mlajša od 5 let. Iz
               novele ni razvidno, ali je bila analizirana količina kvalitetne slovenske glasbe, ki
               bi sploh lahko izpolnila tako visok predpisan delež. Predlog prav tako ne vsebuje
               analize učinkov povečanja predpisanega deleža slovenske glasbe. Razlogov za spremembo
               predlagatelj SDS večinoma niti ne podaja, pač pa navaja, da se z natančnejšimi
               opredelitvami na področju definicije avdiovizualnih del omogoča učinkovitejši nadzor
               in posledično spoštovanje predpisanih deležev, pri čemer pa se določbe o nadzoru,
               torej 108. in 109. člen veljavnega Zakona o medijih, sploh ne spreminjajo. V zvezi z
               avdiovizualnimi deli torej predlagatelj navaja zlorabo zahteve po evidentiranju in
               preverjanju izpolnjevanja predpisanih kvot, kar izvaja Agencija za komunikacijsko
               omrežje in storitve Republike Slovenije, in ugotavlja, da je zaradi pomanjkanja
               natančnih podatkov onemogočen učinkovit nadzor. Ta razlog seveda ne zdrži logične
               presoje, saj samo s tem, da se dvigne obvezna kvota in sistema nadzora ne spremenimo,
               ne zagotovimo nobenega kakovostnega preskoka pri zagotavljanju spoštovanja
               predpisanih kvot. Če predlagatelj sklepa, da je poročanje o izpolnjevanju zakonskega
               predpisa glede deležev slovenskih neodvisnih in evropskih avdiovizualnih del v
               sedanjosti zavajajoče, z zahtevo po dvigu deleža ne more jamčiti, da ne bo zavajajoče
               še naprej. Predlagatelj v primerjalno pravnem delu navaja primere držav z mnogo
               večjim glasbenim trgom, ki imajo v zakonskih predpisih določene večje deleže
               nacionalne glasbe. Pri tem pa je pomembno predlagatelja dopolniti, da imajo večje
               države tudi dosti večji ustvarjalni bazen, iz katerega lahko črpajo kakovostno
               nacionalno avtorsko glasbo, in da povečanje minimalnega deleža nacionalne glasbe
               lahko pomeni veliko tveganje za upad kakovosti glasbenih programov ter za
               osiromašenje kulturne raznolikosti in dolgoročno celo kulturnega izolacionizma.
               Kakovostna ustvarjalnost se lahko rodi le v kulturno raznolikem okolju, kjer
               obstajata bogata izmenjava različnih tipov glasbe, glasbe različnih okolij in zvrsti.
               Če pa ste že navedli za primerjavo ureditev v Franciji, naj povem, da se radijske
               postaje v Franciji, kjer je kvota 40%, pritožujejo, da težko izpolnjujejo
               pričakovanja, kljub temu, da imajo skoraj 50 milijonov poslušalcev. Edini radio v
               Sloveniji, Radio S, ki predvaja izključno slovensko glasbo, pa posluje z izgubo.</p>
               <p>Predlagatelj nadalje napačno navaja, da predlog spremembe nima finančnih posledic za
               državni proračun. V predlogu pa uvaja register neodvisnih producentov, kar pomeni
               dodatne obremenitve tako za obstoječe delovne obveznosti, torej vodenje registra,
               nadzor in proračun, možne so potrebe po dodatni zaposlitvi, kot tudi za same
               producente, z obveznostjo vpisa v register, plačilom možne takse in tako dalje. Prav
               tako pa se s tem uvaja dodatna administrativna ovira, torej nov postopek oziroma
               register. Predlog je pomanjkljiv tudi v primeru določbe o vodenju registra neodvisnih
               producentov, saj ne določa postopka oziroma načina vodenja takšnega registra, vpis in
               izbris iz registra, sporočanje sprememb in tako dalje. Ne določa natančno pogojev za
               vpis v register. Določilo, da se register osvežuje s pomočjo združenj, ki zastopajo
               neodvisne producente, pa je z vidika vodenja in odločanja v upravnih postopkih
               neustrezno. Ugotovimo lahko še nekatere druge pomanjkljivosti, na primer, manjkajoči
               kriteriji presoje upravičenosti vpisa in tako dalje.</p>
               <p>Če se zdaj pomudim nekoliko tudi pri samem besedilu členov, ki so predlagani,
               ugotovim, da je v 1. členu predlagana opredelitev, ki bi natančneje opredelila pojem
               avdiovizualnih del, saj interpretacija v dosedanji praksi menda ni dovolj jasna.
               Predlagana je natančnejša opredelitev, kaj se všteva v zahteveni delež slovenskih
               avdiovizualnih del v letnem oddajnem času posameznega izdajatelja. Namen naj bi bil
               onemogočiti trenutno stanje, ko izdajatelji v kvoto vštevajo vsako predvajanje
               avdiovizualnega dela ne glede na število njegovih ponovitev. Menim, da predlog
               spremembe člena ni ustrezen, saj opredeljuje avdiovizualno delo kot dela, ki so na
               kakršenkoli način izražena kot individualne stvaritve s področja književnosti,
               znanosti in umetnosti in je bil za njih napisan sinopsis in/ali scenarij. Kar pomeni,
               da drugje avdiovizualne stvaritve, ki niso s področja književnosti, znanosti in
               umetnosti, niso avdiovizualna dela. Kaj je na primer dokumentarni film o določeni
               socialni temi? Kaj so video spoti? Pogovorne oddaje? Televizijske priredbe predstav
               in podobno? Tudi animirani film je primer, ki ga ta definicija pojma ne zajema v
               zadostni meri, zanj namreč ne obstaja scenarij pač pa story board, kar je treba
               upoštevati pri opredelitvi pojma avdiovizualna dela. Navajati področja individualnih
               stvaritev je povsem odvečno, ta dela v tej definiciji niso zajeta in to kljub
               dejstvu, da ustrezajo vsem strokovnim in drugim zakonskim definicijam avdiovizualnega
               dela. Namreč, definicijo teh del vsebuje tudi druga obstoječa zakonodaja in navedena
               definicija bi posledično povzročila medsebojne nasprotne določbe. Na primer, Zakon o
               Slovenskem filmskem centru, javni agenciji Republike Slovenije, ki v 4. členu
               definira avdiovizualno dejavnost kot dejavnost vseh nosilcev produkcije,
               postprodukcije, distribucije in prikazovanja avdiovizualnih del namenjenih javnemu
               predvajanju v priznanih tehničnih standardih ne glede na nosilec slike in zvoka ter
               razširjene avdiovizualne kulture. Potem je tukaj tudi Zakon o avtorskih in sorodnih
               pravicah, ki avdiovizualna dela definira v 103. členu, pa ne bom zdaj brala te
               definicije ni pa takšna, kot jo želi predlagatelj. In še bi lahko naštevala.</p>
               <p>Naj pa povem, da predlagatelj v 2. členu predloga predlaga eno stvar, ki bi jo pa z
               veseljem podprla, tako menim tudi SMC, torej uvedbo dveh časovnih intervalov, v
               katerih naj bodo te kvote izpolnjene. To menim pa, da je zelo dobrodošel predlog, in
               to bi, kot rečeno, lahko podprli.</p>
               <p>V 3. členu, kjer se dodaja kriterije za štetje deležev, menim, da bo to zelo težko
               nadzirati in da bodo zlorabe na ta način še pogostejše, ker se kriterij zaostri.</p>
               <p>V 4. členu pa menim, da je to najbolj vprašljiv člen od vseh, saj je realizacija
               zakonske zahteve po spodnjem pragu 600 ur premiernih slovenskih avdiovizualnih del na
               RTV Sloveniji in najmanj 150 ur premiernih slovenskih avdiovizualnih del neodvisnih
               producentov v popolnem neskladju s proračunskimi zmožnostmi in nekimi realnimi
               finančnimi okviri, v katerih se odvija slovenska filmska oziroma avdiovizualna
               produkcija. Namreč, za realizacijo filmskih in avdiovizualnih del Ministrstvo za
               kulturo že nekaj let zaporedoma zagotavlja okoli 3 milijone evrov letno, kar je
               dovolj za produkcijo največ 5 filmov, večinoma celovečernih, in največ 15
               avdiovizualnih del, večinoma kratkih filmov. Če računamo, da je povprečna minutaža
               slovenskega celovečernega filma približno 100 minut in da so avdiovizualna dela
               večinoma dolga med 30 in 50 minut, lahko hitro izračunamo, da je v Sloveniji javnega
               denarja dovolj za nekaj več kot 18 ur programa neodvisnih producentov. Če k temu
               prištejemo še 1,7 milijona evrov, ki jih mora RTV Slovenija po določilu obveznosti
               Zakona o Slovenskem filmskem centru namenjati za kinematografske filme, lahko dodamo
               vsako leto še največ 2 celovečerna filma in nekaj kratkih dokumentarcev, torej
               kakšnih 5 ur programa. Pridemo skupaj na maksimalno 23 ur.</p>
               <p>Predlog spremembe Zakona o medijih je v nasprotju z Resolucijo o nacionalnem programu
               za kulturo 2014–2017, ki je bil sprejet v Državnem zboru 27. novembra 2013 in
               predvideva celovito prenovo medijske zakonodaje na osnovi predhodno pripravljene
               strategije na področju medijev.</p>
               <p>Predlog prenaša le nekatere parcialne rešitve in za nekatere probleme sploh ne
               ponuja rešitev. Tako manjkajo zlasti rešitve, ki bi omogočile izvajanje hitrejšega in
               učinkovitejšega nadzora s strani Agencije za komunikacijska omrežja in storitve
               Republike Slovenije in Inšpektorata za kulturo in medije ter določitev ustreznih
               sankcij za kršitelje. Veljavni zakon jih namreč ne vsebuje. Veljavni zakon je Državni
               zbor sprejel že leta 2006. Ob takratnem sprejemanju je vlada Janeza Janše zavrnila
               predlog sindikata glasbenikov Slovenije in njihovega predloga ni upoštevala. Sindikat
               je takrat predlagal, da se sprejme, da mora biti najmanj 30 % vse dnevno predvajane
               glasbe vsakega radijskega programa slovenska glasba oziroma glasbena produkcija
               slovenskih ustvarjalcev in poustvarjalcev. Za RTV Slovenija in ostale radijske
               programe posebnega pomena pa so v sindikatu glasbenikov predlagali najmanj 40 %. In
               tega takratna vlada Janeza Janše ni sprejela.</p>
               <p>Iz predloga torej izhaja, da je bil pripravljen na hitro, površno, brez predhodne
               analize stanja in učinkov, je parcialen, necelovit in nedodelan. Hvala.</p>
            </sp>
            <sp xml:id="SDZ7-Redna-04-2015-01-27.sp161">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Tomaž Lisec, SDS. Pripravi naj se mag. Margareta Guček Zakošek,
               SMC.</p>
            </sp>
            <sp xml:id="SDZ7-Redna-04-2015-01-27.sp162">

               <speaker>TOMAŽ LISEC (PS SDS):</speaker>

               <p>Hvala, predsednik, za besedo.</p>
               <p>Moram reči, da sem navdušen, ko potem, ko preberem tako besedilo mnenje Vlada
               Republike Slovenije in pa odziv Radiotelevizije Slovenije na predlog sprejema Zakona
               o medijih,znova in znova preko razprav poslancev koalicije podoživljamo isto zgodbo.
               Resnično stališče poslancev na nivoju copy-paste varianta deluje s polno močjo. Tako
               da imam celo včasih občutek, da ne vem, ali je zdaj Javni zavod RTV Slovenija še
               samostojni javni zavod ali pa že nek mini oddelek Ministrstva za kulturo. Pri tem pa
               je najbolj pomembno to, da ministrica za kulturo je proti zaščiti slovenskih
               ustvarjalcev. Čestitke in pozdravi! Verjetno so slovenski glasbeniki navdušeni nad
               mnenjem Vlade in ministrice o tem njihovem delovanju. Še več, danes poslušam stališča
               predvsem poslancev koalicije, za katere upam, da ne poznajo slovenskih glasbenih
               ustvarjalcev, ker, če jih poznate, potem je to, kar govorite, žaljiv odnos do teh
               slovenskih ustvarjalcev. Torej upam, da jih ne poznate, ker drugače jih zelo žalite.
               Občutek imam, da v bistvu ustvarjalce tlačite nekam v SDS, na drugi strani imamo pa
               FDV in RTV Slovenija in to vladno koalicijo, ki je proti kakršnimkoli spremembam. Še
               več, občutek imam, da vam dišijo tisti slovenski vrtički predvsem na področju
               gospodarstva, ki še prinašajo nek zaslužek in pa omogočajo neke kadrovske spremembe,
               ko pa gre na drugi strani za slovenske simbole, za slovensko kulturo, za slovenske
               ustvarjalce, vam pa, po domače, malo dol visi oziroma ste tukaj le toliko aktivni, da
               lahko še kje kakšno kadrovsko zamenjavo naredite pa morda kak evro kje še pripeljete
               v lastne vrtičke. Tako da še enkrat ponavljam, danes, ko sem prebiral stališče
               Stranke Mira Cerarja pa njihovih poslancev, imam občutek, da je Stranka Mira Cerarja
               že popolnoma stranki SD prevzela Javni zavod RTV Slovenije.</p>
               <p>Ena stvar, ki je zelo pomembna in se vpleta v omejevanje uredniške politike, potem pa
               imamo komercialne, jaz pravim barone, urednike, ki služijo s predvajanjem
               drugorazredne tuje produkcije, ko petkrat na dan slišimo en in isti komad na vseh
               radijskih postajah, kot da na svetu obstaja samo dvajset, trideset komadov, ki se jih
               lahko preko tedna vrti. Na drugi strani pa imam sam izpovedi slovenskih ustvarjalcev,
               ki morajo, grdo rečeno, podkupovati te iste glasbene urednike, da lahko za nek znesek
               tisoč evrov trikrat na teden zavrtijo njihovo lastno avtorsko delo. Pa še tukaj imamo
               razne tiste privilegirane slovenske glasbene ustvarjalce, ki sedijo v kakšni
               kolektivni organizaciji, ki se jim tega podkupovanja ni treba iti. Zato mislim, da je
               prav, da v naslednjem koraku tudi spremenimo Zakon o avtorskih in sorodnih pravicah,
               kjer tem glasbenim baronom pristrižemo peruti.</p>
               <p>Morda nekaj stavkov oziroma odziv Radiotelevizije Slovenija na odziv predloga
               sprememb Zakona o medijih. Ne bom ga bral kot poslanci koalicije, ampak bom skušal
               nasprotovati. RTV zapiše, predlagatelj nerazumno visoko, predvsem pa pavšalno zvišuje
               odstotek predvajanja slovenske glasbe v programih RTV Slovenija. Iz 40 na 50 % je za
               njih nerazumno visoko, predvsem pa pavšalno. Potem v nadaljevanju zapiše: "Neizbežne
               posledice za gledalce in poslušalce pa bodo: radikalna sprememba programskih shem,
               spreminjanje konceptov, pogosto ponovljanje, monotonost programov, manjša
               selektivnost, zmanjšanje standardov slovenske glasbe, upad gledanosti in
               poslušanosti." Da sem jaz na strani slovenskih ustvarjalcev, niti pod razno nočem
               biti več predvajan na zavodu RTV Slovenija, ker takšen zaničevalni odnos Javnega
               zavoda Republike Slovenije do lastnih slovenskih ustvarjalcev je katastrofalen. Še
               več, potem RTV napiše: "Dejstvo je, da vsa slovenska glasba ni primerna za nacionalni
               program." Kaj pa mi vse poslušamo, spoštovani gospod Rajić, ne poslušamo samo Edith
               Piaf, tudi na Sloveniji 1, 2 in 3 poslušamo glasbo, pa lahko vprašate mlajšo ali pa
               starejšo generacijo, ki reče, ja, iz kje so pa ta komad potegnili. In verjetno ni
               noben vrhunski glasbeni izdelek, ampak kar neka glasbena tuja produkcija. Še več, RTV
               si drzne zapisati, "da bi uresničitev predlaganih sprememb v medijski krajini
               povzročila pravo opustošenje ter popolnoma ohromila delo medijskih ustvarjalcev."
               Ravno nasprotno, če kakšnega tujega medijskega ustvarjalca verjetno niti Slovenija ne
               zanima, kakšen slovenski glasbeni ustvarjalec, ki pa se bori pa se sprašuje, ali
               sploh še želimo ustvarjati zato, da bo morda leta 2016 pa imel izmed sto komadov, da
               bo pa en slovenski nov glasbeni komad doživel neko veljavo. RTV napiše, “povzročilo
               pravo opustošenje ter popolnoma ohromilo delo medijskih ustvarjalcev." Tujih.
               Slovenskih tako ne bo kmalu več, če ne bomo takšnih zakonov sprejemali.</p>
               <p>Naprej. Vedno je kriva za vse Janševa vlada. Tega smo že navajeni. Občutek včasih
               imam, da v Janševi vladi vedno sedi samo stranka SDS, tudi iz stranke Desus vedno
               prihajajo ti pozivi: "V vladi Janeza Janše pa tega niste naredili …" Kot da niso bili
               nikoli zraven. Pa bom prebral. Spomnimo, leta 2010 – ni bila Janševa vlada takrat,
               vsaj kar se jaz spomnim, pa sem bil tukaj v Državnem zboru – so se glasbeniki zbrali
               v Linhartovi dvorani na pobudo organizatorjev Društva glasbeni forum in z aplavzi
               pospremili tri glavne zahteve, s katerimi so poskušali izboljšati položaj domače
               glasbe in njenih izvajalcev. Takrat so predstavili zahtevo po 50% slovenske glasbe
               oziroma avtorske glasbene produkcije slovenskih ustvarjalcev, in to v času med 6. in
               20. uro vsakega radijskega ali televizijskega programa. Kvoto 15 % domače glasbe, ki
               je predvidena v predlogu medijskega zakona, so označili kot smešno in za zgrešeno
               kulturno strategijo države. In verjamem, da ko bo Vlada, ta vlada s to ministrico
               prišla z novim medijskim zakonom v proceduro, bo verjetno prisodila kvoto 15 %. Zakaj
               mislim, da je zakon potreben? Ta kvota, ki jo imamo v obstoječem zakonu, 20 % pa 40 %
               na RTV Slovenija, od 6. ure zjutraj pa tam do 10. ure zvečer – si bil res rečen, če
               si lahko v dolgi vožnji slišal kakšen slovenski glasbeni proizvod, pa naj si razen
               tistim redkim izjemam, ki so bile danes že omenjene, kak portal z narodno-zabavno
               glasbo, in še kakšen redek slovenski, vse ostalo pa se je zbasalo v čas našega
               spanja, torej med 22. uro in 6. uro zjutraj. Takrat pa so slovenski ustvarjalci
               doživeli svojih 5 minut zaspanega slovenskega poslušalstva. Zato mislim, da je prav,
               da tudi podnevi slišimo dobre ustvarjalce, tudi tiste mlade ustvarjalce, ki nimajo ne
               vem koliko denarja, da bi lahko glasbene urednike podkupovali in rekli: " Poglejte,
               naredili smo proizvod, lepo vas prosim, zavrtite nam ga, denarja pa nimamo." Glasbeni
               uredniki rečejo: "Ja, poglejte mladi kolega, mlada kolegica, mladi ansambel, tako pač
               ne gre. Pri nas je druga hierarhija. Če ne plačaš, ne prideš na vrsto." Ravno zato je
               v zakonu tudi zapisano, da vsaj polovica deleža predvajane glasbe mora predstavljati
               glasbena produkcija slovenskih ustvarjalcev, ki je mlajša od petih let. Zato da ne
               bomo poslušali očitke, kako je stara glasba zanič, nove pa itak nihče ne bo delal
               oziroma je ne dela. Seveda, če bo šlo tako naprej, bodo ne samo slovenski
               gospodarstveniki in obrtniki šli v tujino, še tistih nekaj redkih slovenskih
               ustvarjalcev na tem področju bo šlo v tujino. Imamo vrhunskega slovenskega režiserja,
               ki je rekel: "Kakšna slovenska medijska krajina?!" Šel je, na žalost, na Vzhod, pa
               postal prepoznaven, ne samo znotraj Evrope, ampak znotraj celotne zemeljske oble.
               Ampak pri nas se moramo, seveda, vrteti okoli svojih vrtičkov in ta vrtiček, ki se mu
               reče RTV Slovenija, bo očitno v nadaljevanju tega mandata velika borba za prevzem med
               Stranko Mira Cerarja in Socialnimi demokrati, kdo bo iz tega medijskega vrtička čim
               več potegnil.</p>
               <p>Mi v SDS takšnemu urejanju medijske in avdiovizualne krajine ostro nasprotujemo, zato
               tudi predlagamo takšne zakone, da lahko slovenski ustvarjalci še vidijo upanje v
               ustvarjanju. Hvala.</p>
            </sp>
            <sp xml:id="SDZ7-Redna-04-2015-01-27.sp163">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Margareta Guček Zakošek, SMC, pripravi naj se gospa Andreja Katič,
               SD.</p>
            </sp>
            <sp xml:id="SDZ7-Redna-04-2015-01-27.sp164">

               <speaker>MAG. MARGARETA GUČEK ZAKOŠEK (PS SMC):</speaker>

               <p>Hvala, gospod predsednik. Spoštovani kolegice in kolegi!</p>
               <p>Sedaj pa bom šla malo ven iz svojega koncepta in bom nadaljevala tam, kjer je kolega
               končal, in zopet še enkrat povedala, da njihova razmišljanja niso tudi naša. To
               mislim predvsem v smislu, kaj bo kdo nastavil v RTV Slovenija. Tako bi res prosila,
               da se izogibamo takšnim namigovanjem.</p>
               <p>Kot drugo bom rekla tako. Očitek, da ne bomo spet enega zakona podprli, ki bi ga
               lahko in bi ga potem z amandmaji izboljšali, pač, tokrat ne drži. Spremenili ste
               štiri člene in ti štirje členi nas ne peljejo k rešitvi. Tudi če povečamo to kvoto za
               dvakrat oziroma za 100 %, pa nimamo ustrezne kontrole, kako se to izvaja, nismo nič
               rešili. In tistega člena, ki to opredeljuje, pa mi v nadaljnji obravnavi ne moremo
               odpreti. To bi rada povedala za državljanke in državljane, ki mogoče ne vedo, da ne
               moremo kar tako posegati v zakon v nadaljnjih obravnavah.</p>
               <p>Spet gospod Lisec trdi, da bomo s tem predlogom pripomogli predvsem mladim neslišanim
               slovenskim glasbenikom. No, jaz pa sem šla malo iskat podatke in sem poiskala eno
               raziskavo Mirovnega inštituta o upravljanju avtorskih in sorodnih pravic v digitalnem
               okolju sicer, ki pa nam da en podatek, in sicer ene kolektivke. Namreč, moj razmislek
               vedno gre v ekonomski smeri 20 % kupcev nam da 80 % prodaje. In ne boste verjeli, v
               tej raziskavi piše, da je ena izmed kolektivnih organizacij, se pravi SAZAS, 50 %
               svojega denarja razdelila 6 % ustvarjalcem. Sedaj pa mi povejte, če bomo povišali to
               kvoto, kako bodo drugi prišli do tega denarja? Ne bodo. Je pa rešitev nekje drugje,
               in to rešitev, moram povedati, je Vlada Janeza Janša ukinila, to so promocijski
               skladi kolektivnih organizacij. Ti so bili ukinjeni. In edino promocijski skladi
               kolektivnih organizacij so bili namenjeni novim, mladim avtorjem, da začnejo delati,
               da se lahko promovirajo. Zakaj so bili ukinjeni? Verjetno interes uveljavljenih
               avtorjev pač ni, da vlagajo v sklad, od koder bodo nastajali novi avtorji, ki so pa
               ne nazadnje njim konkurenca, ker veste, dan ima štiriindvajset ur, ne šestintrideset
               ali pa oseminštirideset. Tako da, medijski prostor je omejen, se strinjam, in
               interesi so silni.</p>
               <p>Zdaj bom pa šla nazaj, branjenje RTV in nacionalk; namreč tukaj imamo več deležnikov
               v tem prostoru, eno so avtorji in vsekakor stojim za slovenskimi avtorji, predvsem
               mladimi in novimi. Veste, en del so pa poslušalci, gledalci, in to smo državljani,
               tretji del so pa oglaševalci, to je pa gospodarstvo. Zdaj bom pa šla malce širše, in
               sicer na medije kot gospodarsko panogo. Nekateri od vas ste tudi novinarji in bojim
               se, da bodo na koncu še novinarji morali v svet za kruhom, ker na prelomu 20. v 21.
               stoletje je ta gospodarska panoga bila hitrorastoča, veliko ljudi je zaposlovala in
               še danes, ne boste verjeli, čez dvajset tisoč ljudi je zaposlenih v tej gospodarski
               panogi. Ko govorimo o oglaševanju, govorimo o gledanosti in poslušanosti in točno to,
               kateri gumb bomo stisnili, ko bomo prišli pred televizijo, in kateri program na radiu
               bomo prižgali, določa, koliko denarja bo kdo dobil iz oglaševanja, ker to je vir in
               vir je tudi za nacionalko. Je, seveda je vir tudi državni proračun in 110. člen, ki
               opredeljuje, da država sofinancira avdiovizualna dela in še mnogi drugi. Vendar pa
               govorimo o gospodarstvu, govorimo o tržnem gospodarstvu in vsak takšen nepremišljen
               ukrep ima lahko negativne posledice. Spomnimo se leta 2012 ko je padla bralnost
               tiskanih medijev, ko je izgubilo delo v enem dnevu – recimo, vsi se spomnite oglasa
               ene izmed tiskanih revij, ko je odpustila v enem dnevu 120 ljudi. Tako da branimo
               slovenska dela, slovenske avtorje, vendar pa rabimo analize, kaj smo do sedaj sploh
               naredili.</p>
               <p>Še en podatek bi rada navedla: obračamo se na Francijo in 40 %, vendar pa
               predlagatelj ne pove vsega drugega, kar stoji v tem zakonu. Tu je dosti drugih
               ukrepov, ki sledijo tem 40 %, med drugim tudi tale recimo, " … v primeru naročniške
               avdiovizualne storitve na zahtevo morajo podjetja nameniti del svojega neto prometa
               iz prejšnjega leta za stroške, s katerimi prispevajo k razvoju produkcije
               kinematografskih in avdiovizualnih evropskih in francoskih del". Torej, zgodba s samo
               40 % ni prava in je zavajajoča.</p>
               <p>Z veseljem bi podprla ta predlog zakona, še posebej v tem delu, ki opredeljuje
               dnevna in nočna predvajanja, vendarle pa poslušalci sami z gumbom povedo, kaj želijo.
               Naj vam povem, da ko oglaševalci pač gledajo, kaj poslušalci želijo in se ozirajo na
               svoje tako imenovane tarčne skupine, lahko preberejo tole – prebrala bom tarčne
               skupine ene izmed komercialnih postaj in ene izmed nacionalnega medija, radio.
               Komercialni: "Nadpovprečni poslušalci so od petnajst do petinštirideset let, najvišji
               dohodek gospodinjstva dva tisoč dvesto evrov. Podpovprečni poslušalci so od
               petinštirideset do petinsedemdeset let, osnovna šola ali manj." In pa nacionalni
               radio: "Nadpovprečni poslušalci so od šestinštirideset do šestdeset let in
               podpovprečni mlajši." Veste, oglasi gredo proti ljudem, ki so aktivna populacija, se
               pravi petindvajset do petinštirideset let, in preprosto tja gre tudi denar. Tako
               zadeva ni tako preprosta, kot vi trdite, da lahko s štirimi členi rešimo slovenske
               ustvarjalce in poustvarjalce.</p>
               <p>Zato bi v bodoče želela, da so vaši predlog res bolj kompleksni, da vsebujejo več
               rešitev, da jih ne potegnete na hitro iz predala in štiri člene spremenite, potem pa
               nam očitate, da nečesa ne podpremo. Predvsem bi si pa želela več vsebinske razprave
               na tem delu, ker razprava v smeri samo domoljubja pa podpiranja slovenskih avtorjev
               je zelo politična. Toliko od mene. Hvala.</p>
            </sp>
            <sp xml:id="SDZ7-Redna-04-2015-01-27.sp165">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Andreja …</p>
               <p>Besedo ima predlagatelj mag. Marko Pogačnik.</p>
            </sp>
            <sp xml:id="SDZ7-Redna-04-2015-01-27.sp166">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za besedo.</p>
               <p>Uvodoma bi rad poudaril samo to, da sem nad razpravami predvsem koalicijskih poslank
               in poslancev močno razočaran, kajti vaša razprava temelji zgolj na tem, kako je ta
               naš predlog slab, in na iskanju problemov v tem našem predlogu. Od poslank in
               poslancev vladne koalicije bi pričakoval predvsem, da bi podali kakšne rešitve, kajti
               to je namen. Danes ste vi vlada, ki je napovedovala, da bo spremenila Slovenijo in da
               bo tako gospodarstvo kot standard državljank in državljanov Republike Slovenije
               dvignila. Res bi pričakoval, da bi danes podali vsaj kakšno rešitev. Ne, vaša
               razprava temelji zgolj na iskanju problemov in zakaj je ta naš predlog slab. Kljub
               vašemu štirimesečnemu vladanju mislim, da januarska seja Državnega zbora jasno
               govori, da ta koalicija verjetno ne more reševati situacije, kajti poteka redna seja
               Državnega zbora, januarska, in danes imamo bistveno več predlogov Slovenske
               demokratske stranke kot pa vladne koalicije. Vladna koalicija je vložila dva predloga
               zakonov, vse ostalo pa sodi na stran opozicij. Po štirih mesecih dela! Na tak način
               me pa res težko prepričate in mislim, da verjetno še manj državljanke in državljane
               Republike Slovenije. Če bi bilo po vaše, če mi ne bi ničesar danes vložili v ta
               postopek, bi se redna seja Državnega zbora verjetno končala že pred kakšno uro. In tu
               je z moje strani res razočaranje.</p>
               <p>Po drugi strani pa ne razumem, da vsa razprava in vsa stališča koalicijskih strank
               temeljijo na enem odzivu Radiotelevizije Slovenija in da je to za vas osnova današnje
               razprave. Mislim, da tudi ta odziv Radiotelevizije Slovenija ne temelji na nekih
               tehtnih izračunih ali pa na nekih podanih argumentih, ampak zgolj, kako se neke
               zadeve ne da.</p>
               <p>Spoštovana kolegica Guček, rekli ste, da pač, tržno gospodarstvo, in v ta koš mečete
               tudi Radiotelevizijo. Radiotelevizija je pač javna in posebnega pomena. Če bi ta vaša
               teza držala, potem lahko pričakujemo, da ne bo treba plačevati naročnine RTV, če je
               to pač tržni segment, in da oni napajajo vir trga. Potem predlagajte, da se RTV
               naročnino ukine. Vsaj tako ste vi tu razpravljali. Radiotelevizije posebnega pomena,
               nacionalnega, mislim, da v tržni koš ne morete metati. Smo pa tudi obrazložili namen
               predlaganih sprememb in dopolnitev tega zakona, kajti ocenjujemo, da v veliki meri
               prihaja do zlorab glasbenih kvot, predvsem slovenskih avtorjev, in da se večino teh
               predvaja v nočnem času. Mi predlagamo rešitev, kako bi omejili to tveganje zlorab, in
               sicer da se zadevo zapelje v dva intervala. Predvsem pa pri avdiovizualnih delih se
               zavedamo situacije, v kateri smo, in da se te spremembe ne da narediti čez noč, zato
               smo tudi predlagali prehodno obdobje dveh let. In posledično, če se vi tako zavzemate
               za gospodarsko rast, mi ocenjujemo, da se bodo s to spremembo in dopolnitvijo
               posledično lahko odprla v Sloveniji tudi nova delovna mesta. In kaj se danes dogaja?
               Danes pač komercialne, tako radijske kot televizijske oddaje, večinoma licenčnih
               oddaj kupujejo v tujini. Ampak to gre bolj kot ne za nizko proračunske oddaje, ki
               dejansko dobesedno poneumljajo slovenski narod. Kvalitetne slovenske oddaje pa ne
               morejo priti na televizijo, verjetno zaradi takšnih ali drugačnih razlogov.</p>
               <p>Še enkrat predlagam, da si preberete to izjavo, ki so jo poslali Slovenska unija
               glasbenih ustvarjalcev in sindikat. Tega od koalicijskih strank danes ni še nihče nič
               citiral. Strinjam se in mogoče, recimo, da je tudi ta zadeva, ki smo jo mi dali, v
               nekem delu lahko pomanjkljiva, ampak danes gre za prvo branje. Pričakoval bi, če bi
               bila tukaj neka volja pa nek interes po nekem sodelovanju in sprejemanju čim
               kvalitetnejših zakonov v Sloveniji, da bi pač posamezne poslanke in poslanci
               poskušali s kvalitetnimi predlogi ta naš predlog dejansko tudi izboljšati. Ampak ne!
               Vi, kot sem že uvodoma omenil, iščete zgolj probleme, zakaj se ta zadeva ne more
               podpreti.</p>
            </sp>
            <sp xml:id="SDZ7-Redna-04-2015-01-27.sp167">

               <speaker>PREDSEDNIK DR. MILAN BRGLEZ:</speaker>

               <p>Replika mag. Margareta Guček Zakošek.</p>
            </sp>
            <sp xml:id="SDZ7-Redna-04-2015-01-27.sp168">

               <speaker>MAG. MARGARETA GUČEK ZAKOŠEK (PS SMC):</speaker>

               <p>Ja, replika v delu, da sem navajala, da RTV sodi v sklop tržnega gospodarstva.</p>
               <p>Tega nisem rekla. Je pa res, da RTV se tudi deloma preživlja od oglasov in vi to
               veste dobro, sicer omejeno. RTV sem navajala v delu, da že danes imamo tam delež 40 %
               slovenske glasbe in avdiovizualnih del, pa poslušalci tega ne nagradijo, vsaj tisti
               ne, ki so zanimivi za gospodarstvo. Populacija od 25 do 45 let po vseh podatkih tele-
               in radiometrije posluša in gleda komercialne televizije in radie. Mi lahko tukaj
               diskutiramo, kolikor koli hočemo, na koncu bo obveljal glas poslušalca. In odrediti,
               kaj bodo poslušali in česa ne, ne moremo, zato lahko samo pade gledanost in
               poslušanost. Enako velja za komercialne medije, kjer govorimo o nizkocenovnih
               oddajah, ki pa imajo ratinge najvišje mogoče. Ja, zakaj – zato ker jih gledajo! Saj
               tega pa nihče ne potvarja.</p>
               <p>Tako v tem delu nisem govorila v smislu tržnega gospodarstva, sem pa v delu
               komercialnih medijev, ker tam je veliko delovnih mest in jih lahko prizadenemo. V tem
               delu sem govorila o tržnem gospodarstvu. Hvala.</p>
            </sp>
            <sp xml:id="SDZ7-Redna-04-2015-01-27.sp169">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Andreja Katič, SD, pripravi naj se gospod Marijan Pojbič, SDS.</p>
            </sp>
            <sp xml:id="SDZ7-Redna-04-2015-01-27.sp170">

               <speaker>ANDREJA KATIČ (PS SD):</speaker>

               <p>Hvala, predsednik. Spoštovana ministrica, spoštovani sekretar, kolegice in
               kolegi!</p>
               <p>Prebrala sem mnenje Vlade o Predlogu zakona o spremembah in dopolnitvah Zakona o
               medijih, ki je pred nami. Strinjam se z zapisanim, da ta predlog prinaša le posamezne
               rešitve, ki pa niso najbolj dodelane; da potrebujemo dokument, strateški dokument, ki
               bo na podlagi analize obstoječega stanja podal smernice za razvoj medijske krajine v
               Sloveniji in celovito prenovo obstoječe zakonodaje. Vlada pa je pritrdila, da je
               področje zagotavljanja predpisanih deležev slovenske glasbe v radijskih in
               televizijskih programih vsekakor potrebno prenove. Tudi sama se strinjam s tem.</p>
               <p>Svoja stališča so nam predstavili nekateri slovenski ustvarjalci, ki jih cenim in jim
               verjamem, ko predstavljajo svoj pogled na tako zahtevno zakonsko materijo, tudi v
               povezavi z avtorskimi in sorodnimi pravicami. Slovenski ustvarjalci podpirajo dvig
               kvote slovenske produkcije v slovenskem medijskem prostoru, tudi sama menim, da je
               potrebno takoj pristopiti k ureditvi tega vprašanja, ker se tudi sedanja zakonodaja
               ne izvaja na način, kot je bilo zamišljeno. V najbolj poslušanih terminih na naših
               radijskih postajah skoraj ni predvajanih slovenskih skladb. Povprašala sem prijatelje
               in njihove družine ob debati o predlogu zakona, naj mi naštejejo domače glasbene
               ustvarjalce. Hčerka mi je kot iz topa ustrelila 6pack Čukur; seveda, saj je Velenjčan
               s skladbo Ni živleja brez Veleja, in potem je naštela še nekaj naslovov skladb, ki
               jih največ poslušava starša.</p>
               <p>Strinjam se z našimi glasbenimi ustvarjalci, da bi več slovenske glasbene produkcije
               pripomoglo tudi k razvoju te gospodarske branže in s tem povezanimi delovnimi mesti,
               o katerih toliko govorimo. Več slovenske glasbene produkcije v najbolj poslušanih in
               gledanih terminih bo pripomoglo h krepitvi nacionalne identitete, gre ne nazadnje za
               našo slovensko kulturo. V Velenju je občina podprla izdajo zgoščenke mladih glasbenih
               ustvarjalcev in tudi pomagala pri izdaji knjige zGodbe iz Velenja. Četudi se strinjam
               z ugotovitvami Vlade, da je ta zakon verjetno pripravljen na hitro, da ne vsebuje
               analize stanja in učinkov, da se ni dotaknil vseh pomembnih vprašanj, ki jih Vlada je
               še navedla, določene predloge pa ponuja. Pričakujem, da bo Vlada čim prej poiskala
               rešitve skupaj s strokovno javnostjo in jih predstavila Državnemu zboru. Hvala.</p>
            </sp>
            <sp xml:id="SDZ7-Redna-04-2015-01-27.sp171">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Marijan Pojbič, SDS. Pripravi naj se gospa Erika Dekleva, SMC.</p>
            </sp>
            <sp xml:id="SDZ7-Redna-04-2015-01-27.sp172">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani predsednik!</p>
               <p>Torej, danes ti dve točki, ki sta, ki sem jih poslušal skoraj v celoti, moram reči,
               da mi je bilo zelo slabo in še zdaj mi postaja stalno bolj slabo. Razen Slovenske
               demokratske stranke in Nove Slovenije vseskozi poslušam: manj slovenske glasbe, manj
               slovenskih simbolov, manj slovenske besede. Na drugi strani pa veliko rdeče
               agresorske zvezde, ki jo je nosila Jugoslovanska narodna armija, ko je pobijala
               slovenski narod. Poglejte si prispevek, ki je vsakemu dosegljiv, kar se je dogajalo v
               Šentilju, na stari cesti Šentilj–Pesnica in tako dalje. In na drugi strani seveda še
               petje "himne" Druže Tito, mi ti se kunemo. To je legitimacija, žalostna resnica in
               legitimacija večine tranzicijske levice v slovenski državi.</p>
               <p>Danes vseskozi poslušam, da je Slovenska demokratska stranka tista, ki je kriva za
               vse slabega, kar se je zgodilo v tej državi. Slovenska država obstaja 25 let in od
               tega je to državo vodila Slovenska demokratska stranka le 5 let – in naj bi bila
               kriva za vse slabo, kar se je v tej državi zgodilo! Kje je ostalih 20 let, ki jo je
               vodila tranzicijska levica? Če se samo malo vrnem na mandat 2004–2008, za katerega
               vedno namensko pozabite povedati, to je bila edina vlada, ki je obstala celoten
               mandat. To je vlada, ki je znižala brezposelnost s 96 tisoč na 56 tisoč brezposelnih;
               praktično povečala zaposlenost za 40 tisoč; to je vlada, ki je zagotovila slovenski
               državi vsaj dvakrat višjo gospodarsko rast, ko je bila takrat v evro območju, in to
               je vlada, ki je izravnavala državni proračun oziroma dosegla presežek. To vedno znova
               in znova pozabite povedati in prav je, da slovenski davkoplačevalci, slovenski narod
               ve in sliši pravo resnico.</p>
               <p>Danes vseskozi poslušam, zakaj na tej seji in na vseh teh preteklih sejah
               obravnavamo praktično večino predlogov, ki jih predlaga Slovenska demokratska
               stranka. To je neverjetno, to je žalostno, da kaj takega slišimo s strani koalicije!
               Koalicija je tista in Vlada je tista, ki bi morala to delati. Vendar, očitno sta v
               tem državnem zboru Slovenska demokratska stranka in Nova Slovenija tisti stranki, ki
               jima gre za Slovenijo, ki jima gre za narod in ki jima gre za prihodnost te države.
               In prosim lepo, da se ta koalicija in ta vlada že enkrat zresnita.</p>
               <p>Sedaj se pa vrnem k temu predlogu zakona. In sicer bom citiral. Za začetek naj povem,
               da se slovenski glasbeni ustvarjalec in resnično se ne boste smejali, verjemite.
               Citiram: "Kakšnih 20 let nazaj je bila vsa Slovenija en sam Radio Slovenija. Med
               osamosvojitveno vojno in kasneje, že v samostojni in neodvisni državi, se je,
               logično, večinsko vrtela slovenska glasba. Potem so se pojavili novodobni medijski
               mogotci, ki medije ne razumejo več kot transmisijo kulture, edukacije, ustvarjalnega
               zanesenjaštva in pripadnosti. Njihove mreže, njihovi poslovni modeli, preračunavanja,
               merjenja všečnosti in drugi plagiatorkski atributi predstavljajo nov princip medijev.
               Zgolj biznis. Slovenski poslušalec je tako spoznal njihove playliste, naučili so ga
               spoštovanja lastne kulture, jezika in pesni na način, da so preko dne vrteli in do
               nezavesti ponavljali skoraj brez izjeme tuja tretjerazredna dela, preko noči pa
               lovili odstotek za kvotnimi predpisi slovenske glasbe. Sramota. In še večja sramota
               je to, da jim je na tej kvizlinško, suženjsko slepi poti deloma sledil celo
               nacionalni radio. Si predstavljate, da bi britanske radijske postaje in BBC preko
               dneva predvajali indijsko, francosko, ugandsko, kitajsko glasbo, preko noči pa bi za
               doseganje kvot vrteli domačo britansko? Naslednji dan odstopi premier, kraljica ga
               lastnonožno brcne v rit. No, mi nimamo kraljice, nimamo regulativnih organov, ki bi v
               suvereni in samostojni državi že davno ukinili takšno početje in poslovni model, ki
               na privatnih računih gotovo pušča zaslužke, ima pa za stranski učinek popolnoma
               poneumljanje naroda, uničevanje lastne ustvarjalnosti, jezika in na koncu tudi
               avtohtone kulture. In iz domačih ustvarjalcev tak model poslovanja dela reveže in
               brezposelne, tujce pa bogato nagrajuje. Smo prebogata, a zgolj neumna država." To je
               zapisal gospod z imenom in priimkom Tomaž Grubar.</p>
               <p>Temu, kar sem zdaj prebral, in tisti izjavi, ki so jo podpisali v Slovenski unija
               glasbenih ustvarjalcev, mislim, da ni kaj dodati, da je to področje nujno treba
               spremeniti in ga spremeniti v kontekstu, o katerem govori Slovenska unija glasbenih
               ustvarjalcev in tudi ta gospod slovenski glasbeni ustvarjalec. In prav je, da smo v
               Slovenski demokratski stranki to storili in ta zakon vložili v parlamentarno
               proceduro.</p>
               <p>Spoštovani gospe in gospodje, še za konec. Prepričan sem, da slovenske glasbe,
               slovenske besede, slovenske knjige v nacionalni kulturi ne more biti nikoli preveč,
               če želimo okrepiti nacionalno zavest in nacionalno samobitnost slovenskega naroda.
               Hvala lepa.</p>
            </sp>
            <sp xml:id="SDZ7-Redna-04-2015-01-27.sp173">

               <speaker>PREDSEDNIK DR. MILAN BRGLEZ:</speaker>

               <p>Gospod Marjan Pojbič, ugotavljam, da ste prve tri minute govorili v nasprotju s tem,
               kar vam bom zdaj citiral, in to je drugi stavek iz drugega odstavka, 57. člena, ki se
               glasi: "Govornik sme govoriti le o vprašanju, ki je na dnevnem redu."</p>
               <p>Besedo dajem gospe Eriki Dekleva, SMC.</p>
               <p>Gospod Marijan Pojbič.</p>
            </sp>
            <sp xml:id="SDZ7-Redna-04-2015-01-27.sp174">

               <speaker>MARIJAN POJBIČ (PS SDS):</speaker>

               <p>Hvala, spoštovani gospod predsednik!</p>
               <p>Ne mislim se z vami prerekati, vendar bi vas lepo prosil. Jaz sem bil vseskozi
               praktično v parlamentu, vas pa dolgo časa dolgo ni bilo in bi bilo prav, da bi
               poslušali tudi ostale razpravljavce in tudi njih opominjali, ne pa samo mene. Vas
               lepo prosim, da drugič pregledate stvari in se obnašate tako, kot je zapisano v
               skladu s poslovnikom tega državnega zbora in da ne ogovarjate samo poslance ene
               stranke, temveč to storite za vse enako. Najlepša hvala.</p>
            </sp>
            <sp xml:id="SDZ7-Redna-04-2015-01-27.sp175">

               <speaker>PREDSEDNIK DR. MILAN BRGLEZ:</speaker>

               <p>Vašega proceduralnega predloga ne sprejemam. Prvič, na tem mestu je vedno nekdo, ki
               je predsedujoči in odloča o tem, kako se uporablja poslovnik. V vašem primeru ste pa
               dejansko – prav gledal sem, kako dolgo – tri minute govorili o drugih zadevah, potem
               ste se pa res vrnili na to zadevo. Pri ostalih razpravah nisem imel tega občutka,
               niti dejansko neposredne potrebe, da bi posegal. Vse, kar sem vas opozoril, je zgolj
               to, da obstaja v poslovniku določilo, ki zahteva od poslancev, da govori na tisto
               temo, ki je na dnevnem redu</p>
               <p>Ne sprejemam vašega proceduralnega predloga in upam, da ne boste dali še
               kakšnega.</p>
               <p>Besedo ima gospa Erika Dekleva …</p>
               <p>Gospod Jože Tanko, proceduralno.</p>
            </sp>
            <sp xml:id="SDZ7-Redna-04-2015-01-27.sp176">

               <speaker>JOŽE TANKO (PS SDS):</speaker>

               <p>Ja, proceduralno. Hvala za besedo, gospod predsednik!</p>
               <p>Sicer ne vem, kako se člani, ki ste zadolženi za vodenje seje, pripravite na sejo
               pred obravnavo točke dnevnega reda, niti ne vem, na kakšen način si prenašate
               informacije, vendar bi bilo dobro, da vsaj pri isti točki predsedujoči ohranijo isto
               raven odnosa do vseh razpravljavcev. Ne more se dogoditi, da pri isti točki dnevnega
               reda za ene razpravljavce veljajo ena pravila in si lahko privoščijo tudi odmike v
               posameznih delih od točke dnevnega reda, pri drugih, tistih vam manj bližnjih, pa
               tega na noben način ne dovolite in si drznete vsakič posebej razpravljavce
               opozoriti.</p>
               <p>Predlagam, da se vi trije, ki vodite sejo Državnega zbora, uskladite in naravnate
               kriterije tako, da bodo merila prav za vse razpravljavce, za vseh nas devetdeset, ki
               smo tukaj poslanci, enaka vsaj pri isti točki dnevnega reda. Hvala lepa.</p>
            </sp>
            <sp xml:id="SDZ7-Redna-04-2015-01-27.sp177">

               <speaker>PREDSEDNIK DR. MILAN BRGLEZ:</speaker>

               <p>Ne sprejemam vašega predloga in nadaljujemo z razpravo.</p>
               <p>Besedo ima gospa Erika Dekleva, SMC, pripravi naj se gospod Simon Zajc, SMC.</p>
            </sp>
            <sp xml:id="SDZ7-Redna-04-2015-01-27.sp178">

               <speaker>ERIKA DEKLEVA (PS SMC):</speaker>

               <p>Hvala za besedo.</p>
               <p>Moram reči, da me je po tej razpravi kolega Pojbiča kar malce minilo še kaj na to
               temo reči. Osebno se mi zdi res škoda časa razpravljati o predlogu, ker iz novele
               izhaja, da je bila pripravljena hitro in površno, brez predhodne analize stanja in
               učinkov uvedbe, nekaj parcialno ureja, predlog je necelovit in nedodelan, ne ureja
               vseh relevantnih vprašanj, ne zagotavlja podlage za presojo posledic na gospodarstvo
               in je nomotehnično pomanjkljiv, prav tako kot prehodne določbe.</p>
               <p>Poleg tega ima pripombe tudi Gospodarska zbornica Slovenije. Na primer, tudi oni
               ocenjujejo, da je predlog slab. Menijo, da obvezne kvote pomenijo cenzuro in
               vsiljevanje, ljudem pač enostavno ne moremo predpisati, kaj bodo poslušali, kaj bodo
               brali, kaj bodo gledali … To po navadi, žal, doseže vedno ravno obratne učinke. Poleg
               tega je seveda tudi v nasprotju z načeli svobode govora, izražanja in svobode
               uredniške odločitve. Če bi naredili prej kakšno analizo, bi ugotovili, da že sedaj
               skoraj polovica radijskih postaj predvaja več kot 40 % slovenske glasbe, ne moremo pa
               sedaj prisiliti kar vseh radijskih postaj, da se bodo držale teh kvot, ki jih
               predpisujejo. To bi seveda zmanjšalo že tako revno medijsko ponudbo. Da o kvotah na
               televiziji sploh ne govorim, saj večina novih pesmi sploh nima videospota.</p>
               <p>Kvote enostavno ne morejo prisiliti ljudi, da poslušajo nekaj, kar jim ni všeč.
               Visoka kvota je tudi v nasprotju s kakovostjo. Pri nizkih kvotah se glasbeniki
               trudijo in delajo dobro glasbo, pri visokih kvotah pa lahko le mirno sedijo v
               naslonjačih in čakajo, da se bo njihov komad na radiu pojavil izključno zaradi
               predpisanih kvot. Skratka, kvote v višini 40 % preveč posegajo v uredništvo politiko
               in pomenijo prisilo, ki bo sprožila odpor in imela ravno nasproten učinek.</p>
               <p>Seveda smo vsi prebrali tudi zelo negativni odziv, ki smo ga prejeli od
               Radiotelevizije Slovenija. Zdaj, če ta odziv vam ni po volji, ne pomeni, da to, kar
               pišejo, ni tako. Tudi oni namreč opozarjajo na odsotnost kakršnih koli strokovnih
               utemeljitev za nerazumno visoki pavšalni odstotek predvajanja slovenske glasbe. Tudi
               njim se zdi neprimerno, da bi majhno produkcijo reševali s prisilnim medijskim
               programiranjem.</p>
               <p>Naj citiram en del: "Uresničitev predlaganih sprememb bi v medijski krajini
               povzročila pravo opustošenje ter popolnoma ohromila delo medijskih ustvarjalcev. Še
               več, predlog vodi zgolj k sklepu, da se z njim skriva neutemeljeno favoriziranje
               peščice glasbenih ustvarjalcev, zavajajoče zavito v utemeljitev nacionalne zavesti in
               narodnostne identitete." Spremembe, ki jih predlagate, so finančno in pravno
               problematične, poleg tega posegajo v uredniško neodvisnost in avtonomijo. Vse to
               seveda brez vseh strokovnih utemeljitev ali analiz in zato je tak predlog
               nesprejemljiv.</p>
               <p>Zares ne zavračamo vsega samo zato, ker predlaga to opozicija oziroma SDS, to stalno
               na vseh odborih, na vseh plenarnih sejah poslušamo. Kolega Lisec je to tudi danes že
               omenil, menda večkrat. Žal gre samo za dejstvo, da so predlogi, milo rečeno, slabi.
               Kolega Pogačnik, strinjam se z vami, res. Danes obravnavamo več predlogov vaše
               stranke kot Vlade, ampak ti predlogi so, žal, slabi. Seja bi se res končala kakšno
               uro prej, morda celo dve, tri, ampak verjamem, da bi bili ljudje v tem primeru
               veseli. Videli bi namreč, da ne tratimo časa, da ne razpravljamo samo zaradi
               razprave, da ne dolgovezimo, ampak da smo učinkoviti. Upam, da tukaj ne gre za
               tekmovanje, za kvantiteto, ampak za kvaliteto. To pa ocenjujejo samo volivci. Vas so
               že večkrat. Hvala.</p>
            </sp>
            <sp xml:id="SDZ7-Redna-04-2015-01-27.sp179">

               <speaker>PREDSEDNIK DR. MILAN BRGLEZ:</speaker>

               <p>Besedo ima predlagatelj, mag. Marko Pogačnik.</p>
            </sp>
            <sp xml:id="SDZ7-Redna-04-2015-01-27.sp180">

               <speaker>MAG. MARKO POGAČNIK (PS SDS):</speaker>

               <p>Hvala, predsednik, za dano besedo.</p>
               <p>To še enkrat kaže dejansko obraz Stranke Mira Cerarja, predvsem z nastopom te
               poslanke sedaj jasno govori, da nekaj se je govorilo pred volitvami, nekaj se
               obljublja kasneje, ampak dejanja so pa druga. Na nek način pozivate opozicijo k
               sodelovanju, na vsak način pa, ko opozicija hoče na nek način sodelovati, vi hočete
               to sodelovanje prekiniti, bi rekel, čim prej. Vlada niti ene sekunde še ni uporabila
               v tej razpravi. Prišli so malo sedet, razprave ni, da bi povedali, kakšno je njeno
               mnenje, in predvidevam tudi, da ministrica ne bo danes izkoristila nobenega časa.</p>
               <p>Zanimivo je bilo, da je bilo na začetku pri stališčih poslanskih skupin dokaj enotno
               mnenje, da ta zakon potrebuje spremembe. Sedaj bi rad od ministrice slišal, na voljo
               ima še eno uro, kakšne predloge pričakujemo, predvsem pa kdaj. Ali že kaj delate na
               spremembi Zakona o medijih ali nič in katere rešitve predlagate vi? In predvsem bi pa
               rad tukaj postregel z nekimi podatki, ker se boste mogoče potem bolj zamislili; in
               sicer TOP 200 vrtenih skladb v letu 2005, razmerja slovenskih in tujih. 2005 je bilo
               med TOP 200 predlaganimi skladbami 68 % slovenske glasbe, 32 % tuje. 2013 je bilo
               slovenske glasbe 32 % tuje pa 68 %. To pomeni, da se je naredil obrat razmer. TOP 10
               vrtenih skladb: leto 2005 slovenskih 100 %, 2013 slovenskih le že 20 %, tujih pa 80
               %.</p>
               <p>V zadnjih dnevih smo predvsem s strani ene koalicijske stranke, pa tudi deloma iz
               ostalih koalicijskih strank, poslušali besedo "razprodaja" in "kraja". Spoštovana
               koalicija, ali niso ti podatki, ki sem jih sedaj povedal, res dejansko razprodaja in
               kraja slovenske identitete? Pri privatizaciji imate dejansko vi čisto drugačen
               pogled; tukaj, kjer se je pa dejansko naredila, razprodaja in kraja slovenske
               identitete, pa razmišljate drugače.</p>
            </sp>
            <sp xml:id="SDZ7-Redna-04-2015-01-27.sp181">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Simon Zajc, SMC, pripravi naj se dr. Dragan Matić, SMC.</p>
            </sp>
            <sp xml:id="SDZ7-Redna-04-2015-01-27.sp182">

               <speaker>SIMON ZAJC (PS SMC):</speaker>

               <p>Hvala za besedo.</p>
               <p>Glede na to, da imam nekaj izkušenj v slovenskem medijskem prostoru, tako na radiu
               kot na televiziji, da sem se s problemi, ki obstajajo na tem področju, soočal osebno
               iz prve vrste, pozdravljam cilje in namene te spremembe zakona. Problem radijskega
               prostora, tako kot ga jaz vidim, ali eden od problemov je, da ima pomanjkanje dobrih
               glasbenih urednikov oziroma pomanjkanje interesa za njih. Danes imamo večinoma ne več
               urednike, ampak sestavljavce seznamov, se pravi playlist. Ti sestavljavci, ko gledajo
               pesmi in jih ocenijo, ne vem, od 1 do 5 glede na to, kaj radio predvaja, kaj se
               sklada z njihovim usmerjanjem. Potem gredo ti komadi na playlisto. Pri teh playlistah
               se močno zgledujejo po Nemčiji, zaradi tega ker tudi nemški strokovnjaki izobražujejo
               naše lastnike radijskih postaj in urednike. Zato ste tudi mogoče opazili, da med
               privatnimi radijskimi postajami danes ni več velike razlike, vse delajo po enakem
               kopitu. Skoraj vse, ne vse, da ne bom krivičen do kakšnih, vrtijo na dan nekje
               oziroma v celem sklopu vrtijo 250 do 300 različnih pesmi, in te se konstantno
               ponavljajo. Tiste radijske postaje, ki so ta način začele prve prakticirati, so danes
               vodilne privatne radijske postaje zaradi tega, ker je ta model preizkušen.</p>
               <p>Slovenske pesmi se pa večinoma vrtijo ponoči. To je res. Tako je ponoči v resnici
               vsak radio Radio S. Tukaj se strinjam s predlagateljem, da je treba preprečiti
               zlorabo dnevnih kvot, in njihovo rešitev podpiram. Strinjam se tudi, da je treba
               podpreti mlade glasbenike in slovensko ustvarjalnost. Vendar dvig kvote na 40 % tega
               ne bo rešil. Spomnite se, kaj sem prej povedal pri sestavljanju playlist. Če dvignemo
               kvoto, bomo pač poslušali ene in iste komade večkrat na dan, nekaterim ustvarjalcem,
               seveda, to ustreza, ne bo pa to dvignilo kreativnosti. Tega problema se je pač treba
               lotiti celostno in se ga tudi bomo. Takrat bom nekatere od teh vaših rešitev tudi
               podprl.</p>
               <p>Če se na hitro ozrem še na televizijo. Kvantiteta absolutno ne prinaša kvalitete.
               Sem delal na takšni televiziji. Če delaš nekaj le zato, da zapolniš prostor, bo to
               sigurno negativno vplivalo na kakovost oddaje. Poleg tega so omejitve glede
               ponavljanj neživljenjske; dovoljujejo le prvo ponovitev, potem pa pet let ne oziroma
               če se ponavlja, ne gre več v to kvoto. Po tem predlogu bi morala RTV Slovenija
               ustvariti oziroma odkupiti najmanj 600 ur, 150 od neodvisnih producentov. Takšna
               določba bi stala RTV novih 20 milijonov evrov, dodatnih 20 milijonov evrov, kar je
               trenutno v celoti njihov programski strošek. To bi se pokrilo z RTV naročnino,
               približno 36 evrov na leto na vsakega, ki plačuje RTV naročnino. Za primerjavo,
               trenutno RTV odkupuje 25 ur, kje je šele 150 ur! Dve leti, ne vem, če je dovolj za
               to. S temi spremembami bi v resnici uničili RTV Slovenija, ker dvomim, da bi se
               državljanke in državljani strinjali s tem, da za tak procent dvignemo RTV
               naročnine.</p>
               <p>Pa da zaključim. Nameni zakona se mi zdijo dobri, pa vendar menim, da jih ta
               sprememba niti približno ne dosega, saj je pripravljena na hitro, brez analiz in s
               podcenjevanjem finančnih posledic. Vseeno sem vesel, da imamo danes ta predlog na
               mizi, mogoče za razliko od vseh ostalih, ker nakazuje na to, da boste morda kasneje
               podprli celostno prenovo medijskega zakona, ki bo tudi zasledovala te iste cilje.</p>
            </sp>
            <sp xml:id="SDZ7-Redna-04-2015-01-27.sp183">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Dragan Matić, SMC, pripravi naj se gospod Peter Vilfan,
               Zavezništvo.</p>
            </sp>
            <sp xml:id="SDZ7-Redna-04-2015-01-27.sp184">

               <speaker>DR. DRAGAN MATIĆ (PS SMC):</speaker>

               <p>Hvala za besedo, predsednik.</p>
               <p>Glede samih besed, ki so bile izrečene s strani SDS, da nismo pripravljeni na
               sodelovanje, moram pa sam izreči razočaranje nad tem, kar so poslali kot predlog
               novele v proceduro. Ker to, kar je bilo poslano v proceduro, ni pravzaprav vredno ene
               parlamentarne stranke, ki ima takšno kilometrino za seboj, kot jo ima Slovenska
               demokratska stranka. Gre v bistvu za polizdelek, ki ni naredil niti osnovne analize,
               kakšni bodo stranski učinki teh domnevnih koristi, ki temeljijo na eni in edini
               predpostavki, da bo povečanje kvantitete prineslo tudi povečanje kvalitete. Sploh
               niso razmišljali niti o tem, da enostavno se z administrativnim ukrepom ne more
               zagotoviti gledanosti oziroma poslušanosti nekih programov, ampak da bi to prinesla
               samo kvaliteta. Kvaliteta brez vlaganja, sistemskega spodbujanja kvalitetne
               produkcije mladih ustvarjalcev, pa ne bo prišla in o temu danes ni bilo dosti
               slišati. Tukaj se mi zdi, da je predlagatelj novele povsem zgrešil bistvo problema,
               ampak se je na nek način omejil na branjenje interesov določene skupine že
               uveljavljenih ustvarjalcev, kar pa po mojem, takšen pristop ne more prinesti neke
               posebno dobre rešitve.</p>
               <p>V vsem predlogu je edina točka, ki je v bistvu imela nek utemeljen pomen, dejstvo,
               da je treba urediti obveznost produkcije slovenske glasbe tudi v dnevnem terminu in
               ne samo v nočnem terminu, vendar, dragi kolegi iz SDS, to je veliko premalo, da bi se
               lahko na tem začelo neko plodno sodelovanje. Upam, da bo Vlada v najkrajšem času
               pripravila neke … / izklop mikrofona/</p>
            </sp>
            <sp xml:id="SDZ7-Redna-04-2015-01-27.sp185">

               <speaker>PREDSEDNIK DR. MILAN BRGLEZ:</speaker>

               <p>Besedo ima Violeta Tomić, Združena levica.</p>
               <p>Pripravi naj se gospod Jože Tanko, SDS.</p>
            </sp>
            <sp xml:id="SDZ7-Redna-04-2015-01-27.sp186">

               <speaker>VIOLETA TOMIĆ (PS ZL):</speaker>

               <p>Mene zanima, v katero kvoto spada EPP SDS, ki nam je predstavil gospod Pojbič?
               Ampak, EPP je plačan program.</p>
               <p>Poudariti je treba in morate vsi vedeti, da je prebral gospod Pojbič pismo
               podpredsednika SAZAS in večkrat smo že povedali, da ima SAZAS kar precejšnje interese
               pri tem zakonu in da s tem ustvarjalci glasbe, verjemite, nimajo nič, najmanj pa
               koristi. Poznam ustvarjalce in lahko vam povem iz prve roke, da je to tako.</p>
               <p>Seveda mi ne nasprotujemo glasbenim kvotam, ampak dodajamo, da te niso dovolj,
               pomembno je namreč, da ustvarimo pogoje za domačo ustvarjalnost, saj poleg količine
               domače glasbe želimo vsi poslušati tudi kakovostno glasbo. Res je veliko več tuje
               glasbe, ampak stanje je takšno tudi zato, ker novejše glasbe je premalo – domače,
               kvalitetne. Število novih skladb in število domačih ustvarjalcev ne raste, ampak
               pada, število prvih objavljenih domačih fonogramov iz leta v leto, lahko rečemo, je
               kar kritično. To bi moral biti podatek, ki bi vse odgovorne za domačno ustvarjalnost
               in pogoje njihovega dela morda zanimiral.</p>
               <p>Gospod Podkrajšek je rekel, da je domoljubje največkrat omenjena beseda tukaj in s
               tem se moram res strinjati. Neverjetno, s čim se vse povečuje domoljubje, povezuje se
               ga s tem, z grbom, himno, s tem, kje naj zastava visi, celo uzakonili bi ga radi. V
               Združeni levici namreč mislimo, da se domoljubje krepi s poštenim plačilom za pošteno
               delo, z možnostjo do dostopa do kvalitetnih zdravstvenih javnih storitev, z
               možnostjo, da izšolamo naše otroke. In pravite, da so domoljubni naši sosedje …
               Seveda so domoljubni, se spomnite reakcije, ki so jo imeli Hrvati, ko naj bi Čateške
               toplice kupile enega od hvarskih kompleksov? To je bilo domoljubje! Mi smo jim mirno
               prodali vse hotele ob Obali in trdimo, da je Piranski zaliv naš. Domoljubje, kje je
               to domoljubje, kadar prodajamo naša podjetja, naša letališča, naše javno dobro?</p>
               <p>Res je, Zakon o medijih je treba krepko pregledati, predvsem pa to, da se stranke in
               vladajoče koalicije ne bodo vtikale v programske sheme javnih zavodov. Veste,
               ustvarjalna svoboda je tisto, kar potrebujejo ustvarjalci, država pa je tista, ki
               mora zagotoviti pogoje za ustvarjanje in potem bo tudi tega domoljubja veliko več.
               Hvala.</p>
            </sp>
            <sp xml:id="SDZ7-Redna-04-2015-01-27.sp187">

               <speaker>PREDSEDNIK DR. MILAN BRGLEZ:</speaker>

               <p>Glede na tiste kriterije, ki sem jih prej postavljal, tokrat sicer ni bilo tako
               strnjeno, ampak del te razprave je tudi šel izven okvira tega, kar je tema.</p>
               <p>Zato kot predzadnjemu dajem besedo gospodu Jožetu Tanku, SDS. Kot zadnji se naj
               pripravi predlagatelj mag. Marko Pogačnik.</p>
            </sp>
            <sp xml:id="SDZ7-Redna-04-2015-01-27.sp188">

               <speaker>JOŽE TANKO (PS SDS):</speaker>

               <p>Najlepša hvala, spoštovani predsednik!</p>
               <p>Najprej mogoče beseda o tem, kako smo na kolegiju obravnavali najavo časa. Zaveznik
               Alenke Bratušek, gospod Jani Möderndorfer je opozoril, da naj predlagatelju oziroma
               tistemu, ki bodo najavili čas, da ga najavijo v skladu s pričakovanji in s tem, kar
               bodo porabili. Zdaj ugotavljam, da je Vlada za razpravo najavila veliko preveč časa;
               eno uro časa, in v tem času, ko je potekala razprava, se ne ministrica na ne njen
               državni sekretar nista blagovolila niti enkrat prijaviti k razpravi, kar pravzaprav
               ne daje dobrih obetov ne za delo Vlade naprej in tudi zagotovo ni to dobra podoba
               Vlade sedaj. Težko pričakujemo od Vlade po 4, 5 mesecih oziroma tudi v nadaljevanju
               kakšne sistemske kompleksne analitične rešitve, če niti Vlada ni v stanju
               argumentirano parirati razpravam poslancev; ne opozicijskih ne koalicijskih. Niti
               enega argumenta, niti ene podkrepitve svojemu stališču Vlada v tem času 4 ur in pol,
               kar bi tekla razprava, ni bila sposobna dodati, razen tistih 5 uvodnih minut, ko so
               prebrali pripravljeno besedilo, povzeto najbrž po stališču RTV.</p>
               <p>Ugotavljam, da so težki časi za slovensko kulturo, kajti pri tako pomembnih stvareh,
               kot je podpora domači slovenski kulturi, da ne Vlada ne koalicija ne najdeta nekih
               pomembnih argumentov pri predlogih, ki smo jih danes obravnavali in jih je predlagala
               Slovenska demokratska stranka, je težko pričakovati. Vi govorite o tem, da je treba
               dati spodbudno okolje za razvoj slovenske kulture. Kako, na kakšen način, če se velik
               del ali pa največji del slovenske glasbene produkcije vrti v nočnem času? Sprašujem
               vas, gospa ministrica, kateremu trgu je to namenjeno – slovenski spi tisti čas.
               Kateremu trgu je namenjena, je namenjeno predvajanje slovenske glasbe v nočnem času?
               Ameriškemu, azerbajdžanskemu, indijskemu? Kako bomo ustvarili pogoje za razvoj
               slovenske glasbe, glasbene produkcije, če sami dopustimo, da se slovenski glasbeni
               ustvarjalci marginalizirajo in nihče ob tem ne stori nič, nihče. Celo vladna
               koalicija, ki je opozorjena na problem, se posmehuje našemu predlogu in pravi, da
               naši predlogi niso ne celoviti, da naši predlogi so pomanjkljivi in tako naprej. Če
               bi ta kriterij, o katerem govorijo koalicijski poslanci, v tem mandatu zdržal in bi
               ga dejansko zagovarjali, potem čez zakonodajni postopek do sedaj ne bi smel niti eden
               vladni zakon. Niti eden, razen ratifikacij!</p>
               <p>Poglejte, samo poglejte vladne predloge zakonov, kolikokrat so amandmirani, da
               pridejo lahko čez zakonodajni postopek, in nobenih tovrstnih pomislekov, ki jih imate
               danes pri naših predlogih zakonov, ne naslavljate na Vlado. Niti enkrat niste
               dvignili roke, da bi zakon zavrnili. Niti enkrat! Celo več, večina vaših predlogov
               zakonov je pripravljena tako, da niti ne moremo opraviti splošne razprave o zakonu,
               ker jih predlagate serijsko, po skrajšanem in po nujnem postopku. Niti ne dopustite
               razprave v Državnem zboru! Mi takih predlogov, hvala bogu, ne predlagamo in smo se
               pripravljeni soočiti s komerkoli v Državnem zboru pri našemu predlogu zakona.</p>
               <p>Več vas je govorilo o analizah, da manjkajo pri našem predlogu analize. Kaj pa
               potrebujemo mi pri teh analizah? Gospod Marko Pogačnik vam je prej povedal, kako je
               padel delež slovenske glasbene produkcije v medijih, z dveh tretjin na eno tretjino,
               in da je med tistimi od TOP 10 predvajanih skladb od leta 2005 do sedaj bilo med
               prvih deset leta 2005 deset, zdaj pa samo še ena ali dve. Potrebujete še kakšno
               dodatno analizo? Sprašujem, ker če je treba, vam bomo dali še kakšen dokument, ampak
               te dokumente ste tako ali tako dobili, ker vam jih je poslalo združenje istočasno,
               tako kot nam. To, kar govorite okrog teh zadev, je popolno sprenevedanje. Če
               koalicija ni pripravljena podpreti zakona, ki evidentno izboljšuje položaj slovenskih
               ustvarjalcev, potem ne govorite o tem, da želite izboljšati okolje za slovenske
               ustvarjalce. Ker kljub tem podatkom, ki so bili predstavljeni in ki so vam jih
               eminentni slovenski ustvarjalci dali, zagovarjate status quo. Zagovarjate
               marginalizacijo slovenske glasbene in avdio produkcije!</p>
               <p>Mislim, da je čas, da marsikateremu sposobnemu slovenskemu glasbenemu ustvarjalcu
               omogočimo, da se iz popoldanskega ustvarjalca prelevi v profesionalnega ustvarjalca.
               S tem, ko jih marginaliziramo, ko jih potiskamo na obrobje, jim ne omogočimo, ne damo
               pogojev, da bi se lahko v celoti posvetili glasbeni produkciji, glasbenemu delu,
               ustvarjanju, ampak to delajo poleg neke druge zaposlitve. Tako rekoč so popoldanski
               espeji, pa ne samo popoldanski, nočni espeji; odvisno, kakšno službo imajo. Težko je
               potem govoriti o tem, da bomo zagotovili pogoje, da se bo ustvarjala dodatna
               produkcija mladih ustvarjalcev, če jih marginaliziramo. Če ne zna vladna koalicija
               prisluhniti in omogočiti, da se vzpostavijo pogoji za to, da bi se ustvarjalnost
               razvijala, pač pa dela vse, da se ustvarjalnost duši, potem je nemogoče govoriti o
               čemerkoli drugem kot o dušenju slovenske glasbene produkcije. Ne vem, morda vam je
               všeč, da sta dve tretjini glasbenega prostora namenjeni tuji glasbi. Morda vam je
               všeč. Meni bi bilo bolj všeč, da bi bil ta delež drugačen in da bi bil tudi bolj
               enakomerno razporejen – da bi bil enakomerno razporejen preko celotnega programskega
               časa.</p>
               <p>Vsi tisti, ki ste izrazili velike pomisleke o tem, da bo to vplivalo na propagando
               oziroma na oglaševalski čas in prostor v medijih, imate pravzaprav napačne predstave
               o tem. Če bodo vsi ustvarjalci, če bodo vsi mediji delali pod istimi pogoji in istim
               režimom, se v principu ne bo popolnoma nič spremenilo. Popolnoma nič! Ne pri
               oglaševanju, ne pri trženju drugega prostora in tako naprej! Samo struktura prostora,
               ki to zapolnjuje, se bo spremenila – v delež slovenske glasbene produkcije. In nič
               drugega.</p>
               <p>Kar zadeva Javni zavod Radiotelevizijo. Javni zavod Radiotelevizija Slovenija je
               zavod posebnega pomena, zato ga tudi vsi plačujemo, vsi tisti, ki imamo električne
               števce. Vsi ga plačujemo. Plačujemo ga zato, da vzdržuje slovensko produkcijo, ker je
               zaradi različnih razlogov morda manj konkurenčna, morda manj komercialna, in jo v
               primerjavi s komercialnimi mediji poskušamo v tem delu ohranjati, ker komercialni
               mediji – in teh je večina v Sloveniji – imajo drug cilj, drug namen. Javni zavod
               Radiotelevizija ne sme imeti tega komercialnega namena. Imamo ga za to, da ravno
               delež slovenske glasbene filmske, dramske in ostale ustvarjalnosti ohranja. Izključno
               za to! Če direktor Javnega zavoda Radiotelevizija pač napiše, da bo to stalo dvajset
               milijonov samo pri tem, da se bo ena stvar spremenila za 10 % – s 40 na 50 % –, potem
               pri vseh tistih, ki dlje časa že malo spremljamo, kaj se dogaja z Javnim zavodom
               Radiotelevizija, vemo, da to ne drži. Na pamet povedano ali pa iz poslovnih poročil
               lahko pogledate, to ne more držati. Ne more držati! To lahko zagotovi tudi
               ministrica, ki pokriva to področje.</p>
               <p>Če bi bil namen tega dopisa direktorja Radiotelevizija resen, potem bi zraven
               priložil tisto, kar vi zahtevate ves čas, to pa je analiza. Te analize, priložene
               mnenju oziroma mnenju direktorja Radiotelevizije, ni in jo bomo najbrž tudi težko
               dobili. Res je, da smo mi v nekaterih obdobjih prej tudi imeli na določene stvari
               drugačen pomen, tega ne zanikamo, kajti tudi noben zakon, ki ga pripravlja vaša
               vlada, ne bo večen, nobena rešitev ne bo večna, ker se pač razmere spreminjajo,
               položaj se spreminja in takrat, ko se zaznajo potrebe po spremembi, je treba
               reagirati.</p>
               <p>Mislim, da ste v vseh poslanskih skupinah dobili pozive ali pa želje mnogih za
               kakšen razgovor. Nam so poslali, tako kot vam, pred dnevi tudi ustvarjalci in mislim,
               da to, česar smo se lotili, dejansko tudi stoji. Mislim, da bi morala Vlada in tudi
               koalicija v Državnem zboru storiti vse, da se problemi tudi na področju kulture
               začnejo reševati. Če boste na takšen način pristopili k reševanju problemov kot
               sedaj, ko nihče nič ne govori, nihče nič ne pove, nihče nič ne predlaga, niti Vlada,
               ki je za to najbolj poklicana, potem bomo težko dobili v Državni zbor kakršnokoli
               celovito rešitev za ta problem ali pa za ureditev medijske krajine. Težko. Nemogoče.
               Če že danes, ko imamo pred seboj tako enostavno zadevo, kot je korektura samo
               nekaterih rešitev, ki v veljavni zakonodaji niso dobro urejene, so izrazito v škodo
               slovenskih ustvarjalcev, ki jih marginalizirajo, potem težko pričakujemo karkoli
               dobrega na temu področju, kar zadeva medijski del, avdiovizualni del in tudi kar
               zadeva druga področja kulture. To je tako počasno odzivanje na realne probleme, da ne
               vem, če jih bomo dočakal do konca mandata, pa čeprav bo ta štirileten.</p>
               <p>Pričakoval pa bi, od vseh tistih, ki ste nas tako kritizirali, tudi nekateri s
               področja, ki bi ga morali nekoliko bolj poznati kot drugi, da bi na osnovi analize
               pripravili vi kakšen predlog zakona. Cela koalicija v Državnem zboru ni pripravila
               niti enega zakona, čeprav imate očitno veliko idej, imate veliko protiargumentov za
               tisto, kar mi predlagamo; ampak da bi to, kar nam očitate, spravili v svoje besedilo
               zakona, tega do zdaj še nismo doživeli.</p>
               <p>Predlagam vam, da če Vlada ne zmore teh svojih potencialov, gospod predsednik je
               dejal, da naši predlogi zakonov padajo zato, ker nimamo dovolj strokovnega suporta v
               Državnem zboru, potem predlagam, da naredite nekaj, da boste ta mirujoči suport po
               ministrstvih, v vladni stavbi zagnali, da bodo prišli propulzivno in odzivno
               predlogi, ki bodo reševali posamezne zadeve.</p>
               <p>Moram reči, da sem nad pristopom Vlade izredno razočaran v tem primeru, kar zadeva
               področje kulture. Gospa ministrica, to mnenje, ki ste ga poslali, zakaj zavračate naš
               predlog zakona, mislim, da je drugi ali tretji dokument z vašega področja. Tudi pri
               prejšnjem zakonu smo dobili podobno mnenje, zakaj ni razlogov, zakaj se nasprotuje
               naši rešitvi in pa nekaj odgovorov na poslanska vprašanja. To smo doživeli v prvih
               štirih mesecih. Če boste ubrali to tehnologijo dela, potem težko pričakujete, da
               boste od nas dobili kakšno podporo, ker ko nam na tako neargumentiran način zavračate
               predloge zakonov, ki so nujno potrebni, ki rešujejo vitalne probleme na nekaterih
               področjih, da na tak način daleč ne bomo prišli. Tudi naprej imamo še nekaj predlogov
               zakonov, ki so doživeli isto argumentacijo Vlade, da niso celoviti. Mislim, da je
               čas, da se ta vladna struktura in struktura Državnega zbora nekoliko konsolidira,
               dejansko pogleda, kje so problemi, kaj je treba narediti, če ne gre v enem koraku,
               gremo postopoma, tudi to je način – in predlagamo, da se nekaterih rešitev lotevamo
               postopoma.</p>
               <p>To, kar smo predlagali s spremembo Zakona o medijih, je korak na posameznem segmentu
               v boljšo smer, v smer izboljšave. Zaradi tega ne bodo prizadeti ne komercialni
               mediji, ne bo prizadet Javni zavod Radiotelevizija, bo pa veliko več zadovoljstva pri
               slovenskih glasbenih ustvarjalcih, ki se bodo lahko temu področju bolj posvetili in
               tudi dvignili kvaliteto navsezadnje. Težko pričakujemo od nekoga, ki dela na margini,
               ki dela v oteženih pogojih, ki je prisiljen, da se z dejavnostjo ukvarja na
               neprofesionalen način, dosežke, kot jih delajo profesionalci drugod. Pa še posebnost
               slovenskega trga je ta, da je ta trg izredno majhen in močno pod vplivom drugih
               večjih narodov, ki so okoli nas, predvsem južnega in zahodnega.</p>
               <p>Mislim, da bi morali, preden se tako opredeljuje Vlada, ki je kar pobegnila, kot
               tudi koalicijski poslanci v Državnem zboru do predlogov zakonov, ki jih vlagamo
               dobronamerno v Državnem zboru, da nekako to bolj pregledate resno, da se tem stvarem
               bolj posvetite in da ne padajo te pavšalne ocene o tem, da so zadeve nesistemske, da
               niso celovite in tako naprej. Niti en zakon, ki ga boste vložili v zakonodajni
               postopek bodisi kot vlada ali kot koalicijski poslanci, ne bo celovit. Niti eden.
               Niti eden ne bo tak, da bi šel mimo redakcij s potrebnimi amandmaji skozi zakonodajni
               postopek. Niti eden ne bo tak, da ne bo treba črtati kakšnega člena, ker bo ali
               pleonazem, ali bo neustaven, ali bo karkoli drugače. Uporabiti to količino rok samo
               za to, da se pove največji opozicijski stranki, ki se je na tem področju potrudila,
               da je vmes morda v tem predlogu kakšna pomanjkljivost, je najbrž zelo slabo znamenje
               in slabo sporočilo.</p>
               <p>Tu ste dobili tudi dopis, tega SUGU v katerem opozarjajo, da so že pred dvema
               letoma, tremi leti podpisali več peticij in jih tudi naslovili tudi na Vlado in tudi
               javnosti. Te peticije pač niso narejene zato, da se jim bo tem slovenskim glasbenim
               ustvarjalcem naredil nek nadstandard. Napisane so zato, da bi se jim zagotovili vsaj
               minimalni standardi za opravljanje tistega, kar od slovenskih glasbenih in tudi
               drugih ustvarjalcev pričakujemo. Na področju knjige, s tega področja kulture, je več
               slovenskih kulturnikov, pisateljev, ki živijo od posebne državne subvencije, čeprav
               nekateri projekti ne gredo v promet. Na tem področju gre več ali manj za čisto
               komercialno dejavnost teh avtorjev. Nobeden verjetno nima posebne državne subvencije
               za to, da je glasbeni ustvarjalec. To je verjetno problem tega področja in mislim, da
               bi bilo treba vsem tem ljudem prisluhniti; to, kar predlagamo, eventualno dopolniti s
               kakšnimi rešitvami, ki so lahko še boljše, nikakor pa ne to takole, a priori, kot smo
               bili danes priča, pospraviti pod mizo in iti veselo domov.</p>
               <p>Kar zadeva pa spoštovane razpravljavce, ki govorijo o zapravljanju časa. Vi dobite
               plačo in mi, ali imamo sejo Državnega zbora ali je nimamo. Za vsak dan posebej. In
               govoriti o tem, da je najbolje, da ne zapravljamo časa v Državnem zboru, pomeni, da
               bi bilo najbolj fino, da bi bilo doma in sedeli in pač bi dobili ta pavšal, ki ga
               dobimo kot zaposleni funkcionarji v Državnem zboru. Naša naloga je, in to pri nas to
               resno jemljemo, da se potrudimo, pripravimo zakone, pripravimo rešitve, jih vložimo,
               branimo, zagovarjamo in to bomo počeli tudi naprej. Vsi tisti, ki imate pa težave s
               tem, da zapravljate čas, s tem ko ste prisiljeni sodelovati v razpravi, pa ne
               najavite časa, navsezadnje. Naj velja to za ministrstvo ali ministrstva, ni velikih
               razlik, velja tudi za poslanske skupine. Smo pa pripravljeni, kadar bodo prišli
               predlogi zakonov, ki jih čakamo, to sem že enkrat rekel, priti tudi v nedeljo, zato
               da bomo te stvari urejali, sprejemali, obravnavali itn. Ampak tega ni, ljudje božji.
               Tega ni! Čakamo štiri mesece, razmišljate poglobljeno, verjetno pripravljate analize,
               strategije, ampak rešitve, ki bi odpravile kakšen problem, so pa izjemno počasne. Na
               tej seji je eden takih samo zakon o fiskalnem pravilu, ki ste ga vložili.</p>
               <p>Tako je treba tudi takrat, ko kritizirate aktivnost kakšne poslanske skupine, imeti
               določeno mero razumevanja za to. V Državnem zboru smo zato, da predlagamo, ne glede
               na področje, pa naj gre to za kulturo, pravosodje, notranje zadeve, finance, da
               predlagamo rešitve. In glede na to, kako razpravljajo poslanci koalicijskih
               poslanskih skupin, je razumeti, kot da nam to pravico odrekate. Kot da nam pravico,
               da nekaj predlagamo, za kar mislimo, da je potrebno in dobro, odrekate. In tudi to,
               da samo opozorim – čeprav predsednik že čaka, da bo povedal –, mislim, da je treba
               tudi to vzeti z določeno dozo razumevanja in tudi našega prispevka k temu, da se
               razmere v slovenskem prostoru nekako izboljšajo za tiste, ki imajo željo, da karkoli
               prispevajo. Področje glasbenega ustvarjanja je eno takih; področje razdeljevanja
               sredstev, ki zadeva glasbene ustvarjalce itn., je tudi področje, ki je izredno
               problematično. Samo to se na žalost ureja v drugem zakonu. To bo padlo pač pod drug
               režim, in tudi temu se najbrž Vlada, ne koalicija in ne opozicija ne bo mogla
               izogniti. In če ne bo Vlada hitro kaj naredila, vam zagotavljam, da bomo tudi kakšno
               drugo področje s področja kulture novelirali, ne glede na želje ali pa pripombe, ki
               jih boste imeli koalicijski poslanci in Vlada. Hvala lepa.</p>
            </sp>
            <sp xml:id="SDZ7-Redna-04-2015-01-27.sp189">

               <speaker>PREDSEDNIK DR. MILAN BRGLEZ:</speaker>

               <p>Preden dam besedo ministrici za kulturo, samo pač opazka na tisti proceduralni del
               vašega nastopa.</p>
               <p>Namreč, strinjam se s tem, da Vlada neracionalno najavlja svoj čas in še preden ste
               dali to pripombo, sem naročil dopis v zvezi s tem, tako da bo Vlada tudi pisno
               opozorjena, da mora bolj racionalno najavljati svoj čas.</p>
               <p>Zdaj pa dajem besedo ministrici za kulturo mag. Julijani Bizjak Mlakar.</p>
            </sp>
            <sp xml:id="SDZ7-Redna-04-2015-01-27.sp190">

               <speaker>MAG. JULIJANA BIZJAK MLAKAR:</speaker>

               <p>Hvala lepa. Spoštovani!</p>
               <p>Najprej sem glede na celotno razpravo želela prihraniti čas vsem nam, po drugi strani
               tudi, ker mi je dejansko kar nerodno govoriti o tem. Torej, gre samo za šest členov,
               ampak veste, v teh šestih členih je toliko pomanjkljivosti, toliko pomanjkljivosti,
               da sem si morala rezervirati kar eno uro časa za razpravo. Vendar, ko sem videla, kam
               gre razprava, da ste tudi sami že ugotovili določene pomanjkljivosti, tudi s pomočjo
               tega, ker ste si kasneje, kot smo si mi na ministrstvu …</p>
               <p>Torej, mi nismo vedeli za te predloge, ki so kasneje prišli od RTV Slovenija, in
               ostalo, mi smo sami te stvari pripravili in nekako ugotovili, da se ujemamo tudi s
               tem, kar je koalicija danes povedala. Zaradi tega sem najprej mislila, da bi
               prihranila čas vsem, tudi gledalcem pred TV-ekranom, ker mislim, da bi morali začeti,
               vsaj kar se tiče politike, malo drugače delati; ne pa, da neka politična stranka
               vloži pomanjkljiv zakon samo zaradi tega, da je vložen v proceduro in da se potem
               odvijajo borbe med eno in drugo stranjo. Mislim, da bi morala vsaka stran, ne glede
               na to, kaj pravzaprav vlaga, da bi morali biti ti predlogi drugačni, kot sledi iz
               tega zakona. Vendar, želim povedati, kateri so še razlogi za zavrnitev tega zakona,
               ki ga seveda ni možno podpreti zaradi številnih pomanjkljivosti, na katere sem
               opozorila že v svojem uvodnem delu.</p>
               <p>Tako med drugim manjkajo določbe, ki bi omogočile izvajanje hitrejšega in
               učinkovitejšega nadzora, tako s strani Agencije za komunikacijska omrežja in storitve
               Republike Slovenije in tudi Inšpektorata Republike Slovenije za kulturo in medije ter
               določile ustrezne sankcije za kršitelje. Veljavni zakon o medijih namreč ne
               predvideva predpisanih glob za nedoseganje predpisanega deleža slovenskih
               avdiovizualnih del in tega zakona ni sestavila sedanja koalicija. Večje kvote bi
               krepko povečale prilive organizacijam, kot je SAZAS. Ta interes razumemo, vendar pa
               si na ministrstvu prizadevamo najprej za transparentno poslovanje tovrstnih
               organizacij, ki sicer sodijo v okvir Ministrstva za gospodarstvo, razvoj in
               tehnologijo. Zato s tem ministrstvom aktivno sodelujemo na področju okrepitve nadzora
               nad SAZAS in tudi drugimi tovrstnimi organizacijami, kjer samo na ta način lahko
               zagotovimo, da bodo kvote, najsibo takšne ali drugačne, da bodo tudi spoštovane.</p>
               <p>Predlagatelj navaja, da se z natančnejšimi opredelitvami na področju definicije
               avdiovizualnih del omogoča učinkovitejši nadzor in posledično spoštovanje predpisanih
               deležev, pri čemer pa se določbe o nadzoru, to je 108. in 109. člen Zakona o medijih,
               sploh ne spreminjajo. Nedodelano ostaja tudi področje predpisanega deleža slovenske
               glasbe v radijskih in televizijskih programih, saj predlog novele zakona ne odpravlja
               določila veljavnega Zakona o medijih, pri katerem šteje predvajanje slovenske glasbe
               v delež lastne produkcije. Tudi ne rešuje povsem jasno dilem, katera glasba sploh
               šteje za slovensko glasbo: glasba v slovenskem jeziku ali glasba, ki jo ustvarjajo
               slovenski državljani. V 1. členu predlagatelj spreminja drugi odstavek sedanjega 68.
               člena in s tem ožji pojem slovenskih avdiovizualnih del na tista, ki so na
               kakršenkoli način izražena kot individualne intelektualne storitve s področja
               književnosti, znanosti in umetnosti in je bil za njih napisan sinopsis in ali
               scenarij. S to spremembo bi se vrsta avdiovizualnih del, na primer videospoti,
               pogovorne oddaje, televizijske priredbe predstav in drugo ne mogla več upoštevati kot
               avdiovizualna dela, saj zanje niso napisani sinopsisi in oziroma scenariji, pa čeprav
               takšna dela ustrezajo vsem strokovnim pojmovanjem avdiovizualne dejavnosti oziroma
               avdiovizualnega dela.</p>
               <p>Namesto poenotenja že sedaj različnih definicij avdiovizualnih del bi s to
               definicijo, ki je v tej noveli zakona, vnesli še dodatno zmedo v obstoječe
               definicije, ki so v Zakonu o Slovenskem filmskem centru, Zakonu o avtorskih in
               sorodnih pravicah in drugje. Predlagane definicije neutemeljeno spreminjajo in ožijo
               pojmovanje avdiovizualnega dela v primerjavi z ostalimi predpisi v Republiki
               Sloveniji. Prav tako pa pojem ni povsem jasno opredeljen.</p>
               <p>Predlog novele zakona, kot je bilo povedano, ne temelji na nobeni analizi stanja
               slovenske glasbene in avdiovizualne produkcije. Ta bi bila nujna zlasti na področju
               slovenske glasbene produkcije, saj predlog novele zakona v 2. členu predvideva kar
               dvakratno povečanje veljavnega predpisanega deleža slovenske glasbe na komercialnih
               programih, od katerega mora polovico predstavljati slovenska glasba, mlajša od 5 let.
               Nacionalni interes, ki mu sledi ministrstvo, je zagotovo v predvajanju slovenske
               glasbe; vendar, kot povedano, ni preučeno, ali je slovenski glasbeni trg dovolj
               velik, da zagotavlja dovolj kakovostne glasbe. Ne bi se smelo zgoditi, da bi se
               zaradi izpolnjevanja zvišanih predpisanih deležev predvajala tudi manj kakovostna
               slovenska glasba, ki ni povsem primerna za nacionalni program, kar bi bilo seveda v
               nasprotju z zahtevami in pričakovanji, ki jih imamo na primer do Radiotelevizije
               Slovenija. Takšno vprašanje je še posebej utemeljeno, ker naj bi po predlogu novele
               zakona vsaj polovico deleža predvajanja slovenske glasbe predstavljala glasbena
               produkcija slovenskih ustvarjalcev in poustvarjalcev, ki je mlajša od 5 let. Ta trg
               pa je še toliko ožji.</p>
               <p>Uvodni del predloga novele zakona ne vsebuje analize potencialne količine, količine
               kvalitetne slovenske glasbe, ki bi lahko zapolnila tako visok predpisan delež. Zaradi
               navedenega bi bila predhodna proučitev predloga novele zakona in analiza posledic še
               toliko pomembnejša. Predlagana novela zakona ne upošteva razvoja tematskih programov
               slovenskih izdajateljev, pri katerih je treba še posebej preučiti, ali je mogoče
               doseči predpisane deleže domače produkcije, na primer pri filmskih in dokumentarnih
               tematskih programih. Po nekaterih podatkih naj bi to ne bilo mogoče, predlagatelj pa
               o tem nima nobene analize in tudi nezadovoljivih odgovorov, da bi bilo mogoče
               nasprotne trditve sprejeti ali pa jih zavrniti. Tako ostaja namen oziroma razlog za
               podrobno in strožjo ureditev področja predpisanih deležev slovenskih avdiovizualnih
               del v televizijskih programih RTV Slovenija le na ravni želja po večjem deležu
               slovenskih del, kar je, mimogrede, tudi cilj Ministrstva za kulturo. Vendar, pa se
               ministrstvo zaveda svoje odgovornosti za tehtnost podanih predlogov, zaradi česar smo
               prepričani, da je treba najprej proučiti posledice morebitne uvedbe tako velikih
               deležev.</p>
               <p>Da so predlogi preuranjeni, dokazuje tudi dejstvo, da predlagatelj ne pojasni
               prepričljivo, zakaj se po novem v predpisani delež slovenskih avdiovizualnih del
               štejejo le premiere in prve ponovitve, kar je, mimogrede, tudi odmik od ureditve, ki
               velja za evropska avdiovizualna dela. Takšna določba ima lahko finančne posledice, na
               primer tudi za regionalna centra Televizijo Koper in Televizijo Maribor, kar bi
               zahtevalo višji vložek v slovenska avdiovizualna dela in neodvisno produkcijo.</p>
               <p>Predlog novele zakona nadalje napačno navaja, da predlog zakona nima finančnih
               posledic za državni proračun. Predlog namreč uvaja register neodvisnih producentov,
               kar pa pomeni dodatne obremenitve tako za obstoječe delovne obveznosti, za vodenje
               registra, za nadzor in proračun, eventualne potrebe po dodatni zaposlitvi kot tudi za
               same producente obveznost vpisa v register – plačilo takse. Prav tako pa se s tem
               uvaja dodatna administrativna ovira, uvaja se nov postopek oziroma register.</p>
               <p>Predlog novele zakona se z vidika primerjalnih ureditev sklicuje zlasti na francosko
               in hrvaško ureditev, pri čemer je hrvaška ureditev po pričakovanju identična sedaj
               veljavni slovenski ureditvi in torej ne more služiti za utemeljitev predlaganih
               sprememb. Tako predlagatelju ostaja francoska ureditev, ki pa naj bi v okviru
               Evropske unije na področju predpisanih deležev produkcije v francoskem jeziku veljala
               za izjemo. Zato pri primerjalnem pregledu pogrešamo poleg analize stanja in učinkov
               vsaj še kakšen primer druge države, ki bi zaradi primerljivosti s Slovenijo lahko
               služila kot primer dobre prakse.</p>
               <p>S 4. členom predloga novele zakona se spreminja drugi odstavek, 92. člena Zakona o
               medijih in se dodaja novi šesti odstavek istega člena. Slovenska avdiovizualna dela
               morajo na prvem in drugem televizijskem programu Radiotelevizije Slovenije skupaj
               obsegati najmanj 25 % letnega oddajnega časa, pri čemer morajo eno četrtino oziroma
               6,25 % tega deleža – tukaj bi vas opozorila, da ena četrtina ni 6,25 % tega deleža –,
               ustvariti neodvisni producenti oziroma najmanj 600 ur premiernih slovenskih
               avdiovizualnih del in najmanj 150 ur premiernih slovenskih avdiovizualnih del
               neodvisnih producentov. Proučiti bi bilo treba, ali je predlagana sprememba zakona
               izvedljiva, na primer, za Radiotelevizijo Slovenija, saj se pojavlja mnenje, da z
               vsemi javnimi razpis letno ne pridobi toliko programskih avdiovizualnih vsebin, ki bi
               dosegle predlagani obvezni čas premiernih predvajanj.</p>
               <p>Poleg tega je treba proučiti finančno vzdržnost predlagane spremembe, saj naj bi po
               nekaterih podatkih pomenila, da mora Radiotelevizija Slovenija bistveno povečati
               sedanja sredstva za produkcijo, če želi ustvariti, pridobiti ali odkupiti najmanj 600
               ur premiernih slovenskih avdiovizualnih del in najmanj 150 ur premiernih slovenskih
               avdiovizualnih del neodvisnih producentov, če gledamo po ožjih definiciji slovenskih
               avdiovizualnih del, kot je navedeno v samem predlogu novele zakona. Količinski dvig
               obveznega deleža primernih oziroma novih avdiovizualnih del ne zagotavlja hkrati tudi
               dviga kvalitete, ampak lahko, kot smo že poudarili, povzroči znižanje kakovosti
               predvajanega programa. To pa je v nasprotju z javnim interesom, zaradi katerega je
               Radiotelevizija Slovenija z zakonom sploh ustanovljena.</p>
               <p>Še enkrat bi želela opozoriti na napako v predlogu določbe drugega odstavka, saj 6,25
               % ni ena četrtina deleža. Šesti odstavek določa, da se na Ministrstvu za kulturo vodi
               register neodvisnih producentov, ki se osvežuje dvakrat letno s pomočjo združenj, ki
               zastopajo neodvisne producente. Predlog zakona je tudi nomotehnično pomanjkljiv,
               zlasti v primeru določbe o vodenju registra neodvisnih producentov. Predlog zakona
               namreč ne določa postopka oziroma načina vodenja takšnega registra, vpis in izbris iz
               registra, sporočanje sprememb in tako dalje. Ne določa natančno pogojev za vpis v
               register, določilo, da se register osvežuje s pomočjo združenj, ki zastopajo
               neodvisne producente, pa z vidika vodenja in odločanja v upravnih postopkih povsem
               neustrezno. Ugotovimo pa lahko še druge pomanjkljivosti predloga novele zakona, kot
               so manjkajoči kriteriji presoje o upravičenosti vpisa v register. Tako ni predvidenih
               določb glede kriterijev oziroma zagotovitve možnosti presoje države o upravičenosti
               producenta do statusa neodvisnega producenta.</p>
               <p>Nomotehnično neustrezna je tudi prehodna določba, da se spremenjeni tretji odstavek
               86. člena začne uporabljati najkasneje dve leti po uveljavitvi tega zakona, saj bi to
               pomenilo, da se lahko začne uporabljati kadarkoli v roku dveh let. To je z vidika
               zagotovitve pravne varnosti nedopustno, saj mora biti čas veljave določb oziroma
               predpisov določen povsem ugotovljivo.</p>
               <p>Iz predloga novele zakona izhaja, da so bile predlagane rešitve pripravljene na
               hitro, brez predhodne analize stanja, necelovite in nedodelane, saj obravnavajo le
               posamezna področja medijske regulacije in tudi znotraj posameznih področij ne urejajo
               vseh relevantnih vprašanj, njihova utemeljitev pa je glede na področje urejanja zelo
               kratka in ne zagotavlja celovite podlage za učinkovito presojo posledic.</p>
               <p>Naj nadaljujem. Predlog novele zakona ni v skladu, kot smo rekli, z Nacionalnim
               programom za kulturo 2014–2017, ki predvideva celovito prenovo medijske zakonodaje,
               ne pa sprejemanje parcialnih rešitev. Od poslancev SDS ste za tak program glasovali
               tudi prvopodpisani Jože Tanko, Andrej Čuš, mag. Branko Grims, Zvonko Lah, mag. Marko
               Pogačnik in Ljubo Žnidar. Predlog novele zakona tudi ni v skladu s sklepom Državnega
               zbora Republike Slovenije, Odbora za kulturo, šolstvo, šport in mladino, sprejetega
               6. oktobra 2009, ki določa naslednje: "Strategija razvoja radijskih in televizijskih
               programov v Republiki Sloveniji naj nastane med Svetom za radiofuzijo, APEK,
               izdajatelji in Ministrstvom za kulturo. Strategija naj bo podlaga za pripravo
               sprememb in dopolnitev zakona o medijih." Predlagatelji tega sklepa so bili: Franc
               Pukšič, SDS oziroma Poslanska skupina SDS.</p>
               <p>Ne nazadnje je treba omeniti, da je bil predlog zakona vložen 16. januarja letos in
               je danes, 9 dni kasneje, že v prvi obravnavi. Problematično je, da politična stranka,
               ki je predlog novele zakona vložila, k oblikovanju predpisa ni povabila strokovne in
               druge javnosti, da podata svoje mnenje in pripombe – ne s stališča procedure, ampak s
               stališča tega, kar naj bi vsak zakon seveda vseboval, to se pravi, obravnavo tudi,
               kar se tiče strokovne in laične javnosti, zainteresirane seveda, je pa to velika
               pomanjkljivost. Mislim, da je to tudi problem. Tudi iz pripomb na predlog novele
               zakona, ki sem jih zaznala v vmesnem času, izhaja, da ni bilo dovolj časa za
               vključitev zainteresirane strokovne in druge javnosti v razpravo o predlogu novele
               zakona. To, da strokovna in druga javnost nima možnosti za oblikovanje pripomb do
               predloga novele zakona, pa že sodi na polje transparentnosti oziroma tega, da
               predlagatelj ne želi ali pa se mu ne zdi pomembno, da bi se javnost sploh opredelila
               do rešitev, ki jih predlaga.</p>
               <p>Ne glede na vse, kot danes že rečeno, pa se predlagateljem predloga novele zakona
               zahvaljujem za dobro namero in tudi za konstruktivne predloge v smislu usmeritve v
               povečanje predpisanih deležev slovenske produkcije, ki jih bomo pri pripravi
               celovitih sprememb medijske zakonodaje vsekakor proučili. Hvala lepa.</p>
            </sp>
            <sp xml:id="SDZ7-Redna-04-2015-01-27.sp191">

               <speaker>PREDSEDNIK DR. MILAN BRGLEZ:</speaker>

               <p>Postopkovno?</p>
               <p>Gospod Jože Tanko.</p>
            </sp>
            <sp xml:id="SDZ7-Redna-04-2015-01-27.sp192">

               <speaker>JOŽE TANKO (PS SDS):</speaker>

               <p>Hvala lepa. Spoštovana ministrica, spoštovani predsednik, kolegi!</p>
               <p>Približno 70, 80 % tega, kar je zdajle prebrala spoštovana ministrica, je napisanega
               dobesedno v mnenju Vlade, ki ste ga dobili 23. 1. posredovanega na mizo, dobesedno.
               Gospa ministrica, nam ni treba brati stvari, ki jih je Vlada že posredovala in o
               čemer smo opravili razpravo, h kateri se niste prijavili. Res ste z nekaj pasusi to
               zadevo razširili, to drži, ampak več ali manj je večina tega to.</p>
               <p>Kar zadeva tisto, kar govorite o pomanjkljivostih. Za vložene zakone v zakonodajni
               postopek ima Državni zbor Zakonodajno-pravno službo, ki opozori glede skladnosti
               predlaganega zakona z ustavo in pravnim redom Republike Slovenije. To velja za vaše
               zakone, velja za naše zakonske predloge. Sodba o tem bi, če ste za to, prepustili
               Zakonodajno-pravni službi Državnega zbora, da ne bi zdaj tu pavšalno ugotavljali, kaj
               naj bi bilo ali ne bi bilo skladno in neprimerno urejeno.</p>
               <p>Gospod predsednik, mi smo predlagali resda popravek nekaterih členov zakona, mi
               nismo šli v sistemsko ureditev, to zagotovo drži, tudi naš cilj ni bilo to. Čakamo in
               upamo, da se bo ta sistemskost, popolnost in idealnost nekoč zgodila. Mi smo
               popravili samo strukturo, ki je problem. In upam, da je to za Vlado sprejemljivo.</p>
               <p>Kar zadeva očitke, da se nismo tega lotili celovito, se pa tudi ne moremo, ker to,
               kar je povedala gospa ministrica, zadeva tudi nekatere druge zakone, ki niso v
               postopku. Vse to, kar predlagamo, pa je skladno z Zakonom o medijih, in popravljamo
               določbe Zakona o medijih.</p>
               <p>Očitek o tem, da nismo dopustili neke širše javne razprave, pa bi kazalo bolj
               usmeriti na Vlado. Včeraj ste lahko poslušali pet zakonov s področja pravosodja, h
               katerim je Vlada zavezana, pa jih ni dala v javno razpravo v predpisanem času.
               Poslanci k temu nismo zavezani. Lahko pa, če gre zakon v naslednjo fazo obravnave,
               razpišemo javno predstavitev mnenj o predlagani materiji – in to je tista, ki o tem
               odloča. Hvala lepa.</p>
            </sp>
            <sp xml:id="SDZ7-Redna-04-2015-01-27.sp193">

               <speaker>PREDSEDNIK DR. MILAN BRGLEZ:</speaker>

               <p>Gospod Tanko, zelo pazljivo sem poslušal.</p>
               <p>V celotni zadevi ni koščka proceduralnosti, ki je bila namenjena meni, ampak je bilo
               namenjeno razpravi z ministrico. Opozarjam vas zato, ker ste jo zlorabili
               postopkovno.</p>
               <p>Zdaj ima besedo predlagatelj mag. Marko Pogačnik.</p>
            </sp>
            <sp xml:id="SDZ7-Redna-04-2015-01-27.sp194">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za besedo.</p>
               <p>Uvodoma je s strani predlagatelja treba pojasniti, da niti z enim namenom nismo te
               novele predlagali zaradi SAZAS, kot ste, spoštovana ministrica, dejali v svojem
               govoru. Ne vem, kje ste našli SAZAS. In, spoštovana ministrica, postavil sem vam kar
               nekaj vprašanj tekom razprave in niti na eno vprašanje mi niste odgovorili. Zdaj ste
               tukaj porabili petindvajset minut časa, da ste prebrali stališče Vlade, ki ste ga že
               nekako povzeli tudi v tistih petih minutah predstavitve. Vaši govori, da nam nočete
               kratiti časa pa da ste raje tiho zaradi tega, mislim, da je to takšen šibek
               signal.</p>
               <p>Me pa zanima, če mi boste odgovorili na kakšno vprašanje glede na to, da je bil tudi
               poziv marsikatere koalicijske poslanke ali pa poslanca, in sicer da so spremembe tega
               zakona nujno potrebne, in kdaj boste kot ministrica vložili v proceduro spremembo
               tega zakona. Čas še imate, mislim, da mi lahko na to odgovorite, in pričakujem ta vaš
               odgovor ali pa, če že kaj delate na spremembi tega zakona. Mislim, da smo jasno
               povedali, kje so bili razlogi za vložitev te spremembe oziroma dopolnitve, prihaja do
               zlorab, s tem posledično se omejujejo tudi, bi rekel, dela, predvsem slovenskih
               avtorjev in ustvarjalcev. S tem ne kreiramo neke perspektive na tem področju. Mislim,
               da bi s takšno spremembo zakona na nek način lahko odprli marsikatero delovno mesto v
               Sloveniji, dali bi neko spodbudo, danes pri vsem tem, kar se pa dogaja – mislim, da
               številke, ki sem jih pred predstavil, so jasne in povedo mnogo, kakšno je bilo
               predvajanje slovenske glasbe v letu 2005 in kakšno je predvajanje oziroma poslušanost
               te glasbe med TOP 10, TOP 200 leta 2013. dosti je bilo govora tudi o kvotah in treba
               je poudariti, da kvote so stalnica Evropske unije in da je to edina logična obramba
               pred glasbenimi multinacionalkami, ki kreirajo to zadevo. Mislim, če si ena Francija
               lahko privošči kvote, potem nedvomno sledi temu, da si jih Slovenija še trikrat bolj
               mora. Kajti mislim, da je francoski jezik je bistveno bolj poznan po svetu in tudi
               njihove pesmi in če se je Francija odločila za kvoto 40 %, potem bi se mi morali za
               bistveno večjo, če hočemo zaščititi svojo kulturno identiteto, besedo, slovenski
               jezik in predvsem, da spodbujamo slovenske avtorje in soavtorje.</p>
               <p>V današnji razpravi me je pa presenetila tudi ena zadeva ,in sicer da ste se
               koalicijski poslanke in poslanci postavili izključno na stran medijskih mogotcev.
               Niti eden izmed vas pa ni vsaj prebral ali pa povedal enega stališča, ki ga
               zagovarjajo slovenski glasbeni ustvarjalci. Vi ste se postavili izključno na stran
               medijskih mogotcev v Sloveniji, tako komercialnih postaj kot Radiotelevizije
               Slovenija. Tukaj me pa zanimajo razlogi, zakaj ste se tako 100-odstotno postavili na
               eno stran. Ali je tukaj notri kakšen interes ali je kaj drugega? Niti eden od vas se
               ni oprl vsaj na en zapis, ki so ga dali slovenski avtorji. Kakor vem, da so obiskali
               tudi posamezne poslanske skupine; vendar – ne! Vi se izključno postavili na stran
               medijskih mogotcev.</p>
               <p>Mi smo še vedno prepričani, da je bil ta naš predlog na mestu, predvsem zaradi tega,
               ker gre za prvo branje, in ne glede na to, kot kaže po današnji razpravi, bo dejansko
               koalicijski glasovalni aparat povozil ta naš predlog, da smo na nek način v Slovenski
               demokratski stranki s to današnjo proceduro naredili kvalitetno razpravo, in sicer v
               tej smeri, da se na nek način zavedamo tega problema. Upam, da vsaj nekaj tega bo
               vlada Mira Cerarja in vi, spoštovana ministrica za kulturo, tudi vzela v zakup, in
               sicer da boste čim prej pripravili ta zakon in dopolnitev o medijih, ki bo šel v
               proceduro. Kajti, če se bo ta trend nadaljeval, mislim, da se bo ta slovenska
               identiteta, slovenska beseda, slovenska glasba izgubila.</p>
               <p>Spoštovana koalicija, kot sem že prej omenil, glede teh podatkov iz 2005, 2013 –
               tukaj bi pa lahko govorili o razprodaji in o kraji slovenske identitete. Hvala.</p>
            </sp>
            <sp xml:id="SDZ7-Redna-04-2015-01-27.sp195">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Vsi prijavljeni razpravljavci, ki ste to želeli, ste dobili besedo. Ker čas, določan
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika zbora še kdo razpravljati. Želite. Če želita razpravljati tudi predstavnik
               predlagatelja predloga zakona mag. Marko Pogačnik in predstavnica Vlade, prosim, da
               se prijavita z dvigom roke. Prosim za prijavo. Vsak razpravljavec ima na voljo 5
               minut časa.</p>
               <p>Besedo ima gospod Jožef Horvat. Izvolite.</p>
            </sp>
            <sp xml:id="SDZ7-Redna-04-2015-01-27.sp196">

               <speaker>JOŽEF HORVAT (PS NSi):</speaker>

               <p>Hvala za besedo, spoštovana gospa podpredsednica! Spoštovana ministrica, spoštovani
               kolegice in kolegi!</p>
               <p>Današnja razprava je kljub vsemu na trenutke morda ostra, ampak je pokazala, da je
               to področje, ki so ga želeli kolegi rešiti bolje, kot je do sedaj. To se pravi,
               področje slovenske glasbe v slovenskih medijih je potrebno revidirati in potrebno
               urediti bolje, kot je do sedaj. Ne smemo se sramovati naše kulture, naše slovenske
               glasbe. Imamo odlične skladatelje, svetovno znane skladatelje, tudi izvajalce in se
               težko sprijaznim, da ta kvota, ki je predpisana, da jo praktično na radijskih
               postajah lahko slišimo ponoči, ko običajen državljan spi. Mi imamo takšno glasbeno
               zakladnico, da je dan prekratek, bi moral imeti vsaj 48 ur. Zakaj se sramujemo, zakaj
               se ne postavimo na svoje slovensko stališče? Zakaj ne zastopamo naše slovenske
               kulture, v tem primeru slovenske glasbe? Če bomo tako razmišljali naprej, da se bomo
               sramežljivo obnašali v evropskem in globalnem merilu, se bo zgodilo to, kar sem prej
               problematiziral in napovedal v nekem strahu, da se bo naša kultura, konkretno naša
               slovenska glasba, stalila v tem velikem evropskem loncu in je ne bo. Preprosto je ne
               bo. Moj rojak, gotovo ga redkokdo med vami pozna, dr. France Cigan, rojen leta 1908 v
               moji vasi, delal pa večino svojih najpomembnejših let na slovenskem Koroškem med
               Slovenci – gospa ministrica gotovo pozna njegovo delo, zbiral je ljudske pesmi med
               Slovenci na avstrijskem Koroškem –, je med drugim povedal v tem smislu, da bomo
               Slovenci živeli, se pravi, bomo obstajali tako dolgo, dokler bomo peli. Mislim, da je
               to globoka resnica in bi se morali tega zavedati tudi poslanci.</p>
               <p>V prvem branju bom predlog zakona podprl v upanju, da damo priložnost temu
               zakonskemu predlogu in da ga v drugem branju po potrebi še izboljšamo. Hvala
               lepa.</p>
            </sp>
            <sp xml:id="SDZ7-Redna-04-2015-01-27.sp197">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima gospa Ljudmila Novak. Izvolite.</p>
            </sp>
            <sp xml:id="SDZ7-Redna-04-2015-01-27.sp198">

               <speaker>LJUDMILA NOVAK (PS NSi):</speaker>

               <p>Hvala za besedo. Lep pozdrav vsem, tudi našim obiskovalcem!</p>
               <p>V Državnem zboru pogosto govorimo o nacionalnem interesu in zanimivo, da smo vedno
               na različni strani. Ko govorimo o lastništvu podjetij, drugo stran zelo moti, če so
               ta podjetja v tuji lasti. Seveda, tudi jaz bi bila vesela in zadovoljna, če bi imeli
               veliko slovenskih lastnikov, ki so bogati, zato ker so pridni in delovni, ne tisti,
               ki so na nepošten način prišli do bogastva, ampak zato, tisti, ki so pridni in
               delovni, imajo pravico, da so bogati, in je krivica, če jim to pravico kratimo.
               Ampak, zame ni tako pomembno, v čigavi lasti je neka tovarna, pomembno je, da so
               delovna mesta, da ljudje lahko delajo, zaslužijo, plačujejo davke in normalno živijo.
               Mi je pa zelo pomembno, ali se bo ohranila slovenska kultura, slovenska pesem,
               slovenska beseda. To pa lahko zagotovimo samo mi, samo mi, Slovenci. In ali se
               slovenske pesmi, slovenska glasba v veliki meri predvaja na tujih radijskih postajah
               ali tujih televizijah? Verjetno, da ne, upam, da se kakšna; v zamejskih medijih, v
               medijih, ki pokrivajo Slovence po svetu, zagotovo. Ampak, slovensko kulturo, jezik
               lahko ohranjamo samo mi in zato moramo biti na tem področju zelo pazljivi.</p>
               <p>Tudi vse naše razprave so pokazale, da enostavno radijske postaje ne upoštevajo v
               dovoljšni meri dosedanjega zakona in v glavnem v manj poslušanem času predvajajo
               slovensko glasbo. To je večina od nas ugotavljala. Torej, je nekaj narobe v tem
               zakonu in pričakujemo – mi bomo sicer podprli ta zakon, to novelo zakona, zato in če
               ne bo sprejeta – od gospe ministrice, da bo kmalu dala v proceduro nov zakon, kjer se
               bodo vsi ti pomisleki upoštevali, kjer bomo našli tudi drugačne, boljše rešitve,
               predvsem pa rešitve v podporo slovenski kulturi, slovenskim izvajalcem.</p>
               <p>Če so nekateri govorili, da se bo zdaj SAZAS okoristil – ja, saj SAZAS pobira tudi
               denar za tuje izvajalce, tukaj se mi pa le zdi bolje, da pa slovenski izvajalci
               dobijo. In kdaj bomo imeli boljšo kvaliteto – če jih bomo imeli več, če bodo bolje
               plačani, če ne bodo obupali, ker že na začetku ni pozornosti za njihovo delo. Torej,
               mislim, da tukaj ne gre za zaslužke teh, ampak pravzaprav za komercialne namene
               določenih radijskih postaj, televizijskih postaj, ki pa v premajhni meri upoštevajo
               prav slovenske avtorje. Če smo citirali ene, moramo povedati, da so se nam oglašali
               tudi drugi slovenski izvajalci, ki pa si želijo, da bi ta novela zakona dobila
               podporo.</p>
               <p>Želim si, da bi jo, če ne, pa seveda apeliram na gospo ministrico, da vendarle vse te
               pripombe, ki jih je danes slišala, upošteva in poda nov predlog; takšen, ki bo
               dejansko v podporo slovenski kulturi, slovenskim izvajalcem.</p>
            </sp>
            <sp xml:id="SDZ7-Redna-04-2015-01-27.sp199">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>S tem zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje Državnega zbora odločali čez pol ure.</p>
               <p>S tem prekinjam to točko dnevnega reda.</p>
               <p>Prekinjam tudi sejo Državnega zbora, ki jo bomo nadaljevali ob 19.50.</p>
               <p>(Seja je bila prekinjena ob 19.19 in se je nadaljevala ob 19.50.)</p>
            </sp>
            <sp xml:id="SDZ7-Redna-04-2015-01-27.sp200">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo zbora. Prehajamo na glasovanje zbora o predlogih
               odločitev. Poslanke in poslance prosim, da preverite delovanje glasovalnih
                  naprav. <title>Nadaljujemo s prekinjeno 12. točko dnevnega reda, z obravnavo Predloga deklaracije o
                  usmeritvah za delovanje Republike Slovenije v institucijah Evropske unije v
                  obdobju od julija 2014 do decembra 2015.</title>
               </p>
               <p>Prehajamo na odločanje o vloženem amandmaju. Odločamo o amandmaju Poslanske skupine
               Združena levica k podpoglavju EU kot globalni akter in odnosi s strateškimi partnerji
               v poglavju Zunanje zadeve in obramba. Pristojno delovno telo, Odbor za zunanjo
               politiko, amandmaja ne podpira.</p>
               <p>Glasujemo. Prekinjeno. Je vse v redu? Torej glasujemo še enkrat.</p>
               <p>Pričenjamo z glasovanjem. Navzočih je 71 poslancev, za sta glasovala 2 in 68
               proti.</p>
               <p>(Za sta glasovala 2.) (Proti 68.)</p>
               <p>Ugotavljam, da amandma ni sprejet.</p>
               <p>S tem smo končali glasovanjem o amandmaju in prehajamo na odločanje o predlogu
               deklaracije o usmeritvah za delovanje Republike Slovenije v institucijah Evropske
               unije v letu 2015 v celiti.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na pristojnih delovnih telesih oziroma na seji
               Državnega zbora, predlog deklaracije neusklajen.</p>
               <p>Glasujemo. Navzočih je 74 poslank in poslancev, za je glasovalo 53, proti 3.</p>
               <p>(Za je glasovalo 53.) (Proti 3.)</p>
               <p>Ugotavljam, da je deklaracija sprejeta.</p>
               <p>S tem zaključujem to točko dnevnega reda. <title>Nadaljujemo s prekinjeno 4. točko dnevnega reda – s prvo obravnavo Predloga zakona o
                  spremembah in dopolnitvah Zakona o grbu, zastavi in himni Republike Slovenije ter
                  o slovenski narodni zastavi.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o grbu, zastavi in himni Republike Slovenije ter o slovenski
               narodni zastavi je primeren za nadaljnjo obravnavo.</p>
               <p>Obrazložitev glasu v imenu poslanske skupine gospod Tomaž Lisec.</p>
            </sp>
            <sp xml:id="SDZ7-Redna-04-2015-01-27.sp201">

               <speaker>TOMAŽ LISEC (PS SDS):</speaker>

               <p>Hvala, spoštovani predsednik. Kolegi, kolegice!</p>
               <p>Danes smo veliko govorili o zavedanju, slovenskih simbolih, o slovenskih vrednotah,
               o slovenskih kulturah in očitno se je ta vladna koalicija odločila, da to ni pomembna
               tema, medtem ko bo ta ista koalicija verjetno že jutri nadaljevala z debato o svojem
               lastnem nacionalnem interesu, kjer seveda gre za velike dobičke in tam ima ta vladna
               koalicija zelo velike želje in apetite.</p>
               <p>Še zadnjič želim poudariti, da ne gre za nobeno spreminjanje slovenskih simbolov. Grb
               ostane isti. Zastava ostane ista. Himna ostane ista; le želimo, da se na državnih
               proslavah izvede Zdravljica v celotni 8-kitični verziji, ob ostalih priložnostih pa
               se izvede druga kitica, ki povečuje slovenski narod, in sedanja obstoječa sedma
               kitica. Apeliram predvsem na vas, dragi kolegi in kolegice, da sprejmemo ta zakon v
               prvi obravnavi zato, ker ima ta zakon eno hudo pomanjkljivost. Še vedno so globe v
               tolarjih. Upam, da je pri vseh teh letih naše druge valute čas, da pa v tem zakonu
               spremenimo valutni sistem, ki ga uporabljamo.</p>
               <p>Seveda smo se želeli v Poslanski skupini SDS dotakniti tudi prepovedi poveličevanja
               totalitarnih sistemov. Na žalost me je minister presenetil s tem, da niti ne ve, kaj
               so totalitarni sistemi in s tem je verjetno odprl eno Pandorino skrinjico, ki se mu
               reče ekstremizem v Sloveniji, o katerem veliko govorimo, zelo malo pa naredimo, da bi
               ga nekako skušali umakniti z našega dnevnega političnega reda.</p>
               <p>Skratka upam, da vas naslednjič, ko bomo govorili o slovenskih vrednotah, o
               slovenskih simbolih in slovenski kulturi, ne bodo samo polna usta besed, ampak tudi
               dejanj.</p>
            </sp>
            <sp xml:id="SDZ7-Redna-04-2015-01-27.sp202">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SMC dr. Simona Kustec Lipicer. Potem
               napačna informacija.</p>
               <p>Anita Koleša v imenu Poslanske skupine SMC.</p>
            </sp>
            <sp xml:id="SDZ7-Redna-04-2015-01-27.sp203">

               <speaker>ANITA KOLEŠA (PS SMC):</speaker>

               <p>Kolegice in kolegi, spoštovani predsednik!</p>
               <p>V Poslanski skupini SMC Predloga zakona o spremembah in dopolnitvah Zakona o grbu,
               zastavi in himni Republike Slovenije ter slovenski narodni zastavi ne podpiramo, ker
               ne dosega zastavljenih ciljev. Predlagane spremembe so nelogične, nepotrebne oziroma
               ne sodijo v zakonsko vsebino, ki se spreminja, ter vsebujejo nedoslednosti in zmedo.
               Zato bomo glasovali proti.</p>
            </sp>
            <sp xml:id="SDZ7-Redna-04-2015-01-27.sp204">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Nove Slovenije – krščanskih demokratov
               gospod Jernej Vrtovec.</p>
            </sp>
            <sp xml:id="SDZ7-Redna-04-2015-01-27.sp205">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi!</p>
               <p>V Poslanski skupini Nove Slovenije bomo predlog zakona podprli. Iz dveh samih
               razlogov. Prvič zaradi tega, ker predlog zakona ne prinaša, spoštovane gospe in
               gospodje, nič slabega, ampak kvečjemu dobrega. Kajti s tem, ko se naša himna dopolni,
               krepimo ne nazadnje tudi našo narodno zavest, krepimo domoljubje, ki ga zagotovo
               slovenskem narodu in tudi v tem parlamentu primanjkuje. Ne govorimo v Novi Sloveniji
               o nobenem nacionalizmu, govorimo o domoljubju. Narod, ki ima v sebi dovolj mere
               domoljubja, je narod, ki lahko tudi hrepeni po razvoju, uspešnosti, dobremu
               gospodarstvu, stoječi ekonomiji.</p>
               <p>In ne nazadnje se tudi strinjamo s tistim členom glede prepovedi poveličevanja
               totalitarnih simbolov. Že prej sem dejal v stališču poslanske skupine: na eni strani
               hriba so se zmerjali s komunisti, na drugi s fašisti; ne nazadnje – vsi so isti! In
               kje je potem problem, da teh istih družno končno enkrat ne obsodimo.</p>
               <p>Prav zaradi tega bo Nova Slovenija predlog zakona podprla. Poudarjam, čas je tudi, da
               začnemo krepiti našo narodno zavest. Hvala.</p>
            </sp>
            <sp xml:id="SDZ7-Redna-04-2015-01-27.sp206">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Zavezništvo gospod Jani
               Möderndorfer.</p>
            </sp>
            <sp xml:id="SDZ7-Redna-04-2015-01-27.sp207">

               <speaker>JANI (JANKO) MÖDERNDORFER (PS ZaAB):</speaker>

               <p>Danes smo se naposlušali kup enih neumnosti predvsem zaradi tega, ker če bi to bilo
               res kaj v smislu tega, da bomo krepili domoljubje in narodno zavest, še posebej ob
               dejstvu, da so predlagatelji ves čas trdili, da ne gre ne za spreminjanje grba, ne za
               spreminjanje zastave, ne za spreminjanje besedila himne, potem sploh ne vem, zakaj
               predlagate spremembe. Kajti tisti, ki do danes ni ozavestil narodne zavesti – to, kar
               pravite vi – in bil dovolj domoljuben, potem tudi po teh spremembah ne bo. Je pa
               zagotovo, da ta predlog, ki ste ga podali, ne prinaša domoljubja, ampak kvečjemu
               razdvajanje v družbi in ne nazadnje tudi zmedo in nerazumevanje.</p>
               <p>Predlagateljem predlagam, da greste na Ustavno sodišče, če pravite, da ni ustavno,
               tega akta ste že vajeni in verjetno boste tam kakšno spremembo dobili. Ker če je
               neustavno, potem zagotovo to Ustavno sodišče ve. Eksperimentirali pa tukaj ne bomo.
               Ne nazadnje, v vaši vladi je minister z uredbo že določal, kje in kako in na kakšen
               način morajo zastave viseti, in ne vem, zakaj bi morali to spreminjati z zakonom.</p>
               <p>Zakon je dober, zdajšnji, ki določa, kako se te stvari urejajo, in verjamem, da vsi
               Slovenke in Slovenci ved,o kako se poje himna in si predstavljate, da bi Slovenci po
               novem stali že deset minut za himno. Lepo vas prosim, ne smešimo se!</p>
               <p>Mi seveda takšnega predloga ne bomo podprli.</p>
            </sp>
            <sp xml:id="SDZ7-Redna-04-2015-01-27.sp208">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SD gospa Andreja Katič.</p>
            </sp>
            <sp xml:id="SDZ7-Redna-04-2015-01-27.sp209">

               <speaker>ANDREJA KATIČ (PS SD):</speaker>

               <p>Hvala.</p>
               <p>Socialni demokrati Predloga zakona o spremembah in dopolnitvah Zakona o grbu,
               zastavi in himni Republike Slovenije ter slovenski narodni zastavi, ki so ga ponovno
               vložili v proceduralni postopek poslanci Poslanske skupine Slovenske demokratske
               stranke, ne bomo podprli.</p>
               <p>Kot je bilo že povedano, Slovenci imamo svojo himno, z njo smo se poistovetili,
               večina državljank in državljanov jo zna zapeti, jo zna deklamirati in to je pomembno
               za zavest o pripadnosti države in ni utemeljenih razlogov, da bi himno menjali.</p>
               <p>Kar pa se tiče predlaganega novega 24. a člena, ki se nanaša na prepoved uporabe
               simbolov. Partizansko gibanje je bilo pilotsko gibanje in je bilo enkraten dogodek v
               zgodovini in v zgodovini evropskih narodov in obstoj slovenskega partizanskega
               gibanja je nekaj, kar bi nas moralo navdajati s ponosom in spoštovanjem in sem spada
               tudi rdeča zvezda.</p>
               <p>In še nekaj, treba je obsoditi potvarjanje zgodovinskih dejstev, ki so se zgodila
               prejšnji mesec v Kočevski Reki, ko se je na kapah vojakov Teritorialne obrambe
               izbrisalo rdeče zvezde, ki so jih nosili leta 1990.</p>
               <p>In povem še enkrat, Socialni demokrati ne pristajamo na potvarjanje zgodovinskih
               dejstev, zato tega zakona ne bomo podprli.</p>
            </sp>
            <sp xml:id="SDZ7-Redna-04-2015-01-27.sp210">

               <speaker>PREDSEDNIK DR. MILAN BRGLEZ:</speaker>

               <p>S tem smo končali z obrazložitvijo glasov in lahko glasujemo.</p>
               <p>Glasujemo. Navzočih je 73 poslank in poslancev. Za je glasovalo 18, proti pa 54.</p>
               <p>(Za je glasovalo 18.) (Proti 54.)</p>
               <p>Ugotavljam da zbor predlaganega sklepa ni sprejel, zato zakonodajni postopek o
               predlogu zakona končan.</p>
               <p>S tem zaključujem to točko dnevnega reda. <title>Nadaljujemo s prekinjeno 6. točko dnevnega reda, to je s prvo obravnavo Predloga zakona o spremembah in
                  dopolnitvah Zakona o medijih.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o medijih je primeren za nadaljnjo obravnavo.</p>
               <p>Obrazložitev glasu v imenu Poslanske skupine SDS mag. Marko Pogačnik.</p>
            </sp>
            <sp xml:id="SDZ7-Redna-04-2015-01-27.sp211">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo!</p>
               <p>V Slovenski demokratski stranki bomo predlog podprli, kajti ocenjujemo, da je
               predlagani zakon primeren za nadaljnjo obravnavo. Ta zakon je bil izključno vložen
               zaradi ugotovitev, da v zadnjem obdobju prihaja do zlorab kvot v samem Zakonu o
               medijih in da se slovenska glasba vrti večinoma v nočnem času. Spremembe, ki jih
               predlagamo, pač omogočajo večjo poudarjenost slovenski besedi, slovenski entiteti,
               slovenskim avtorjem in s tem posledično tudi otvoritvi novih delovnih mest. Zavedamo
               se, da v določenih delih bi se ta zakon dal še izboljšati, pričakujemo, da se bo to
               naredilo v drugem oziroma v tretjem branju. Skozi današnjo razpravo smo lahko prišli
               do ugotovitve, da verjetno ta naš predlog ne bo deležen večje podpore v koaliciji.
               Kot sem že v sami razpravi poudaril, pa me preseneča predvsem dejstvo, da se je
               koalicija postavila predvsem na stran bi rekel medijskih mogotcev, niti z eno besedo
               pa niste podprli zahtev problematike, ki jo izpostavljajo predvsem slovenski avtorji.
               Če pogledamo popularnost izvajanja slovenske glasbe leta 2005 in leta 2013, pridemo
               do spoznanja, da so se ti odstotki dejansko obrnili. Če kje, potem lahko verjetno
               tukaj govorimo o razprodaji oziroma o kraji identitete.</p>
            </sp>
            <sp xml:id="SDZ7-Redna-04-2015-01-27.sp212">

               <speaker>PREDSEDNIK DR. MILAN BRGLEZ:</speaker>

               <p>Hvala.</p>
               <p>Obrazložitev glasu v imenu Poslanske skupine SMC dr. Dragan Matić.</p>
            </sp>
            <sp xml:id="SDZ7-Redna-04-2015-01-27.sp213">

               <speaker>DR. DRAGAN MATIĆ (PS SMC):</speaker>

               <p>Gospod predsednik, hvala za besedo.</p>
               <p>V Poslanski skupini SMC novele Zakona o medijih ne bomo podprli.</p>
               <p>Zakon je pripravljen slabo, nesistemsko, uvaja samo parcialne rešitve, ki temeljijo
               na zmotni domnevni, da bo večja kvantiteta prinesla tudi večjo kvaliteto. Tudi ni
               pravno usklajen glede definicije o tem, kaj so avdiovizualna dela, z ostalo
               zakonodajo, ki je v veljavi.</p>
               <p>Prav posebej pa velja omeniti, da izhaja iz zmotnih izhodišč, da zakon ne prinaša
               nobenih finančnih posledic, kar je seveda neresnično. Samo sprejetje te novele bi
               pomenilo 20 milijonov dodatnih sredstev iz proračuna Republike Slovenije oziroma RTV
               Slovenija bi teh 20 milijonov morala pridobiti.</p>
               <p>Torej, glede same problematike pa se z opozicijo strinjamo, da je treba Zakon o
               medijih novelirati, vendar na tak način, kot je predviden v Nacionalnem programu za
               kulturo. To se pravi, na podlagi sprejete strategije za področje medijev in v tem
               smislu pričakujemo od Ministrstva za kulturo, da bo čim prej začelo dejavno delati na
               tej strategiji, na podlagi katere bo seveda potem tudi sprejet zakon, v katerem bo
               jasno opredeljeno, kaj je javni interes na področju medijev. Hvala.</p>
            </sp>
            <sp xml:id="SDZ7-Redna-04-2015-01-27.sp214">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Zavezništvo, gospod Jani
               Möderndorfer.</p>
            </sp>
            <sp xml:id="SDZ7-Redna-04-2015-01-27.sp215">

               <speaker>JANI (JANKO) MÖDERNDORFER (PS ZaAB):</speaker>

               <p>Tega predloga seveda ne bomo podprli iz preprostega razloga, ker se je predlagatelj
               preveč osredotočil samo na en segment, to pa je, kako povečati delež slovenske
               glasbe, vendar pa se ni ukvarjal z vsemi posledicami in analizami, ki bi prinesle
               bistveno škodo, glede na to, da zadeve ni celovito predlagana z ostalimi
               rešitvami.</p>
               <p>Sam sicer pogrešam pri tej temi predvsem to, da Vlada oziroma Ministrstvo za kulturo
               ni bolj aktivno poseglo in razložilo še druge aspekte in vidike, ampak to je že drug
               segment, vendar tisto, kar me je najbolj motilo pri predlagateljih v resnici, je igra
               številk. Samo tiste številke, ki jih jaz razumem in ko pregledam IPF lestvico 500
               najbolj predvajanih glasb, lahko vidim, da od leta 2010 do leta 2013 se ta delež
               povečuje. Če je v 2010 bilo 27 %, je bilo v 2011 od 500 najbolj predvajanih 32 %
               slovenskih, 2012 31 %in 2013 42,2 %. Matematika je zelo preprosta. Če bi v eni noči
               zavrteli 900 slovenskih pesmi, ki bi se zavrtele samo enkrat, in 10 tujih, ki bi se
               vrtele 10-krat, se pravi ena 10-krat, in bi potem prišli na izračun, da praktično
               lahko pridemo do tega, da je celo tuje glasbe 100 %. Vendar, bom zelo vesel, če se
               bomo nehali pogovarjati o tem, kako bomo tukaj spet ustvarjali neko domoljubje, kajti
               prepričan sem, da v drugih državah, na katere so se danes razpravljavci in
               predlagatelji tudi sklicevali, če boste pogledali res prave podatke in o njih na glas
               spregovorili, boste videli, da se jim je trend obrnil v kontraučinek tistega, kar so
               v resnici želeli.</p>
               <p>Zakon o medijih je potreben sprememb, v tem se strinjam s predlagatelji, vendar na
               celotnem sistemu, za katerega pa vi zelo dobro veste, saj ste bili enkrat že avtorji
               tega in poznate posledice, kaj se je zgodilo s tistim predlogom. Hvala.</p>
            </sp>
            <sp xml:id="SDZ7-Redna-04-2015-01-27.sp216">

               <speaker>PREDSEDNIK DR. MILAN BRGLEZ:</speaker>

               <p>Vidim, da ni več obrazložitev glasu. Je. Torej, če je obrazložitev glasu v lastnem
               imenu, prosim, da se prijavite.</p>
               <p>Obrazložitev glasu v svojem imenu gospod Peter Vilfan.</p>
            </sp>
            <sp xml:id="SDZ7-Redna-04-2015-01-27.sp217">

               <speaker>PETER VILFAN (PS ZaAB):</speaker>

               <p>Hvala za besedo.</p>
               <p>Največkrat omenjeni primer reševanja nacionalne glasbe je francoski. Tudi danes smo
               slišali veliko o tem, tudi kolega Pogačnik je govoril o njem v svojem zaključnem
               govoru. In sicer so v Franciji določene 40-odstotne kvote, za nekatere oblike radia
               tudi do 60 %. Po podatkih sindikata francoskih glasbenikov pa omenjene kvote ne
               dosegajo želenih rezultatov. Statistični podatki za obdobje 2001–2010 kažejo, da se
               je število izdanih albumov, cede plošč francoskih avtorjev v 10 letih zmanjšalo za 64
               %. V enakem obdobju se je za 59 % zmanjšalo tudi vlaganje v marketinško promocijo,
               povezano s francosko glasbo. Naslednji podatek in pokazatelj negativnega učinka kvot
               pa je statistika predvajanja francoske glasbe na radijskih postajah od leta 2001 do
               leta 2010, saj se je število novoizdanih sklad, singlov, na radijskih postajah
               zmanjšalo za 46 %. Na francoskih radijskih postajah se je v prvi polovici leta 2010
               sicer predvajalo 42,8 % francoske glasbe, vendar pa je bil delež francoskih sklad med
               celotnim naborom skladb le 18 %. Če poenostavim, torej 18 % izvajalcev in skladb je
               predstavljalo teh 42,8 %, medtem ko je ostalih 58 % programa predstavljal nabor kar
               72 % tujih skladb. Kljub kvotam torej pa najbolj predvajana skladba in izvajalka v
               prvem polletju leta 2010, recimo, nista bili francoski, ampak je bila najbolj
               predvajana tuja sklada in tuja izvajalka. Iz seznama predvajanih sklad na francoskih
               radijskih postajah za leto 2008 je razvidno, da se je kljub kvotam med prvih 10
               uspelo uvrstiti le eni francoski skladbi, in to na 9. mesto. Zato menim, da tak
               parcialen pristop ni dober in ga seveda ne bom podprl.</p>
            </sp>
            <sp xml:id="SDZ7-Redna-04-2015-01-27.sp218">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v svojem imenu mag. Marko Pogačnik.</p>
            </sp>
            <sp xml:id="SDZ7-Redna-04-2015-01-27.sp219">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za besedo.</p>
               <p>Osebno bom predlog podprl, iz več razlogov. Mislim, da je ta problematika Zakona o
               medijih v Sloveniji resna in da so nujno potrebne spremembe. Bom pa še enkrat
               poudaril, da sem bil nad razpravo predvsem poslancev koalicije razočaran, kajti
               ugotavljali so predvsem, zakaj je ta zakon slab, ne pa, da bi se iskalo neko
               rešitev.</p>
               <p>Kolega Möderndorfer, govorili smo o kvoti 200 najbolj poslušanih, vi ste prišli s
               podatkom o 500. Mislim, da je tu bistvena razlika. Verjetno bi tudi bolje razumeli,
               če bi potem rekel, recimo, med prvih 20 košarkarjev v Sloveniji je 10 tujcev z
               največjo minutažo, jaz bi pa zagovarjal, recimo, med 200 imajo pa Slovenci največjo
               minutažo. Mislim, da gre tu tudi na nek način za zlorabo, ampak dejstvo je,
               poslušanost in popularnost slovenske glasbe pada. Pada verjetno tudi iz razloga, ker
               imajo mediji večji interes vrteti tujo, globalno, multimedijsko glasbo.</p>
            </sp>
            <sp xml:id="SDZ7-Redna-04-2015-01-27.sp220">

               <speaker>PREDSEDNIK DR. MILAN BRGLEZ:</speaker>

               <p>Mislim, da smo izčrpali obrazložitve glasu, zato lahko glasujemo.</p>
               <p>Glasujemo. Navzočih je 73 poslank in poslancev, za je glasovalo 17, proti 48.</p>
               <p>(Za je glasovalo 17.) (Proti 48.)</p>
               <p>Ugotavljam, da Državni zbor predlaganega sklepa ni sprejel, zato je zakonodajni
               postopek o predlogu zakona končan.</p>
               <p>S tem zaključujem to točko dnevnega reda. <title>Prehajamo na prekinjeno 1. točko
                  dnevnega reda – Vprašanja poslank in poslancev.</title>
               </p>
               <p>Pregled predlogov sklepov poslank in poslancev za razpravo o odgovorih predsednika
               Vlade, ministric in ministrov je objavljen na e-klopi.</p>
               <p>V skladu s predlogom poslanke gospe Ljudmile Novak bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               predsednika Vlade dr. Mira Cerarja na poslansko vprašanje Ljudmile Novak v zvez s
               privatizacijo državnih podjetij.</p>
               <p>Obrazložitev glasu v imenu Poslanske skupine Nove Slovenije – krščanskih demokratov
               gospa Ljudmila Novak.</p>
            </sp>
            <sp xml:id="SDZ7-Redna-04-2015-01-27.sp221">

               <speaker>LJUDMILA NOVAK (PS NSi):</speaker>

               <p>Postavila sem vprašanje v zvezi s privatizacijo podjetij v državni lasti gospodu
               predsedniku Vlade. Z odgovorom nisem zadovoljna, seveda pa nisem zadovoljna tudi z
               razmerami, ki vladajo na tem področju v Sloveniji. V Novi Sloveniji predvsem želimo,
               da bi poiskali odgovorne lastnike, bodisi slovenske bodisi lastnike, ki prihajajo iz
               tujine, ki bi bili sposobni vlagati in razvijati podjetja. Vemo pa, da prav zaradi
               teh podjetij v državni lasti tudi potekajo razni prepiri znotraj koalicij, razpadajo
               vlade, nekateri se tudi iz ozadja okoriščajo in tako naprej, menjavajo se uprave,
               nadzorni odbori, nihče za nič ne odgovarja. Mislim, da tudi potrebujemo širšo
               razpravo o tem, kaj sploh pomeni nekaj v privatni lasti, kaj pa v javni lasti.
               Mislim, da se tega ne zavedamo ne na področju šolstva, ne na področju zdravstva in
               tudi ne na področju gospodarstva. Zaradi tega predlagam, da o tem opravimo
               razpravo.</p>
            </sp>
            <sp xml:id="SDZ7-Redna-04-2015-01-27.sp222">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 71 poslank in poslancev, za je glasovalo 20, proti 50.</p>
               <p>(Za je glasovalo 20.) (Proti 50.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca mag. Marka Pogačnika bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               predsednika Vlade dr. Mira Cerarja na poslansko vprašanje mag. Marka Pogačnika v
               zvezi s privatizacijskimi postopki in upravljanjem državnega premoženja.</p>
               <p>Obrazložitev glasu v imenu Poslanske skupine SDS mag. Marko Pogačnik.</p>
            </sp>
            <sp xml:id="SDZ7-Redna-04-2015-01-27.sp223">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za besedo.</p>
               <p>V Slovenski demokratski stranki ocenjujemo, da je nujno, da se opravi javna razprava,
               kajti na večino vprašanj predsednik Vlade ni odgovoril oziroma je podal pavšalne
               odgovore.</p>
               <p>V Slovenski demokratski stranki je za nas zaskrbljujoče, da se v Sloveniji izvaja ad
               hoc privatizacija in ocenjujemo, da bi bilo nujno potrebno čim prej sprejeti
               strategijo in postaviti nadzorni svet v Slovenskem državnem holdingu. Na vprašanje,
               kdaj bo imenovan nadzorni svet v Slovenskem državnem holdingu, ni bil podan odgovor.
               Podani so bili pa tudi mešani odgovori s strani predsednika Vlade, kajti dobivamo
               občutek, da predsednik Vlade v javnosti nekaj govori, dejansko pa njegovi koalicijski
               partnerji oziroma poslanci in poslanke tega državnega zbora, te koalicije glasujejo
               drugače, kot si zastavlja predsednik Vlade stališče gleda privatizacije.</p>
               <p>Ocenjujemo, da je nujno potrebna javna razprava, kajti treba je tako državljankam in
               državljanom kot vsem potencialnim investitorjem enkrat jasno končno povedati, kaj
               Slovenija pričakuje na tem področju, kakšni bodo nadaljnji procesi privatizacije,
               predvsem pa, kaj bo s podjetji, ki so že v privatizacijski fazi.</p>
            </sp>
            <sp xml:id="SDZ7-Redna-04-2015-01-27.sp224">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 72 poslank in poslancev, za je glasovalo 20, proti 50.</p>
               <p>(Za je glasovalo 20.) (Proti 50.)</p>
               <p>Ugotavljam, da sklep ni sprejet.</p>
               <p>V skladu s predlogom poslanke gospe Eve Irgl bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministrice za
               notranje zadeve mag. Vesne Györkös Žnidar ter ministra za pravosodje mag. Gorana
               Klemenčiča na poslansko vprašanje gospe Eve Irgl v zvezi z aktivnostmi organov
               pregona in odkrivanja zoper kazniva dejanja, vezana na nezakonito dejavnost nekdanje
               službe državne varnosti.</p>
               <p>Obrazložitev glasu v imenu Poslanske skupine SDS gospa Eva Irgl.</p>
            </sp>
            <sp xml:id="SDZ7-Redna-04-2015-01-27.sp225">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovani poslanke, spoštovani poslanci!</p>
               <p>Včeraj sem ministrici za notranje zadeve in ministru za pravosodje zastavila
               poslansko vprašanje v zvezi z umori, ki jih je izvrševala nekdanja Služba državne
               varnosti, še prej Udba, če pa gremo še bolj v preteklost, pa tudi OZNA. Res je, da
               tovrstno kaznivo dejanje danes po Kazenskem zakoniku je že zastaralo, na kar se je
               skliceval tudi Silvo Gorenc, ko je tožilstvo v Avstriji, natančneje v Salzburgu,
               zahtevalo, da se ga v Sloveniji zasliši oziroma njegovi odvetniki so se na to
               skliceval. Vendar pa moramo vedeti, da po sedanji zakonodaji imamo oziroma poznamo
               tudi tri vrste dejanj in so vezana na to vprašanje, ki pa še niso zastarala. Govorim
               o zločinu proti človečnosti, o hudodelstvu in o genocidu.</p>
               <p>Glede na to, da je šlo pri umorih nekdanje Službe državne varnosti za nekakšno
               podporo obstoječemu režimo, glede na to, da se je do sedaj ugotovilo, da je bilo
               najmanj dokazanih do sedaj 70 umorov, ki jih je izvršila Služba državne varnosti,
               zagotovo pa jih je bilo več, lahko rečemo, da gre za sistematičnost umorov, da je
               tukaj povezana rdeča nit, ki je ključna za to, da lahko nekaj utemeljimo kot zločin
               zoper človečnost in da je šlo tudi za sistematično mučenje, kar je tudi predpogoj, da
               lahko to utemeljimo kot zločin zoper človečnost, kar je ne nazadnje potrdil včeraj
               tudi minister za pravosodje. Ampak to kaznivo dejanje pa po naši zakonodaji ni
               zastaralo. Zato sem obema ministroma zastavila vprašanje ali nameravate delati
               karkoli v tej smeri, da bodo potekale usmeritve, zlasti policije, v zvezi s temi
               dejanji. Ministrica je odgovorila, da policija dela, da je tožilstvo tisto, ki ne
               opravi svojega dela, zato sem ministru tudi predlagala, da bi bilo dobro, da bi v
               okviru svojih pristojnosti omogočil, da bo mogoča preiskava v tej smeri, da bo šla v
               smeri kaznivih dejanj zoper človečnost, ki sem jo že prej utemeljila.</p>
               <p>Glede na to, da gre za izjemno pomembna vprašanja, da gre za pomembnost tematike, ko
               govorimo o nedotakljivosti človeškega življenja, da je skrajni čas, da v tem prostoru
               opravimo neko razpravo, ki bo dala vedeti, da smo uredili z zadevami iz preteklosti,
               da jih postavimo na svoje mesto, da lahko končno kot narod zadihamo s polnimi
               pljuči.</p>
               <p>Zato vas prosim, da glasujete za podporo temu predlogu … / znak za konec razprave/
               Najlepša hvala.</p>
            </sp>
            <sp xml:id="SDZ7-Redna-04-2015-01-27.sp226">

               <speaker>PREDSEDNIK DR. MILAN BRGLEZ:</speaker>

               <p> Glasujemo. Navzočih je 72 poslank in poslancev, za je glasovalo 21, proti 50.</p>
               <p>(Za je glasovalo 21.) (Proti 50.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Tomaža Lisca bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za infrastrukturo dr. Petra Gašperšiča na poslansko vprašanje gospoda Tomaža
               Lisca v zvezi s sanacijo premostitvenih objektov.</p>
               <p>Glasujemo. Navzočih je 70 poslank in poslancev, za je glasovalo 18, proti 50.</p>
               <p>(Za je glasovalo 18.) (Proti 50.)</p>
               <p>Ugotavljam, da sklep ni sprejet.</p>
               <p>V skladu s predlogom poslanke gospe Anje Bah Žibert bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministrice za notranje zadeve mag. Vesne Györkös Žnidar ter ministra za pravosodje
               mag. Gorana Klemenčiča na poslansko vprašanje gospe Anje Bah Žibert v zvezi z
               grožnjami novinarjev.</p>
               <p>Obrazložitev glasu v imenu Poslanske skupine SDS gospa Anja Bah Žibert.</p>
            </sp>
            <sp xml:id="SDZ7-Redna-04-2015-01-27.sp227">

               <speaker>ANJA BAH ŽIBERT (PS SDS):</speaker>

               <p>Spoštovani!</p>
               <p>Neodgovorno bi bilo, da bi nas grožnje skrbele zgolj zato, ker se je zgodil pokol v
               Parizu. To je lahko dodatni razlog, nikakor pa ne more biti edini. Razlog, zakaj nas
               mora to vprašanje skrbeti, je, da se s tem soočamo vedno pogosteje. Nazadnje se je to
               zgodilo novinarjem Reporterja, Demokracije in novinarju Financ, vendar žal to niso
               edini primeri. Zelo pomembno je, da merila pri pregonu niso to, od kod grožnje
               prihajajo oziroma komu so namenjene, ampak da je merilo eno samo. to je grožnja kot
               taka.</p>
               <p>Ker je to v veliki meri še vedno nedorečeno in predvsem merila niso za vse enaka, na
               nek način smo tako lahko to tudi dobili v odgovorih obeh ministrov, predlagam, da
               opravimo o tem javno razpravo. Kajti, ni argumenta za to, da bi dopuščali v Državnemu
               zboru, da so grožnje v naši državi nekaj samoumevnega in dopustnega.</p>
            </sp>
            <sp xml:id="SDZ7-Redna-04-2015-01-27.sp228">

               <speaker>PREDSEDNIK DR. MILAN BRGLEZ:</speaker>

               <p>Glasujemo.</p>
               <p>Navzočih je 71 poslank in poslancev. Za je glasovalo 19, proti pa 50.</p>
               <p>(Za je glasovalo 18.) (Proti 50.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca dr. Franca Trčka bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministrice za
               okolje in prostor gospe Irene Majcen na poslansko vprašanje gospoda dr. Franca Trčka
               v zvezi s stanovanjsko politiko Republike Slovenije.</p>
               <p>Glasujemo. Navzočih je 70 poslank in poslancev. Za je glasovalo 23, proti pa 45.</p>
               <p>(Za je glasovalo 23.) (Proti 45.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Ljuba Žnidarja bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za infrastrukturo dr. Petra Gašperšiča na poslansko vprašanje gospoda Ljuba
               Žnidarja v zvezi s prometno infrastrukturo.</p>
               <p>Obrazložitev glasu v imenu Poslanske skupine SDS gospod Ljubo Žnidar.</p>
            </sp>
            <sp xml:id="SDZ7-Redna-04-2015-01-27.sp229">

               <speaker>LJUBO ŽNIDAR (PS SDS):</speaker>

               <p>Hvala lepa, predsedujoči.</p>
               <p>Evropska statistična agencija Evrostat je konec lanskega leta objavila podatek, da
               je pri izvedbi gradbenih del Slovenija na najnižji ravni med vsemi evropskimi
               državami, to je podatek s konca novembra lansko leto. Po mojem sta tukaj največja dva
               vzroka, prvi je nerazumno znižanje vseh investicijskih sredstev aktualne vlade – jaz
               bi rekel ne že znižanja, ampak ukinitev vseh investicijskih sredstev predvsem na
               projektih državnega pomena.</p>
               <p>Druga težava je pa pri pripravi novih projektov, konkretno tukaj govorim in mislim
               na umeščanje v prostor največjih infrastrukturnih projektov državnega pomena. Tu gre
               za veliko ovir, če kar zakonodajne naštejem, so tukaj na področju kmetijske
               zakonodaje, okoljske, naravovarstvene in tako naprej. Tu imamo izjemno slabo prakso,
               saj se največji projekti umeščajo v prostor nekje od osem do dvanajst let. Seveda to
               vpliva na tako drago in tako počasno pripravo teh projektov.</p>
               <p>Seveda tudi minister ni ogovoril, zakaj je temu tako oziroma kakšni bodo novi
               ukrepi. Zaradi tega predlagam, da bi bilo koristno opraviti javno razpravo in v tej
               razpravi zbrati vse dobre sugestije, predloge, ki bi dali tudi določene odgovore,
               kako prostorsko umeščanje opraviti v krajšem času, kot je to pokazala dosedanja
               praksa.</p>
               <p>Tako predlagam, da se ta predlog za javno razpravo podpre.</p>
            </sp>
            <sp xml:id="SDZ7-Redna-04-2015-01-27.sp230">

               <speaker>PREDSEDNIK DR. MILAN BRGLEZ:</speaker>

               <p>Glasujemo.</p>
               <p>Navzočih je 70 poslank in poslancev. Za je glasovalo 20, proti pa 49.</p>
               <p>(Za je glasovalo 20.) (Proti 49.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Žana Mahniča bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za infrastrukturo dr. Petra Gašperšiča na poslansko vprašanje gospoda Žana
               Mahniča v zvezi s stanjem na državni cestni infrastrukturi.</p>
               <p>Obrazložitev glasu v imenu Poslanske skupine SDS gospod Žan Mahnič.</p>
            </sp>
            <sp xml:id="SDZ7-Redna-04-2015-01-27.sp231">

               <speaker>ŽAN MAHNIČ (PS SDS):</speaker>

               <p>Hvala za besedo, gospod predsednik. Kolegice in kolegi!</p>
               <p>Prosim vas, da podprete zahtevo za razpravo. Gospoda ministra sem vprašal glede
               slabega stanja državnega cestnega omrežja. Gospod minister mi je sicer odkrito
               povedal, da v prihodnosti oziroma glede na proračune ni kaj dosti pričakovati na tem
               področju, pa vendar sem ga vprašal o eni zadevi, na katero nisem dobil odgovora. Gre
               za zgrešen ukrep iz časa Pahorjeve vlade, ko lahko letne dajatve za uporabo vozil in
               pa davkov od prometa motornih vozil prenašamo na to, da urejamo železniško
               infrastrukturo, tako recimo Direkcija dobi za leto 2015 samo 106 milijonov evrov,
               medtem ko je vseh taks tistih, ki se vozijo z avtomobili, za 172 milijonov evrov.
               Torej iz tega naslova kar 67 milijonov evrov izgubimo iz naslova cestne
               infrastrukture, zato da potem ta sredstva damo v železniško infrastrukturo.</p>
               <p>Ne rečem, da ni potreba tudi obnova železniške infrastrukture, ki je zastarela in ki
               smo jo predvsem na račun avtocestnega križa v preteklosti opuščali, ker smo imeli
               podjetja, slovenska, ki so znala graditi avtoceste in je bila to prioriteta, pa
               vendar menim, da je treba začrtati neke smernice, v kakšni meri se bo financiralo
               določene zadeve.</p>
               <p>Kot problem lokalnega pomena sem izpostavil cesto v Sorico v mojemu kraju v Selški
               dolini, tri kilometre ceste čaka zadeva že od leta 2005. Vsak minister za
               infrastrukturo obljublja, da se bo tega lotil, pa vendar Direkcija je nedolgo nazaj
               sporočila, da ob takih sredstvih in v takem stanju te ceste ne bo mogla več dolgo
               vzdrževati. Prva etapa se je zgodila oziroma rekonstrukcija prve etape v dolžini 800
               metrov leta 2005, druga etapa isto 800 metrov 2007, tretja etapa 0,9 kilometra leta
               2009, potem se je minister Omrzel nekako trudil, začeli so s četrto etapo, ta se je
               potem nekako tudi podaljšala. Še vedno ostaja peta etapa in tudi del četrte, več kot
               500 metrov. Tako je resnično žalostno, glede na to, da gre za dokaj odročne kraje, ki
               nimajo tako dobrih cestnih povezav kot nekatera urbana središča, da morajo čakati
               deset let oziroma ker verjetno letos še ne bo, da morajo čakati deset let in več, da
               dobijo neko cesto. Po tej se ne morejo niti avtobusi več voziti, nevarna je tudi za
               osebna vozila. Cesta se je stalno zapirala, odpirala, glede na situacijo. Bile so
               obljube dane in ko sem bil gor, lahko rečemo, da so ljudje resnično razočarani. Treba
               bo v tej državi že končno enkrat povedati, katere ceste so prioriteta. Verjamem, da
               je takih še veliko več. To sem pač zato izpostavil, ker je iz mojega okolja in ker
               deset let se čaka za tri kilometre.</p>
               <p>Mislim, da je to neresno in da so ljudje upravičeno razočarani glede na to, da jih
               očitno država ne jemlje resno in da so prepuščeni sami sebi. Prosim za podporo.</p>
            </sp>
            <sp xml:id="SDZ7-Redna-04-2015-01-27.sp232">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 70 poslank in poslancev, za je glasovalo 20, proti 48.</p>
               <p>(Za je glasovalo 20.) (Proti 48.)</p>
               <p>Ugotavlja , da sklep ni sprejet.</p>
               <p>V skladu s predlogom poslanca dr. Vinka Gorenaka bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministrice za notranje zadeve mag. Vesne Györkös Žnidar na poslansko vprašanje dr.
               Vinka Gorenaka v zvezi z osebno vizijo vodenja Ministrstva za notranje zadeve.</p>
               <p>Glasujemo. Navzočih je 71 poslank in poslancev, za je glasovalo 18, proti 52.</p>
               <p>(Za je glasovalo 18.) (Proti 52.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca dr. Franca Trčka bo zbor odločal v naslednjem predlogu
               sklepa: Državni zbor bo na naslednji seji opravil razpravo o odgovoru ministrice za
               zdravje gospe Marije Milojke Kolar Celarc na poslansko vprašanje dr. Franca Trčka je
               v zvezi s problematiko nujne medicinske pomoči.</p>
               <p>Glasujemo. Navzočih je 70 poslank in poslancev. Za je glasovalo 23, proti pa 45.</p>
               <p>(Za je glasovalo 23.) (Proti 45.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Žana Mahniča bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministrice za notranje zadeve mag. Vesne Györkös Žnidar na poslansko vprašanje
               gospoda Žana Mahniča v zvezi z ukrepanjem zoper udeleženca oboroženih spopadov izven
               območja Republike Slovenije.</p>
               <p>Obrazložitev glasu v imenu Poslanske skupine SDS gospod Žan Mahnič.</p>
            </sp>
            <sp xml:id="SDZ7-Redna-04-2015-01-27.sp233">

               <speaker>ŽAN MAHNIČ (PS SDS):</speaker>

               <p>Hvala za besedo, predsednik.</p>
               <p>Poslanska skupina SDS bo ta predlog za razpravo podprla. Lahko pa rečem samo to,
               spominjam se še, ko smo 19. decembra 2014 tukaj govorili o predlogu novele Kazenskega
               zakonika glede tujih terorističnih bojevnikov, ki ga je predložila Slovenska
               demokratska stranka v obravnavo, in ko smo v Slovenski demokratski stranki
               opozarjali, kaj se bo začelo dogajati po vsej Evropi zaradi borcev iz Evrope, ki se
               udeležujejo bojev v islamski državi, ko bomo potem prišli nazaj, ste nekateri
               začudeno gledali, nekateri nas niste jemali resno. Čez 14 dni se je potem zgodil
               teroristični napad v Franciji.</p>
               <p>Države Evropske unije pospešeno spreminjajo zakonodajo, le Slovenija tukaj zaostaja.
               Gospe ministrici sem postavil čisto enostavno vprašanje: Ali slovenska policija ima
               podlago, da razišče te zadeve, ali lahko ustavi tuje državljane, ki prečkajo
               Slovenijo, ali lahko preganja na predlog tožilca, tožilstva tiste, ki se vrnejo iz
               islamske države?</p>
               <p>Zdaj mogoče bom malo oster, ampak bom takoj podkrepil z dokazom. V petek sem imel
               novinarsko konferenco, gledal sem oddajo Epilog na POP TV. Tam je bilo rečeno, da
               ministrica ne ve, da je članica Sveta za nacionalno varnost, in tako arogantno, kot
               je meni ministrica včeraj napadla, dve minuti je mene spraševala, od kod mi to, da
               lahko rečem, da zahtevam razpravo, gospod predsednik, zato ker je ministrica za
               notranje zadeve nekompetentna. Zdaj vam bom prebral: "Po tem sem takoj odgovorni
               urednici Epiloga Suzani Lovec napisal, če je bila slučajno v oddaji izrečena ne
               resnica? In kaj mi je gospa napisala? Njena argumenta, zakaj ne želi priti v Epilog
               na POP TV, sta bila, da ni dovolj kompetentna za to razpravo in da ni članica Sveta.
               To je bilo izrečeno v pogovoru z Juretom Bračkom. To je javno na mojem twitterju
               lahko pogledate. Imate ministrico za notranje zadeve, ki se ne čudi dovolj
               kompetentno, da gre na POP TV na oddajo Epilog – enega kompetentnega ste pustili
               sedeti v poslanskih klopeh, ki pozna to zadevo –, potem pa naj pričakujem, da mi bo
               ta gospa lahko odgovorila na moje vprašanje. To je razlog več, to je razlog več, da
               je treba narediti razpravo najprej o tem, kaj se tukaj dogaja, ali policija ima
               pooblastila ali ne – upam, da bo nekdo drugi prišel na to odgovoriti, ker je
               ministrica sama rekla, da ni kompetentna za to. Potem pa, očitno, da opravimo še eno
               razpravo glede dela ministrice za notranje zadeve.</p>
               <p>Me veseli, da je gospa vsaj to priznala, ker po tem, kar sem danes slišal od urednice
               Epiloga, me resnično skrbi za varnost državljank in državljanov.</p>
            </sp>
            <sp xml:id="SDZ7-Redna-04-2015-01-27.sp234">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 71 poslank in poslancev. Za je glasovalo 20, proti pa 50.</p>
               <p>(Za je glasovalo 20.) (Proti 50.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca Mihe Kordiša bo zbor odločal o naslednjem predlogu
               sklepa: Državni zbor bo v naslednji seji opravil razpravo o odgovoru ministra za
               obrambo gospoda Janka Vebra na poslansko vprašanje Mihe Kordiša v zvezi z umikom
               Slovenske vojske s Kosova.</p>
               <p>Obrazložitev glasu v imenu Poslanske skupine Združena Levica Miha Kordiš.</p>
            </sp>
            <sp xml:id="SDZ7-Redna-04-2015-01-27.sp235">

               <speaker>MIHA KORDIŠ (PS ZL):</speaker>

               <p>Najlepša hvala za besedo. Se bom potrudil biti kratek.</p>
               <p>Pred kratkim je minila obletnica petnajstih let, odkar so se naše prve enote znašle
               na Kosovu. Petnajst let smo že na Kosovu in mislimo v Združeni levici, da se moramo o
               naši prisotnosti tamkaj pogovoriti. Že dvakrat sem omenil, da petnajst let traja ta
               prisotnost in bodisi nekaj počnemo narobe bodisi tam nimamo ničesar več iskati.</p>
               <p>Zdi se nam to dovolj pomembno vprašanje, do katerega bi se morale opredeliti vse
               poslanske skupine, in to lahko primerno storimo samo s tem, da to točko umestimo na
               nek dnevni red in opravimo resno razpravo. Hvala za besedo.</p>
            </sp>
            <sp xml:id="SDZ7-Redna-04-2015-01-27.sp236">

               <speaker>PREDSEDNIK DR. MILAN BRGLEZ:</speaker>

               <p>Glasujemo.</p>
               <p>Navzočih je 69 poslank in poslancev. Za je glasovalo 5, proti pa 52.</p>
               <p>(Za je glasovalo 5.) (Proti 52.)</p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda in prekinjam 4. sejo Državnega zbora, ki jo
               bomo nadaljevali jutri ob 9. uri. <title>(SEJA JE BILA PREKINJENA 27. JANUARJA 2015 OB
                  20.41)</title>
               </p>
            </sp>
         </div>
      </body>
   </text>
</TEI>
