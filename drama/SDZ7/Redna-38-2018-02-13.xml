<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Redna-38-2018-02-13">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|605AB7EE91A06AF5C12582A5004F9B4C</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=605AB7EE91A06AF5C12582A5004F9B4C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-38-2018-02-13.DZ" n="38">
               <name>Redna</name>
               <date when="2018-02-13"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-38-2018-02-13.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 38. seje</stage>
            <stage type="chairman">Sejo sta vodila predsednik Državnega zbora dr. Milan Brglez ter podpredsednik
            Matjaž Nemec. </stage>
            <stage type="time">Seja se je začela ob 9. uri. </stage>


            <sp xml:id="SDZ7-Redna-38-2018-02-13.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje! Začenjam
               nadaljevanje 38. seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               Suzana Lep Šimenko, Andreja Potočnik do 15. ure, dr. Simona Kustec Lipicer od 12.30
               do 15. ure in od 16. ure do 18.30, Ksenija Korenjak Kramar do 17. ure, Urška Ban do
               16. ure, Maruša Škopac, Jelka Godec od 15. ure dalje, Nada Brinovšek od 15. ure
               dalje, Violeta Tomić od 18.30 dalje, Zvonko Lah, Peter Vilfan, Franc Breznik, Tomaž
               Lisec, dr. Matej T. Vatovec do 10. ure in od 16. ure dalje, Matjaž Hanžek do 16. ure,
               Ivan Prelog do 17. ure, Marko Ferluga od 13. do 15. ure, mag. Matej Tonin od 16. ure
               dalje, Primož Hainz od 13. do 16. ure in Franc Laj. Vse prisotne lepo
               pozdravljam!</p>
               <p>Prehajamo na <title>7. TOČKO DNEVNEGA REDA, TO JE DRUGA OBRAVNAVA PREDLOGA ZAKONA O
                  SPREMEMBI ZAKONA O ORGANIZACIJI IN FINANCIRANJU VZGOJE IN IZOBRAŽEVANJ PO REDNEM
                  POSTOPKU.</title>
               </p>
               <p>Predlog zakona je v obravnavo Državnemu zboru predložila skupina 19 poslank in
               poslancev, s prvopodpisanim Jožetom Tankom.</p>
               <p>Predlog zakona je na 41. seji 30. 1. 2018 obravnaval Odbor za izobraževanje, znanost,
               šport in mladino kot matično delovno telo. Ker po končani razpravi odbor členov
               predloga zakona ni sprejel, je bila druga obravnava predloga zakona na seji delovnega
               telesa končana.</p>
               <p>Besedo dajem predstavnikom poslanskih skupin za predstavitev stališč.</p>
               <p>Besedo ima Poslanska skupina Nove Slovenije – krščanskih demokratov, zanjo gospa
               Ljudmila Novak.</p>
            </sp>
            <sp xml:id="SDZ7-Redna-38-2018-02-13.sp2">

               <speaker>LJUDMILA NOVAK (PS NSi):</speaker>

               <p>Spoštovani gospod predsednik, kolegice in kolegi, lepo pozdravljeni!</p>
               <p>Zanimivo je, da to novelo zakona obravnavamo že četrtič, in ni upanja, da bi bila
               tokrat sprejeta. Tako kot vedno do sedaj je bila zavrnjena, vendar bomo v Novi
               Sloveniji to novelo zakona tudi tokrat podprli. Zakaj? Ker odpravlja neustavnost.
               Ustavno sodišče je naložilo Državnemu zboru, da odpravi nesorazmerno oziroma
               nepravično financiranje javnoveljavnih programov v zasebnih osnovnih šolah. Ko smo
               včeraj poslušali predsednika Vlade, kaj vse dobrega je ta vlada naredila v štirih
               letih, kako je izboljšala stanje v državi, kako je zmanjšala zadolženost države, je
               prav neverjetno, da ta ista vlada ni našla dobrih 300 tisoč evrov letno, da bi
               izpolnila odločbo Ustavnega sodišča. To je enostavno neverjetno. Neverjetno je tudi
               to, da prav ta vlada, ki jo vodi pravnik in v kateri sedi kar nekaj pravnikov, ni
               sposobna izpolniti odločbe Ustavnega sodišča. V Novi Sloveniji se čudimo tudi nad
               odnosom tega državnega zbora in vlade do vsega, kar se imenuje zasebna pobuda.
               Namesto da bi ljudi nagrajevali, spodbujali, da imajo nove ideje, da želijo v državo,
               v skupnost prinesti nekaj novega, samoiniciativnega, prinesti določene spremembe, v
               našem primeru tudi nove pedagoške pristope, se do takšnih pobudnikov obnašamo
               mačehovsko, jih zavrnemo kot nezaželene nepridiprave, ki odžirajo denar javnim
               oziroma državnim šolam. Pa te šole izvajajo samo javnoveljavne osnovnošolske
               programe, predpisane s predpisi države. Tukaj tudi ne gre za investicije, za
               investicijsko vzdrževanje, ampak samo za izvajanje javnoveljavnega programa. Te šole
               tudi ne smejo poslovati z dobičkom, so neprofitne, pa vendarle postavljamo pri njih
               dodatne ovire. Nastale so na pobudo staršev, tistih staršev, ki vidijo v takšnih
               drugačnih pedagoških pristopih neko bogatitev ali pa nekaj dobrega tudi za svoje
               otroke. Takih šol je komaj šest in samo ena od njih oziroma program je financirana
               100-odstotno s strani države, medtem ko ostale le 85-odstotno. Ampak gre samo za
               tisti javnoveljavni program, medtem ko morajo vse dodatne dejavnosti plačevati starši
               s šolnino. Ko govorimo o zasebni pobudi – zakaj se je tako bojimo? Ne samo da
               spodbuja ljudi k večji ustvarjalnosti, samostojnosti, prinaša nova delovna mesta,
               ampak tudi bogati državo kot tako, kot celoto. Te nove šole, novi pedagoški pristopi
               so obogatili tudi javno šolstvo in nekatere metode so bile prenesene tudi v državne
               šole, ker so enostavno dobre. Takšnih pobud, takšnih pristopov se enostavno ne smemo
               bati na nobenem področju. Ne na področju zdravstva, šolstva, gospodarstva, nikjer.
               Takšne pobude morajo biti zaželene in dobrodošle. Samo tako bomo napredovali. In ne
               nazadnje so takšne šole tudi cenejše za državo. Zato ker mora ustanovitelj sam
               skrbeti za stavbo, jo mora zgraditi, v njej izvajati dejavnost. Samo ta pravica
               staršev, da lahko izbirajo, v katero šolo bodo dali svojega otroka, samo ta pravica
               je omogočena.</p>
               <p>Nova Slovenija bo ta zakon podprla. Še posebej zaradi tega ker izpolnjuje odločbo
               Ustavnega sodišča.</p>
            </sp>
            <sp xml:id="SDZ7-Redna-38-2018-02-13.sp3">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo mag. Bojana Muršič.</p>
            </sp>
            <sp xml:id="SDZ7-Redna-38-2018-02-13.sp4">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsednik, za besedo. Spoštovani in spoštovani!</p>
               <p>Členi predloga zakona na matičnem delovnem telesu niso bili sprejeti, zato je
               obravnava Predloga zakona o spremembi zakona o organizaciji in financiranju vzgoje in
               izobraževanja na matičnem delovnem telesu končana, zato se danes o tem tudi ne
               glasuje več. Tu bi lahko z našim stališčem končali. Vse je namreč že bilo povedano ob
               prejšnjih treh neuspelih poizkusih predlagatelja, da uveljavi interese zasebnega
               šolstva ter dolgoročno obuboža javno šolstvo.</p>
               <p>A ker je razprava o vstopanju zasebnega na polje javnega za Socialne demokrate
               odločujoča za prihodnost te države, v nadaljevanju na kratko ponavljamo argumente,
               zakaj je treba taki paradigmi šolske politike odločno reči ne. Javno in zasebno se
               razlikujeta v interesu. Na področju šolstva se ta kaže v posebnosti zasebnega, ki je
               osnovano na ideoloških, svetovnonazorskih, verskih ali celo političnih temeljih.
               Izenačitev zasebnega in javnega bi pomenila nedopusten korak vstopanja zasebnega v
               javno in obratno, kar je z vidika ustanavljanja videza tako obsežne državne podpore
               določeni ideologiji, svetovnemu nazoru, veri ali politiki popolnoma nesprejemljivo
               ali neposredno v nasprotju s številnimi ustavnopravnimi vidiki. Javno in zasebno se
               razlikuje tudi v obsegu storitev, ki jih nudita, pri čemer so obveznosti zasebne šole
               v primerjavi z javno bistveno manjše. Zasebna šola mora namreč izvajati zgolj del
               predmetnika. Zagotavljati mora zgolj minimalna znanja. Zanjo niso neobvezujoča
               določila o vzgojno-izobraževalnih obdobjih, o šolskem koledarju o oblikovanju
               razredov, o oddelkih in učnih skupinah, o izvajanju vzgojno-izobraževalnega dela, o
               sočasni prisotnosti učitelja in vzgojitelja v prvem razredu. Za zasebno šolo ne
               veljajo kadrovske omejitve o tem, kdo lahko dela v oddelkih podaljšanega bivanja,
               jutranjega varstva, zrahljana so tudi določila o strokovnosti kadrov in še bi lahko
               naštevali. Ne nazadnje javno in zasebno se razlikujeta glede odprtosti in
               financiranja. Zasebne šole so si v zakonodaji pridržale pravico do izbire učencev.
               Zakon o osnovni šoli namreč odločitev o vpisu učencev v zasebno šolo prepusti zasebni
               šoli. Javna šola pa mora biti dostopna vsakomur, tudi tistemu otroku, ki se želi
               prešolati iz zasebne šole. In prav je tako. Zasebne šole imajo poleg številnih virov
               financiranja tudi velikodušne podpore iz javnih sredstev, pravice zaračunavanja
               šolnin, ki jih predlagano besedilo predlagatelja žal ne odpravlja.</p>
               <p>Spoštovane in spoštovani! V minulih razpravah smo Socialni demokrati iskali odgovor
               na vprašanje, kje začrtati mejo med javnim in zasebnim. Kot odgovor smo oblikovali
               predlog spremembe ustave, s katerim bi odpravili pravno nedorečenost, ki se odraža v
               diametralno nasprotnih stališčih več odločitev Ustavnega sodišča. S tem bi
               vzpostavili primarno skrb države za javno šolstvo, pri čemer bi ohranili zatečeno
               delovanje zasebnega šolstva. Drugi so, neupoštevajoč ustavni pomen določila o
               socialni državi in posledice, iskali načine, kako mejo med javnim in zasebnim
               preprosto izbrisati. Ne glede na to, da dokončnega odgovora zaradi razmerja sil v
               Državnem zboru še ni, se je pokazala jasna razmejitev, ki nakazuje ravnanje
               političnih skupin v prihodnjem mandatu. Javni vzgojno- izobraževalni sistem je
               osrednji gradnik socialne države. Vsakomur, ne glede na okolje, iz katerega izhaja,
               omogoča dostop do znanja sveta, posledično pa tudi do varne prihodnosti.</p>
               <p>V Poslanski skupini Socialnih demokratov menimo, da je treba takšno prihodnost
               zagotoviti vsem ter zlasti za šibkejše ustvariti spodbudno okolje, ki bo to tudi
               uresničilo. Hvala lepa.</p>
            </sp>
            <sp xml:id="SDZ7-Redna-38-2018-02-13.sp5">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Levica, zanjo Miha Kordiš.</p>
            </sp>
            <sp xml:id="SDZ7-Redna-38-2018-02-13.sp6">

               <speaker>MIHA KORDIŠ (PS Levica):</speaker>

               <p>Lep pozdrav!</p>
               <p>Pred nami je četrti poskus desnice za stoodstotno financiranje zasebnih šol z javno
               priznanim programom. Vmes se nam je zgodila še koalicijska kompromisna polomija. V
               Levici smo vedno jasno zastopali stališče, da naj bosta zasebno in javno ločena, in
               da je javno šolstvo tisto, za katerega mora skrbeti država. Že od začetka 90. let pri
               nas potekajo poskusi spodnašanja temeljev javnega šolstva. Več škode je bilo narejene
               pri visokem, k sreči pa pri srednjem in osnovnošolskem izobraževanju manj. Argumente,
               zakaj zasebna in javna osnovna šola nista enaki, smo slišali v tem mandatu že
               stokrat. Ampak zagovornikov polnega financiranja ti argumenti ne prepričajo. Jasno,
               ker ne gre za argumente, ampak gre za interese in gre za ideologijo. Vemo, da so,
               razen ene izjeme, zasebne osnovne šole tako ali drugače povezane z Rimokatoliško
               cerkvijo. Kot smo lahko prebrali v medijih pa je med zadnjimi kandidati za pridobitev
               javno priznanega programa tudi zasebna šola Lila, ki naj bi učila po konceptih iz
               jogiske filozofije, ki enako upošteva telo, čustva, voljo in um. Otroci imajo v šoli
               na voljo samo vegetarijansko prehrano. Skratka, samo javna šola je garant za
               sekularen kurikulum. Tudi javna osnovna šola si zasluži kritiko, je res, ampak je
               ključ v tem, da to javno šolo izboljšamo, ne pa spodnašamo z zasebnimi šolami.
               Zasebne šole svoje učence selekcionirajo in izbirajo, javna šola vzame vsakogar. To
               je bistveno zaradi zagotavljanja družbene enakosti in enakopravnosti. Kot kaže
               mednarodna raziskava pismenosti PIRLS, so se v Sloveniji v zadnjih 15 letih pri
               bralni pismenosti razlike med otroki z višjim socialno-ekonomskim statusom in tistimi
               s slabšim socialno-ekonomskim statusom povečale približno za eno tretjino. Zasebne
               šole pri nas se ustanavljajo za specifične populacije ali za posebne pedagogike,
               veroizpovedi ali kakšne druge nazore, ne pa za vse. V tem smislu zasebne šole na
               družbeni ravni delujejo ločevalno. Kjer pa bi bilo treba zares ločiti stvari, pa je
               strogo med javnim in zasebnim. Zato smo v Levici v tem mandatu tudi sodelovali pri
               poskusu spremembe ustave, ki na žalost ni prišel skozi parlamentarni mlin, da se tudi
               na ustavni ravni javno in zasebno šolstvo loči. Ampak temu navkljub bomo, ko
               socialisti prevzamemo oblast, zasebnim šolam vzeli še tisto javno financiranje, ki ga
               imajo, nastalo razliko pa preusmerili v javno šolo, sprememba ustave ali ne sprememba
               ustave.</p>
               <p>V Levici nasprotujemo spremembam, ki jih predlaga SDS. Nasprotujemo jim, ker trdno
               podpiramo laično, kakovostno in vsem dostopno javno izobrazbo. Hvala.</p>
            </sp>
            <sp xml:id="SDZ7-Redna-38-2018-02-13.sp7">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina nepovezanih poslancev, zanjo dr. Mirjam Bon Klanjšček.
            </p>
            </sp>
            <sp xml:id="SDZ7-Redna-38-2018-02-13.sp8">

               <speaker>DR. MIRJAM BON KLANJŠČEK (PS NP):</speaker>

               <p>Hvala lepa. Vsi prav lepo pozdravljeni!</p>
               <p>V Poslanski skupini nepovezanih poslancev glede državnega financiranja zasebnih
               osnovnih šol nismo usklajeni. V Stranki Alenke Bratušek smo za še boljše javno
               šolstvo, zato si želimo, da se financiranje javnih in zasebnih osnovnih šol uredi v
               ustavi. V njej bi jasno zapisali, kar tam dejansko že piše – da mora država
               financirati samo javne osnovne šole, zasebne pa lahko financira le, če to želi. Med
               državnimi in zasebnimi šolami je namreč pomembna razlika. V državni osnovni šoli
               otrok mora imeti mesto, zato država mora financirati javne osnovne šole, v zasebnih
               šolah pa otroci lahko imajo mesto, zato država lahko financira njihovo delovanje, če
               to želi. Tako jasno mora pisati tudi v ustavi. Če bi to zapisali v ustavi, kot smo
               predlagali že leta 2015, in to januarja 2015, danes za to ne bi več izgubljali časa,
               ampak bi že imeli rešitev.</p>
               <p>Naj dodam, da proti zasebnim šolam nimamo nič, saj lahko tudi bogatijo šolski
               prostor, ne sme pa biti državno financiranje šol enako za javne in zasebne šole. To
               bi bila napaka. Hvala lepa.</p>
            </sp>
            <sp xml:id="SDZ7-Redna-38-2018-02-13.sp9">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospod Saša
               Tabaković.</p>
            </sp>
            <sp xml:id="SDZ7-Redna-38-2018-02-13.sp10">

               <speaker>SAŠA TABAKOVIĆ (PS SMC):</speaker>

               <p>Hvala za besedo. Spoštovani!</p>
               <p>Novele Zakona o organizaciji in financiranju vzgoje in izobraževanja so bile v
               parlamentarno proceduro vložene ničkolikokrat, nekatere izključno z namenom
               implementacije ustavne odločbe, ki jo poslanske skupine razumejo po svoje, nekatere
               pa so bile vložene na podlagi širšega razmisleka in razvojnega koncepta, ki je poleg
               ustavne odločbe naslavljal tudi zagato današnjega časa – kako pravično razkleniti
               javno in zasebno šolstvo na način zaščite in spodbujanja kvalitetnega javnega
               šolstva, zasebni pobudi pa regulirano podeliti dobrodošlo mesto kot dopolnitev
               možnosti izbire. Vsi ti zakonodajni procesi kažejo na to, da ima zgodba o šolstvu na
               Slovenskem dolgo brado in da bodo politična trmarjenja in nesoglasja rezultirala,
               žal, kot češnja na torti z odločitvijo Ustavnega sodišča, ki bo verjetno prisiljeno
               implementirati zadnjo ustavno odločbo, ne da bi se dejansko obregnilo ob družbene
               posledice, kaj vse to za sabo potegne. Kljub temu da je Ustavno sodišče samo
               postavilo v svoji odločbi ločnico med obveznim in razširjenim delom osnovnošolskega
               kurikuluma, kot to velja v sedanjem zakonu, ki je bil največji kamen spotike, in to
               je zelo slabo.</p>
               <p>Naj spomnim. Vlada oziroma ministrstvo je pripravilo celoviti zakonodajni vpogled na
               odprta vprašanja, ki jih zahteva po zlitju javnega in zasebnega osnovnega šolstva
               odpira. Tudi Zakonodajno-pravna služba je ugotovila, da vladna novela zakona
               odpravlja neustavnost, to potrjujem s citatom Zakonodajno-pravne službe Državnega
               zbora s 33. redne seje Odbora za izobraževanje, citiram: <q>»Predlog zakona odpravlja
               različen obseg financiranje obveznega dela javnoveljavnih programov osnovnošolskega
               izobraževanja na javnih in zasebnih šolah, zato s tega vidika tudi po mnenju
               Zakonodajno-pravna službe uresničuje odločbo Ustavnega sodišča.«</q> Konec citata. Vendar
               so bili ideološki in konceptualni okopi enostavno pregloboki. Širše politične volje,
               drage državljanke in državljani, da bi se zagata, ki je z določitvijo Ustavnega
               sodišča nastala, odpravila enkrat za zmeraj ni, in to izključno iz razloga, ker je za
               politični ustroj etabliranih strank enostavno preveč priročna.</p>
               <p>V SMC smo si iskreno želeli, da strokovne in argumentirane razprave ne zamenja
               izključno politični jezik, ki ima lahko za sam šolski prostor in otroke, ki ga
               obiskujejo, najbolj neželene učinke. Žal smo v tej želji ostali bolj kot ne sami.
               Zato ne pristajamo na litanije o etiki in spoštovanju prava, ker je glede na teme
               politične odgovornosti na vseh, popolnoma vseh poslankah in poslancih vseh poslanskih
               skupin. To pomeni, da je odgovornost obojestranska. Priložnost, da bi jo rešili, je
               bila dana z vladno novelo – široko, poglobljeno, korektno in pravično. Vendar
               politične volje zanjo ni bilo in je verjetno tudi nikoli ne bo. In to nas skrbi. Še
               posebej, ko beremo bombastične naslove nekaterih medijev, ker želi politika končno
               regulirati zasebno šolstvo, pa je ozmerjana s strani nekaterih cenjenih pravnikov, ki
               so glede na javno pojavljanje izjemno politično priročni, češ, da izvaja birokratski
               fašizem nad izobraževanjem. Spoštovani! Birokratski fašizem je na primer to, da je
               država do lanskoletne spremembe novele Zakona o visokem šolstvu dopuščala, da so se
               zasebne fakultete ustanavljale kot gobe po dežju, pri tem da so z različnimi razpisi
               v preteklosti pomenljivo prejemale javna sredstva. Študentje, ki so kljub temu
               vplačevali šolnino, pa so se lahko po končanem študiju samo obrisali pod nosom, ker
               programi niso bili primerno akreditirani. Res neverjetno! To vse kaže samo na to, da
               kadarkoli se v politiki odprejo vprašanja razmerja med javnim in zasebnim šolstvom,
               se avtomatično začne tudi rožljanje z neustavnostjo, po navadi s strani tistih, ki
               imajo od tega največje koristi. Zaradi ideologije in denarja.</p>
               <p>To je slaba popotnica za slovenski šolski sistem, ki kvantitativno in kvalitativno
               diha na škrbe. Zato še enkrat, odgovornost je vedno obojestranska. Hvala.</p>
            </sp>
            <sp xml:id="SDZ7-Redna-38-2018-02-13.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Jelka Godec.
            </p>
            </sp>
            <sp xml:id="SDZ7-Redna-38-2018-02-13.sp12">

               <speaker>JELKA GODEC (PS SDS):</speaker>

               <p>Hvala.</p>
               <p>Zanimivo je, kako največja vladajoča stranka govori, da ni bilo politične volje v
               Državnem zboru, da bi v roku štirih let odpravila protiustavnost oziroma ustavno
               nepravilnost, ki se pojavlja v Zakonu o financiranju vzgoje in izobraževanja.
               Politična volja je na strani vladajočih strank in očitno se vladajoče stranke niso
               uspele poenotiti glede financiranja zasebnih šol. Naš tretji predlog, torej že
               tretji, sledi odločbi Ustavnega sodišča, ki jasno in glasno pove, da je treba glede
               na ustavo zasebnim šolam oziroma šolam, ki izvajajo javnoveljavni program, ta program
               financirati 100-odstotno. Ustavno sodišče je tudi decembra 2014 zapisalo, da je treba
               to protiustavnost odpraviti v enem letu. Od leta 2014 do leta 2018 to je v skoraj
               štirih letih vladajoča koalicija tega ni uspela narediti. Mi smo trikrat vložili ta
               predlog, trikrat očitno bo že tretjič zavrnjen. Vmes pa je bil zavrnjen tudi predlog
               Vlade, tudi predlogi koalicije. Nenavadno je, da vladajoča stranka in ostale stranke
               v koaliciji pravijo, da so poskušale odpraviti neustavnost. Zanimivo je, da kar s
               tremi različnimi predlogi. Če jasno in glasno sledimo odločbi Ustavnega sodišča,
               potem ne moremo podati treh različnih predlogov. Najprej da se financira obvezni
               program 100-odstotno pa razširjeni 85-odstotno, potem celo 100-0, na koncu 100-65 in
               danes tukaj za tem govorniškim odru vsi trdite, da ste poskušali oziroma da ste vsaj
               v vladajoči stranki SMC sledili odločbi Ustavnega sodišča. Trije različni predlogi za
               tako jasno odločbo Ustavnega sodišča definitivno ne morejo biti tisto, kar odpravlja
               protiustavnost.</p>
               <p>Govoriti, da s tem, da ko se bo javnoveljavni program na katerikoli šoli, ki izvaja
               javnoveljavni program, financiral 100-odstotno, da bo s tem zasebno prihajalo v
               javno, torej poseganje zasebnega v javno je, po domače povedano, larifari oziroma
               zavajanje volivcev. Že zdaj v Zakonu o financiranju vzgoje in izobraževanja piše, da
               se javnoveljavni program v šolah, ki izvajajo ta program, financira 85 %. Torej, ali
               sedaj ni tega prehoda? To je eno izmed zavajanj.</p>
               <p>Drugo izmed zavajanj je, da zaradi tega, ker bi financirali zasebne šole, bi
               financirali elito, in da različne raziskave kažejo, da je pismenost pri tistih, ki so
               bolj izobraženi oziroma socialno situirani, boljša, kot je pri tistih, ki niso. To
               nima nobene zveze z zasebnimi šolami. To ima zvezo samo z izobraževalnim sistemom.
               Bolje bi bilo, da bi potem tisti, ki to trdi, pokazal statistike, ali je res, da je
               na zasebnih šolah boljša pismenost kot v javnih šolah. Mi imamo mrežo javnih šol, ki
               je dobra in je tudi zaščitena v zakonu o financiranju vzgoje in izobraževanja.
               Zasebna šola ne more nastati tam, kjer je ogrožena javna šola, zato tudi zasebnih šol
               nimamo v manjših krajih.</p>
               <p>Kaj vam reči, vladajoči koaliciji? Nekateri od vas oziroma večine od vas tukaj na
               sredini vas v naslednjem mandatu ne bo, in te odgovornosti ne boste prevzeli.
               Prevzemali bodo verjetno drugi in žalostno je, da tako kot sta povedala bivši
               predsednik Ustavnega sodišča gospod Mozetič in sedanja predsednica Ustavnega sodišča
               Jadranka Sovdat, da zakonodajalec ni sposoben rešiti zadeve v štirih letih, in bo
               verjetno v prihodnosti, po mojem kar kmalu, odločilo Ustavno sodišče. Na čakanju ste
               pustili tisoč 200 otrok za 350 tisoč evrov letno. To je denar, ki vam ga je težko
               dati za otroke oziroma za šolanje otrok, ni pa problema ustanavljati novih uradov,
               kjer se namenja nov denar, ni vam problem vlagati zakonov, ki bodo za naprej določali
               nova sredstva, ko vas več sploh ne bo v parlamentu ali v vladi, torej to za vas ni
               problem. Je pa problem torej šolanje otrok in s tem tudi zavajanje ljudi, češ, da se
               bodo financirali v zasebnih šolah tudi tisti predmeti, ki so za zasebne šole posebni,
               recimo vera in etika, kar seveda ne drži. Ustavno sodišče je torej odločno povedalo,
               da je treba financirati javnoveljavne programe 100-odstotno, ne glede na to, kdo je
               ustanovitelj. To v Slovenski demokratski stranki še vedno zagovarjamo in bomo in
               verjamem, da bo Ustavno sodišče tudi tako v nadaljevanju presodilo. Hvala.</p>
            </sp>
            <sp xml:id="SDZ7-Redna-38-2018-02-13.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Desus, zanjo gospa Marinka Levičar.</p>
            </sp>
            <sp xml:id="SDZ7-Redna-38-2018-02-13.sp14">

               <speaker>MARINKA LEVIČAR (PS DeSUS):</speaker>

               <p>Hvala, predsednik, za besedo. Spoštovane, spoštovani, lepo pozdravljeni!</p>
               <p>Zagotovo bo ta mandat zaznamovalo dejstvo, da nikakor nismo uspeli odpraviti po
               mnenju Ustavnega sodišča neustreznosti načina financiranja zasebnih osnovnih šol. O
               tem, kakšna naj bo ureditev, nam je Ustavno sodišče podalo izhodišče, česar pa niti
               tekom postopka za spremembo ustave kakor tudi ne o vladni noveli ta zbor ni mogel
               poenotiti rešitve z zadostno večino. Kljub primernemu izhodišču za spremembo ustave,
               ki bi se morala po oceni Poslanske skupine Desus zgoditi, preden bi se materija
               podrobneje urejala tudi v samem zakonu, vprašanje ločnice med javnim in zasebnim na
               področju osnovne šole ostaja odprto za naslednji sklic državnega zbora. Žal.</p>
               <p>Pri tem poudarjamo, da naša poslanska skupina ne bo spreminjala stališča, ki smo ga
               jasno izrazili ob obravnavi vladne novele zakona. Predloga SDS, da se zasebne šole v
               celoti, torej stoodstotno financirajo za obvezni kot tudi za razširjeni program, ne
               bomo podprli. Mi verjamemo v socialno državo, v skupno dobro in v javne sisteme, ki
               morajo biti enako dostopni za vse in kakovostni. Zasebne osnovne šole prav gotovo
               niso dostopne vsem šoloobveznim otrokom, kar pa javne vsekakor so. Za nas zasebne
               osnovne šole predstavljajo tudi neke vrste nadstandard. Hvala.</p>
            </sp>
            <sp xml:id="SDZ7-Redna-38-2018-02-13.sp15">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin. V skladu z razlago Komisije
               za poslovnik z dne 9. decembra 2009 Državni zbor ugotavlja, da je zakonodajni
               postopek o predlogu zakona končan.</p>
               <p>S tem zaključujem 7. točko dnevnega reda.</p>
               <p>Prehajamo na <title>11. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O CESTAH.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade, ministru
               za infrastrukturo dr. Petru Gašperšiču.</p>
            </sp>
            <sp xml:id="SDZ7-Redna-38-2018-02-13.sp16">

               <speaker>DR. PETER GAŠPERŠIČ:</speaker>

               <p>Spoštovani predsednik, hvala za besedo. Spoštovane poslanke in poslanci!</p>
               <p>Z novelo zakona o cestah, katere prvotni namen sta bila zlasti ureditev problematike
               odvoza tovornih vozil na avtocestah in hitrih cestah ter delna implementacija
               evropske direktive v zvezi z vzpostavitvijo sistemov za prepoznavo preobremenjenih
               tovornih vozil, se urejajo tudi določena vprašanja, za katera se je v praksi
               izkazalo, da jih je treba nujno urediti zaradi njihove nezadostne jasnosti oziroma
               možnosti različnih interpretacij.</p>
               <p>Dovolite mi, da vam v nadaljevanju predstavim pomembnejše novosti tokratne novele
               zakona o cestah. Že omenjeni novozastavljeni sistem odvoza na avtocestah in hitrih
               cestah poškodovanih ter pokvarjenih vozil ne posega v pravico uporabnikov, saj za
               uporabnike ne uvaja novosti, razen v delu, da bo lahko odvoz tovornega vozila opravil
               le tisti izvajalec odvoza vozil, s katerim bo Dars po izvedenem javnem razpisu,
               sklenil pogodbo. Pogodbeni izvajalec odvoza vozil bo lahko svojo storitev zaračunal v
               skladu s cenikom, kjer bodo določene najvišje cene, ki jih bo mogoče zaračunati za
               posamezno storitev. Z opredelitvijo skupnega prometnega prostora kot prometne
               površine se vzpostavljajo pogoji, ki bodo omogočili njegovo vzpostavitev v praksi.
               Gre namreč za prostor, ki je del javne ceste in je označen s predpisano prometno
               signalizacijo ter ga lahko sočasno uporabljajo vsi udeleženci cestnega prometa, pri
               čemer se z novelo zakona o cestah opredeljuje le prometna površina, medtem ko bo
               pravila ravnanja udeležencev cestnega prometa na tej površini določil zakon o
               pravilih cestnega prometa. Pomembna novost je možnost vzpostavitve poskusne prometne
               ureditve na državni cesti. S tem se vzpostavljajo pogoji, na podlagi katerih bo
               mogoče v praksi preveriti učinke prometne signalizacije, ki je sicer veljavna
               zakonodaja še ne pozna. Danes takšnega instrumenta nimamo na voljo, kar onemogoča
               preverjanje učinkovitosti novih pristopov na tem področju oziroma praks, ki so se v
               tujini že izkazale kot učinkovite in so imele pozitivne učinke na varnost prometa. Po
               preveritvi učinkov cestne prometne signalizacije se bo pristopilo k odločitvi, ali je
               predmetna rešitev splošno uporabljiva in kot taka primerna, da se predpiše kot
               obvezna. Z načelom celovite ureditve področja izrednih prevozov se iz zakona o
               voznikih prenašajo določbe, ki se nanašajo na usposabljanje spremljevalcev izrednih
               prevozov. Ob tem pa področje izvajanja usposabljanja spremljevalcev izrednih prevozov
               ostaja v pretežni meri enako sedanjemu. Da bi omogočili poenoteno vnašanje podatkov o
               kršitvah največjih dovoljenih mer in mas vozil v nacionalni elektronski register, se
               kazenske določbe v tej zvezi predpisujejo na način, ki je predpisan z evropsko
               regulativo, pri tem pa globe za kršitve v tej zvezi ostajajo pretežno v okviru sedaj
               predpisanih.</p>
               <p>V skladu s 138. členom Poslovnika Državnega zbora pa predlagam, da se tretja
               obravnava predloga zakona opravi na isti seji Državnega zbora. Hvala lepa.</p>
            </sp>
            <sp xml:id="SDZ7-Redna-38-2018-02-13.sp17">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za infrastrukturo, okolje in prostor kot matično
               delovno telo.</p>
               <p>Za predstavitev poročila odbora dajem besedo predsedniku odbora Igorju Zorčiču.</p>
            </sp>
            <sp xml:id="SDZ7-Redna-38-2018-02-13.sp18">

               <speaker>IGOR ZORČIČ (PS SMC):</speaker>

               <p>Spoštovani predsednik, hvala za besedo. Spoštovani minister z ekipo, kolegice in
               kolegi!</p>
               <p>Odbor za infrastrukturo, okolje in prostor je na 37. seji 31. 1. 2018 kot matično
               delovno telo obravnaval Predlog zakona o spremembah in dopolnitvah Zakona o cestah,
               ki ga je Državnemu zboru v obravnavo po rednem postopku predložila Vlada.</p>
               <p>V dopolnilni obrazložitvi je v imenu predlagatelja minister za infrastrukturo dr.
               Gašperšič pojasnil, da predlog zakona ureja zlasti problematiko odstranjevanja
               poškodovanih in pokvarjenih tovornih vozil na avtocestah in hitrih cestah, kar se je
               v zadnjem času izkazalo kot eden najbolj kritičnih dejavnikov, ki vplivajo na
               prometno varnost na avtocestah. Novozastavljeni sistem odstranjevanja poškodovanih in
               pokvarjenih vozil na avtocestah in hitrih cestah za uporabnike uvaja novosti zgolj v
               tem, da bo lahko odvoz tovornega vozila opravil le tisti izvajalec odstranjevanja
               vozil, s katerim bo upravljavec avtoceste ali hitre ceste po izvedenem javnem razpisu
               sklenil pogodbo. Pogodbeni izvajalec odvoza vozil bo lahko svojo storitev zaračunal v
               skladu s cenikom, kjer bodo določene najvišje cene, ki jih bo mogoče zaračunati za
               posamezno storitev. Predlog zakona uvaja še definicijo tako imenovanega skupnega
               prometnega prostora; možnost postavitve poskusne prometne ureditve na državni cesti;
               v slovenski pravni red se prenaša Direktiva 2015/719 v delu, ki se nanaša na
               vzpostavitev sistemov za prepoznavo vozil ali skupine vozil, ki sama ali skupaj s
               tovorom presegajo dovoljene mase; prenašajo pa se tudi določbe Zakona o voznikih, ki
               se nanašajo na spremstvo izrednih prevozov oziroma usposabljanje spremljevalcev
               izrednih prevozov. Predlog zakona predpisuje tudi kazenske določbe v zvezi s
               kršitvami pravil o največjih dovoljenih merah in masah vozil v cestnem prometu na
               način, ki bo omogočil poenoteno vnašanje podatkov o kršitvah v nacionalni elektronski
               register. Zaradi številnih kršitev na področju postavljanja objektov za obveščanje in
               oglaševanje ob državnih cestah pa se na tem področju predlaga zvišanje glob.</p>
               <p>Predstavnica Zakonodajno-pravne službe je pojasnila, da je Zakonodajno-pravna služba
               k predlogu zakona pripravila pisno mnenje, v katerem so podani nekatere konkretne
               pripombe k posameznim členom, ki so upoštevane v amandmajih koalicijskih poslanskih
               skupin. K dvema pripombama pa je predlagatelj podal dodatno pisno pojasnilo.</p>
               <p>Predlog zakona je obravnaval tudi Državni svet, ki predlog zakona podpira, saj
               vsebuje nekaj dobrih rešitev, vendar ob tem Državni svet obžaluje, da predlagatelj
               zakona ni uspel uskladiti stališč z združenji občin glede finančnih obveznosti občin
               na področju gradnje državnih cest in vzdrževanja prometnih površin ob državnih cestah
               v naseljih.</p>
               <p>V razpravi je kolega poslanec iz Poslanske skupine Levice dr. Trček izrazil mnenje,
               da obcestno oglaševanje negativno vpliva na varnost prometa, saj atraktivni oglasi
               privlačijo pozornost voznikov, določene barvne ali svetlobne oznake pa utegnejo biti
               zamenljive s prometno signalizacijo ali pa jo celo prekrivajo. Glede na primere iz
               tujine, kjer so varovalni pasovi postavljeni bistveno dlje ali pa je oglaševanje ob
               cestah povsem prepovedano, je pozval k podpori njihovega amandmaja k 25. členu
               predloga zakona, s katerim bi varovalni pas na vseh državnih cestah premaknili na 100
               metrov. Nasprotno je bilo s strani Poslanske skupine SDS podano, da veljavne dolžine
               varovalnega pasu niso problematične, bi pa bilo treba dovolj pozornosti nameniti
               kontroli spoštovanja varovalnega pasu s strani oglaševalcev, zato je bila izražena
               podpora povišanju glob kršiteljem iz tega naslova. Poleg tega so izpostavili tudi
               opozorila občin, ki so jih podale preko Državnega sveta.</p>
               <p>Po razpravi je odbor sprejel amandmaje poslanskih skupin koalicije. Odbor je v skladu
               s 128. členom Poslovnika Državnega zbora glasoval še o vseh členih predloga zakona
               skupaj in jih sprejel. Hvala lepa.</p>
            </sp>
            <sp xml:id="SDZ7-Redna-38-2018-02-13.sp19">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin. Besedo ima poslanska skupina Levica,
               zanjo dr. Franc Trček.</p>
            </sp>
            <sp xml:id="SDZ7-Redna-38-2018-02-13.sp20">

               <speaker>DR. FRANC TRČEK (PS Levica):</speaker>

               <p>Hvala za besedo, predsedujoči. Lep pozdrav vsem skupaj!</p>
               <p>Zelena Slovenija se že desetletja sooča z različnimi vrstami onesnaževanj. Ob
               onesnaženosti zemlje, vode, zraka se vedno bolj pojavljajo in silijo v ospredje tudi
               druge vrste onesnaževanj – hrup, smrad, svetlobno onesnaževanje. Eno takšnih
               onesnaževanj je tudi vizualno onesnaževanje z jumbo plakati in ostalimi vrstami
               pretirane rabe oglaševalskih panojev. Ti so vedno bolj koncentrirani ob medkrajevnih
               cestah in glavnih mesnih vpadnicah. Spremembe in dopolnitve Zakona o cestah so res
               večinoma tehnične narave in jim v Levici ne bomo nasprotovali. Odpira pa tokratno
               noveliranje zakona tudi zelo pomemben člen, ki ureja obcestno oglaševanje, zato smo v
               Levici za obravnavo na današnji seji Državnega zbora vložili amandma, s katerim
               želimo obcestno oglaševanje po zgledu družb in držav, ki mislijo sami sebe,
               prepovedati znotraj 100-metrskega pasu ob vseh kategorijah državah cest. Zakaj? Za
               oglaševanje se zapravlja gore denarja, da bi si ljudje večinoma želeli nepotrebne
               stvari in usluge. Naš namen je omejitev oglaševanja, začenši z obcestnim
               oglaševanjem, najprej ob državnih cestah, nato pa še ob občinskih cestah.</p>
               <p>Prvi najpomembnejši razlog za to je povečanje prometne varnosti. Zunanje oglaševanje
               je lahko dejavnik pomembno vpliva na varnost prometa. Atraktivni, prepogosti
               seksistični oglasi privlačijo pozornost voznikov, določena barve ali svetlobne oznake
               pa utegnejo biti zamenljive s prometno signalizacijo ali pa le-to celo prikrivajo.
               Pri jumbo plakatih in ostalih oblikah obcestnega oglaševanja gre za tako imenovane
               eye-catcherje. Gre za reklame, ki s svojo podobo in sporočilom pritegnejo pozornost
               voznikov. Namesto da bi gledali na cesto, vozniki in voznice gledajo reklame.
               Posledice so lahko usodne.</p>
               <p>Drugi razlog prepovedi obcestnega oglaševanja je spreminjanje urbane in naravne
               krajine na način, ki je v interesu zgolj kapitala. Gre za vizualno onesnaževanje,
               nekateri svetleči oglasi so tudi odvečni porabniki energije. Elektrika, ki jih
               napaja, danes prihaja večinoma iz fosilnih goriv. Poleg tega takšni oglasi povzročajo
               svetlobno onesnaženost, zaradi katere slabše spimo in ki nam navsezadnje zastira tudi
               pogled na zvezdnato nočno nebo. Verjetno ni naključje, da so med prvimi, ki so
               omejile tovrstne onesnaževanje, vodilne države in regije na področju odgovornega
               sonaravnega turizma, od sosednje Avstrije in Francije do Havajev. Javno prostor,
               prostor vseh nas je pod vse hujšim napadom oglaševalcev.</p>
               <p>S sprejetjem amandmaja Levice lahko zaščitimo vsaj prostor ob državnih cestah.
               Predlagano ni nič radikalnega, predlagano je zgolj trezni razmislek. Prepoved
               oglaševanja ob državnih cestah znotraj 100-metrskega pasu je že v veljavi v Avstriji.
               V Franciji imajo omejitev znotraj 200-metrskega pasu. Podobno ureditev imajo tudi
               nekatere zvezne države v srcu svetovne kapitalistične ekonomije v Združenih državah
               Amerike. Vse te države so prepoznale škodljive učinke obcestnega oglaševanja na
               prometno varnost in na kvaliteto življenja ljudi, zato so tovrstna oglaševanja
               omejile ali ga celo prepovedale. Ni razloga, da tega ne bi storili tudi mi v
               Sloveniji, zlasti če želimo, da bo, citiram: <q>»Slovenija postala zelena, aktivna in
               zdrava destinacija za petzvezdična doživetja.«</q> Konec citata. Kot je zapisano v
               strategiji trajnostne rasti slovenskega turizma.</p>
               <p>Spremembam in dopolnitvam Zakona o cestah v Levici ne bomo nasprotovali. Če pa bo
               sprejet naš amandma, ki ukinja oglaševalsko onesnaževanje ob državnih cestah, bomo
               glasovali za sprejetje tega zakona. Če vladna koalicija resno misli s trajnostno
               strategijo rasti slovenskega turizma, potem je podpora koalicije amandmaju Levice
               samoumevna. Hvala.</p>
            </sp>
            <sp xml:id="SDZ7-Redna-38-2018-02-13.sp21">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo mag. Bojan Krajnc.</p>
            </sp>
            <sp xml:id="SDZ7-Redna-38-2018-02-13.sp22">

               <speaker>MAG. BOJAN KRAJNC (PS SMC):</speaker>

               <p>Hvala za besedo, gospod predsednik. Spoštovani minister z ekipo, spoštovane kolegice
               in kolegi!</p>
               <p>S spremembami in dopolnitvami Zakona o cestah se uvaja nekaj pomembnih novosti, ki
               vplivajo na zagotavljanje zadostne stopnje prometne varnosti na avtocestah in na
               hitrih cestah. Ena od pomembnejših rešitev, ki jih s tem zakonom uvajamo, se nanaša
               na problematiko odstranjevanja tovornih vozil z avtocest in hitrih cest ter
               poškodovanih in pokvarjenih tovornih vozil. Uvaja se pravna podlaga, da bo lahko Dars
               pooblaščenega izvajalca po pogodbi izbral z javnim razpisom in mu hkrati določil
               najvišje cene teh storitev. Slednje je nujno, saj je po veljavnem zakonu v pravilih
               cestnega prometa veljalo, da mora v primeru ustavljenega vozila voznik sam poskrbeti
               za odstranitev vozila. To pa je posledično ogrožalo prometno varnost, če vozniki
               odvoza niso pravočasno uredili, kar se je najpogosteje dogajalo. V zadnjem času je
               bilo zaznati tudi več primerov resnih težav in zlorab tujih voznikov tovornih vozil s
               strani naših domačih, torej izvajalcev odvoza vozil, ki so jim za te storitve
               zaračunavali nerazumno visoke cene. Zato je nujno, da se te težave uredijo na način,
               da lahko poškodovano vozilo odstrani le izvajalec odvoza vozil, ki je v pogodbenem
               razmerju z upravljavcem, torej z Darsom, da se zagotovi varno in korektno postopanje
               v teh primerih. Poleg tega pa bo to področje na ta način tudi enotno in pregledno
               urejeno. Z zakonom tudi implementiramo evropsko zakonodajo, ki ureja vprašanje glede
               vzpostavitve sistemov za prepoznavo preobremenjenih tovornih vozil. Direktiva o
               določitvi največjih dovoljenih mer določenih cestnih vozil v skupnosti v notranjem in
               mednarodnem prometu in največjih dovoljenih tež v mednarodnem prometu namreč določa,
               da se prepoznava vozil ali skupine vozil, ki sama ali skupaj s tovorom presegajo
               dovoljene in prepisane mase, izvaja z napravami za samodejno pridobivanje podatkov o
               masah vozil ali skupine vozil, nameščenimi ali vgrajenimi na, ob ali v vozišče
               državne ceste. Predviden način prepoznave preobremenjenih vozil mora upravljavec
               ceste vzpostaviti najpozneje do maja 2021. Z novelo se naslavljajo tudi druga
               področja, kjer se je v praksi izkazala potreba po bolj jasni interpretaciji določil
               obstoječega zakona.</p>
               <p>Za današnjo razpravo ostajata samo še dva amandmaja, vse ostale predloge rešitev je
               matično delovno telo sprejelo, ki se nanašata na prepoved oglaševanja ob državnih
               cestah.</p>
               <p>V SMC načeloma podpiramo rešitve, katerih cilj je izboljšanje varnosti udeležencev v
               prometu, vendar pa amandmaja v predlagani obliki nista primerno zastavljena.
               Predlagana rešitve, kot jo navaja predlagatelj, bi namreč veljala za vse ceste, tudi
               za hitre, glavne in regionalne ceste, in ne samo za avtoceste, kot piše v prvem
               odstavku obrazložitve amandmaja. Prav tako se določa izjemno kratek rok za
               odstranitev teh objektov, kar je vprašljivo z vidika izvedljivosti ukrepa in
               morebitne škode, ki bi jo lahko utrpeli lastnikih teh oglasnih objektov.</p>
               <p>Zaradi navedenega amandmajev k predlogu zakona ne bomo podprli. Bomo pa v Poslanski
               skupini SMC podprli Predlog zakona o cestah. Hvala lepa.</p>
            </sp>
            <sp xml:id="SDZ7-Redna-38-2018-02-13.sp23">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Ljubo
               Žnidar.</p>
            </sp>
            <sp xml:id="SDZ7-Redna-38-2018-02-13.sp24">

               <speaker>LJUBO ŽNIDAR (PS SDS):</speaker>

               <p>Spoštovani predsedujoči, spoštovani minister s svojo ekipo, kolegice in kolegi!</p>
               <p>Predlog zakona o spremembah in dopolnitvah zakona o cestah prinaša nekaj dobrih
               rešitev, vendar se predlagatelj ni uskladil z Združenjem občin glede finančnih
               obveznosti občin na področju gradnje državnih cest in vzdrževanja prometnih površin
               ob državnih cestah v naselju.</p>
               <p>Ključni problem, s katerim se soočajo občine, je nedorečeno vprašanje sofinanciranja
               gradnje državnih cest in izvedba prometnih površin v samih naseljih. Ne gre samo za
               problem za zagotavljanje sredstev, ampak tudi za zagotavljanje odškodninske
               odgovornosti in ne nazadnje tudi za premoženjsko pravni vidik. Občina financira
               gradnjo pločnikov ob državni cesti, ga tudi vzdržuje, na koncu izgradnje pa preide v
               last države. Ob tem se postavlja vprašanje enakosti občin, saj se v praksi dogaja, da
               je obseg financiranja velikokrat odvisen od pogajalske moči ali nemoči posamezne
               občine. Da bi se izognili sedanjim različnim pristojnostim glede financiranja
               državnih cest v naseljih, bi morala biti razmejitev med državo in občino jasno in
               natančno določena. Predlagatelj ta segment pojasnjuje, da usklajevanje države in
               občine zahteva daljši čas in bi se lahko rešilo z naslednjo novelo zakona, kar
               pomeni, da ostanemo na stanju, kakršnega imamo sedaj. Zakon pa med drugim izboljšuje
               ureditev odstranjevanja podškodovanih in pokvarjenih vozil na avtocestah in hitrih
               cestah. Zaradi sedanje prakse zaračunavanja nesorazmerno visokih cen odvoza vozil,
               predvsem gre tukaj za tuja vozila, se predlaga regulacija, višina cene teh storitev.
               Iz Zakona o voznikih se prenašajo določbe, ki se nanašajo na spremstvo izrednih
               prevozov oziroma na usposabljanje spremljevalcev izrednih prevozov.</p>
               <p>V Slovenski demokratski stranki predlaganemu zakonu ne bomo nasprotovali.</p>
            </sp>
            <sp xml:id="SDZ7-Redna-38-2018-02-13.sp25">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Desus, zanjo gospa Marjana Kotnik Poropat.</p>
            </sp>
            <sp xml:id="SDZ7-Redna-38-2018-02-13.sp26">

               <speaker>MARJANA KOTNIK POROPAT (PS DeSUS):</speaker>

               <p>Spoštovani predsednik, spoštovani minister s sodelavci, spoštovane poslanke in
               poslanci, vsem lep pozdrav!</p>
               <p>S tokratnim predlogom zakona o cestah želi predlagatelj urediti zlasti problematiko
               odstranjevanja tovornih vozil z avtocest in hitrih cest ter poškodovanih in
               pokvarjenih tovornih vozil. Hkrati se delno implementira evropska direktiva v zvezi z
               vzpostavitvijo sistemov za prepoznavo preobremenjenih tovornih vozil. Urejajo pa se
               tudi določena vprašanja, za katere se je v praksi izkazalo, da jih je treba nujno
               urediti zaradi pogosto ugotovljene nezadostne jasnosti oziroma možnosti različnih
               interpretacij. Pri vprašanju odstranjevanja poškodovanih in pokvarjenih tovornih
               vozil z avtocest in hitrih cest se uvaja takšna pravna podlaga, da bo Dars lahko
               pooblaščenega izvajalca po pogodbi izbral z javnim razpisom in mu določil tudi
               najvišje cene teh storitev. To pomeni, da bo to področje končno urejeno enotno in
               pregledno. V dosedanji praksi je pri odstranjevanju poškodovanih in pokvarjenih vozil
               namreč pogosto prihajalo do precej neugodnih in neurejenih situacij. Predlagane
               spremembe zakona pa obenem pomenijo, da se bodo vsa poškodovana in pokvarjena tovorna
               vozila lahko odstranjevala s celotnega področja avtoceste in hitre ceste, torej tudi
               z odstavnih pasov in s počivališč.</p>
               <p>Na seji Odbora za infrastrukturo, okolje in prostor je bilo največ razprave glede
               oglaševanja ob prometnih cestah. Novela sicer ne prinaša sprememb glede ureditve
               oglaševanja ob cestah, prinaša pa nove globe pri kršitvah na področju postavljanja
               objektov za obveščanje in oglaševanje ob državnih cestah. Dejstvo je, da se glede
               oglaševanja ob cestah prerekamo že od nekdaj. Po eni strani bi želeli, da promoviramo
               turizem že na cestah, po katerih tujci vstopajo v državo in po njih potujejo skozi
               našo državo, po drugi strani pa bi omejili to oglaševanje na minimum. Na seji
               matičnega delovnega telesa je prevladalo splošno prepričanje, da veljavne dolžine
               varovalnega pasu niso problematične, treba pa bi bilo več pozornosti nameniti
               kontroli spoštovanja varovalnega pasu s strani oglaševalcev, zato je predlog za
               povišanje glob kršiteljem prejel tudi podporo naše poslanske skupine.</p>
               <p>Podporo pa bo Poslanska skupina Desus dala tudi predlogu novele Zakona o cestah.
               Hvala lepa.</p>
            </sp>
            <sp xml:id="SDZ7-Redna-38-2018-02-13.sp27">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospa
               Ljudmila Novak.</p>
            </sp>
            <sp xml:id="SDZ7-Redna-38-2018-02-13.sp28">

               <speaker>LJUDMILA NOVAK (PS NSi):</speaker>

               <p>Spoštovani gospod minister, kolegice in kolegi!</p>
               <p>V Poslanski skupini Nove Slovenije menimo, da je prometna varnost ključni dejavnik,
               ki ima pomembno vlogo v družbi, še posebej v današnjem času vsesplošnega hitenja, ki
               se žal odraža tudi na naših cestah. Pozdravljamo prizadevanja Vlade, da se uredi
               vprašanje odstranjevanja poškodovanih in pokvarjenih tovornih vozil na avtocestah in
               hitrih cestah, pri čemer je zaradi sedanje prakse zaračunavanja nesorazmerno visokih
               cen odvoza vozil, predvsem za tuja vozila, predlagana regulacija višine cene teh
               storitev.</p>
               <p>Predlog zakona prinaša še nekaj drugih novosti. Med drugim se v slovenski pravni red
               prenaša evropska direktiva, ki se nanaša na vzpostavitev sistema za prepoznavo vozil
               ali skupine vozil, ki presegajo dovoljeno maso. Rok za prenos omenjene direktive je
               potekel že lani maja. Povečujejo se tudi globe za prekršek na področju postavljanja
               objektov za obveščanje in oglaševanje ob državnih cestah. Nikakor pa se v Poslanski
               skupini Nove Slovenije ne moremo strinjati s predlogom Vlade, ki občinam ponovno
               nalaga nova finančna bremena. Opozarjamo, da je ključni problem na področju cest
               ravno nedorečeno financiranje med občinami in državo. Predlog namreč nalaga občinam
               sofinanciranje izgradnje in vzdrževanja prometnih površin ob državnih cestah.
               Nesprejemljivo je, da občina na primer financira izgradnjo pločnika in kolesarske
               steze ob državni cesti, ki potem preide v državno last, za vzdrževanje pa mora
               skrbeti občina. V tem času je zlasti aktualna problematika pluženja snaga. Z državnih
               cest ga predvidoma odvržejo na pločnike in kolesarske steze ob državnih cestah, za
               katere pa morajo skrbeti občine. V Poslanski skupini Nove Slovenije menimo, da bi
               bilo med državo in občino končno treba ustrezno urediti financiranje izgradnje in
               vzdrževanja cest. Torej država naj poskrbi za izgradnjo in vzdrževanje državnih cest
               in vseh površin ob teh cestah, občina pa za izgradnjo in vzdrževanje občinskih cest
               in vseh površin ob njih. Menimo, da je nedopustno občinam nalagati dodatna dela in
               finančna bremena, hkrati pa jim ne povečati povprečnine oziroma jim ne zagotoviti
               dodatnih sredstev za vse naloge, ki jih predlaga novela zakona.</p>
               <p>V Poslanski skupini Nove Slovenije ne moremo mimo dejstva, da država prenaša naloge
               na občine brez zagotovitve dodatnih finančnih sredstev, zato predlagane novele zakona
               ne bomo podprli.</p>
            </sp>
            <sp xml:id="SDZ7-Redna-38-2018-02-13.sp29">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin. Prehajamo na razpravo o
               členih in vloženih amandmajih, ki jo bomo opravili na podlagi pregleda vloženih
               amandmajev z dne 12. 2. 2018.</p>
               <p>Ker sta amandma Poslanske skupine Levica k 25. členu in amandma za novi 41.a člen
               vsebinsko povezana, bomo o njiju razpravljali skupaj.</p>
               <p>V razpravo torej dajem dva amandmaja Poslanske skupine Levica k 25. členu in za novi
               41.a člen.</p>
               <p>Želi kdo razpravljati? Prosim za prijavo.</p>
               <p>Besedo ima dr. Franc Trček.</p>
            </sp>
            <sp xml:id="SDZ7-Redna-38-2018-02-13.sp30">

               <speaker>DR. FRANC TRČEK (PS Levica):</speaker>

               <p>Hvala za besedo, predsedujoči.</p>
               <p>Glejte, bom še enkrat ponovil, kar sem že prej citiral: <q>»Slovenija bo postala zelena,
               aktivna in zdrava destinacija za petzvezdična doživetja.«</q>Tako je zapisano, to je
               nosilni stavek Strategije trajnostne rasti slovenskega turizma. To, kar mi zdaj tukaj
               predlagamo, so dejansko naredile že vse države, po katerih se lahko zgledujemo, ki se
               gredo kvalitetni turizem. Turizem, kjer tudi zaposleni zaslužijo ne zgolj minimalne
               plače, turizem, kjer minister za gospodarski razvoj, tehnologijo in tudi turizem ne
               bo javno izjavljal, <q>»ah, saj v turistične šole gredo mladi, ki na kake druge šole
               niso sprejeti«</q>, kar je nedopustno, gospod bi moral tisti trenutek odstopiti, ali bi
               ga pa Vlada morala odstopiti. Kot sem že v stališču povedal, kako je to pri sosedih
               Avstrijcih. Mi predlagamo isto, stometrski pas. Francozi so prva turistična
               destinacija kontinentalne Evrope, ena prvih destinacij na svetu, so tukaj še bolj
               radikalni. Pa v osnovi ne gre samo za turizem. Zdaj ko to govorim, se spomnim, neki
               moj znanec se s kolesom pelje v Mariboru mimo UKC, neka gospa po 14 dneh po operaciji
               pride ven in mu skoči na kolesarsko stezo, ker je reklama zakrivala pogled na njo. In
               je ženska končala na urgenci in še tri tedne je morala biti v UKC. Bom prebral, kako
               je v Franciji z zunanjim oglaševanjem po zakonu o okolju, citiram: <q>»Dovoljeno le v
               naseljih, izven naselij pa le na železniških postajah in na letališčih, na športnih
               objektih, ki imajo najmanj 15 tisoč sedežev in v neposredni bližini trgovskih
               središč, če to dopušča lokalni predpis o oglaševanju«</q>. Tam imate še možnost, po
               domače povedano, da občine te pogoje še zaostrijo. Za mesta in kraje z manj kot 10
               tisoč prebivalcev je prepoved tako imenovanih osvetljenih ali digitalnih reklam.
               Recimo francosko mesto Grenoble, ki je nekoč davno imelo olimpijske igre, če se prav
               spomnim, eden vodilnih francoskih turističnih centrov, je 2015 izdalo prepoved o
               zunanjem oglaševanju v mestih. To kar je še ostalo, so neki manjši oglasi, ki se
               vežejo na neko lokalno ponudbo. Zvezna država Vermont v ZDA je leto dni, preden sem
               se jaz rodil, začela s tem. Havaji to počnejo že 20 let, podobno počne tudi Aljaska,
               Maine od 2013. Skratka gre v bistvu za nek zelo premišljen člen in amandma. Na seji
               odbora recimo so še oglašali iz SDS, tipa, <q>»joj, saj jaz pa ne bom mogel domov v
               Bovec, ker ne bo prometnih znakov«</q>. To je norčevanje v osnovi, nerazumevanje tega.
               Saj tudi če se zapeljete po Avstriji, imate ob avtocesti dodatni nabor prometnih
               znakov, če se tako izrazim, ker imate zelo jasno označene neke turistične
               destinacije. Gre enostavno za prepoved tovrstnih onasneževanj, ki so jih, čeprav
               prihajam iz Levice, začela mesta, ki se gredo dosti bolj hardcore kapitalizem, kot se
               ga gremo mi tukaj. Ob tem je ogromno teh oglasov tudi blazno seksističnih, dajmo biti
               odkriti, pa ne rabite bit feminist, kaj šele feministka, da bi to opazili. S tega
               stališča bi tudi Nova Slovenija morala to podpreti. Če se pa dotaknem še te zgodbe
               občine, nova bremena, jaz že ves ta mandat v imenu Levice tulim, da mi po 25 letih
               nujno potrebujemo reformo lokalne samouprave, da je treba odpreti obvezne naloge
               občin, da je treba, dokler nimamo regij, določene tovrstne naloge centralizirati. Če
               greste gledat občinske proračune, neka glavna postavka so vam tam vrtci, šole in tako
               naprej, da je treba nehati z neko uravnilovko, razdeliti občine na tri, štiri razrede
               občin, glede na količino obveznih nalog. V nekih resnih družbah in državah se to
               naredi v dveh, treh mandatih. Mi imamo pa nekega ministra, ki, žal moram reči, raje
               binglja iz helikopterja, hodi v Dubaj, gor in dol, je glavni vladni pogajalec, se
               ukvarja z IKT, ki si ga je prisvojil za njegovo ministrstvo, ker so tam penezi,
               čeprav je Ministrstvo za javno upravo, ki to pokriva, neko ministrstvo, ki ima največ
               nekih različnih vsebinskih nalog, ki bi jih morala ta ekipa opravljati. Čeprav smo v
               tem sklicu državnega zbora imeli neko idealno priložnost, upam si trditi, z
               najmanjšim vplivom, bom rekel, kar županskega lobija na Državni zbor, česar verjetno
               v naslednjih dveh sklicih ne bomo imeli. In ne da si je tu gospod Koprivnikar
               zaslužil cvek, tu so si ta koalicija, ta vlada in gospod Koprivnikar zaslužili po KZ
               – kaj? Dr. Gorenak bo to verjetno bolj ekspliciral. Ja, ja, pa ne na tisti
               košarkarski polodprti oddelek. Ker v tem državnem zboru tudi številni z dosti daljšo
               kilometrino kot jaz ali Levica, tako imenovani etablirani politiki pozabljate, da se
               skoraj vse, kar mi tu sprejmemo, v bistvu dobri dve tretjini, zvrne na občinsko
               raven. Potem pa nimamo urejenega financiranja. In, kot jaz dostikrat rečem, najtežja
               funkcija v tej državi je župan, ki hoče odgovorno delovati.</p>
               <p>Če se vrnem nazaj. Tako kot sem rekel, če se resno misli s strategijo trajnostnega
               razvoja slovenskega turizma, potem je to nekako samoumevno, kar mi predlagamo. Če to
               koalicija resno misli, bi ne glede na trenutno agregatno predvolilno stanje koalicije
               morala to samoumevno podpreti. Če pa ne bo podprla, je pa to potem nadaljevanje neke
               tipične slovenske politične dvoličnosti, ki jo gledamo že četrt stoletja.</p>
               <p>To je na kratko to. Če bodo še kaki odzivi, se bom pa odzval. Hvala.</p>
            </sp>
            <sp xml:id="SDZ7-Redna-38-2018-02-13.sp31">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Ne. Ker ne želi nihče več razpravljati, zaključujem
               razpravo.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj.</p>
               <p>S tem prekinjam 11. točko dnevnega reda.</p>
               <p>Prehajamo na <title>14. TOČKO DNEVNEGA REDA, TO JE DRUGA OBRAVNAVA PREDLOGA ZAKONA O
                  STVARNEM PREMOŽENJU DRŽAVE IN SAMOUPRAVNIH LOKALNIH SKUPNOSTI PO REDNIEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada. Predlog zakona je
               obravnaval Odbor za notranje zadeve, javno upravo in lokalno samoupravo kot matično
               delovno telo.</p>
               <p>Za predstavitev poročila odbora dajem besedo predsedniku mag. Dušanu Verbiču. <stage>/
               oglašanje v dvorani/</stage> <stage>(Ga ni.)</stage></p>
               <p>Sledi predstavitev stališč poslanskih skupin. Besedo ima Poslanska skupina Levice,
               zanjo … <stage>(ni predstavnika poslanske skupine)</stage>. Besedo ima Poslanska skupina Stranke
               modernega centra … <stage>(ni predstavnika poslanske skupine)</stage>.</p>
               <p>Sejo prekinjam za pet minut. Nadaljevali bomo ob 10.15.</p>
               <stage type="time">(Seja je bila prekinjena ob 10.08 in se je nadaljevala ob 10.16.)</stage>
            </sp>
            <sp xml:id="SDZ7-Redna-38-2018-02-13.sp32">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice, spoštovani kolegi, nadaljujemo prekinjeno sejo zbora.</p>
               <p>Besedo ima Poslanska skupina Slovenske demokratske stranke, zanjo gospa Nada
               Brinovšek.</p>
            </sp>
            <sp xml:id="SDZ7-Redna-38-2018-02-13.sp33">

               <speaker>NADA BRINOVŠEK (PS SDS):</speaker>

               <p>Lepo pozdravljeni, kolegi poslanci in ostali!</p>
               <p>Pred nami je sprememba Zakona o stvarnem premoženju države in lokalnih skupnosti, na
               katerega pa smo vsaj zadnja tri leta tako opozicijski kot koalicijski poslanci
               opozarjali, da je potreben spremembe. Vlado smo opozarjali, da obstoječi sistem
               načrtovanja in pa ravnanja s stvarnim premoženjem ni učinkovit. Sedanja ureditev ima
               za posledico razmeroma nizko realizacijo letnega načrta ravnanja s stvarnim
               premoženjem države, kar je bilo razvidno iz poročila o realizaciji načrtov ravnanja s
               stvarnim premoženjem tako za leta 2013, 2014, 2015 in tudi za leto 2016. Iz poročila
               smo lahko razbrali, da je bila na marsikaterem področju realizacija tudi nižja od 5
               %. Seveda se nam je ob tem vedno zastavljalo vprašanje, kaj je vzrok za tako nizko
               realizacijo in v kolikšni meri so na tako nizko realizacijo morda vplivale
               subjektivne okoliščine ali pa smo tu v Državnem zboru sprejemali odloke o načrtu
               ravnanja s stvarnim premoženjem države kot neko nujno zlo ali pa kot neke pobožne
               želje lastnikov državnega premoženja.</p>
               <p>V Poslanski skupini Slovenske demokratske stranke menimo, da gredo spremembe zakona v
               pravo smer, saj se gospodarjenje s premoženjem iz posameznih organov ureja na
               centraliziran način oziroma se prenaša na Ministrstvo za javno upravo. Prav tako so v
               predlogu natančneje določeni postopki ravnanja z državnim premoženjem. No, bi rekla,
               do tu vse lepo in prav. Ne moremo pa nekako mimo dejstva, da je iz predloga tega
               zakona, ki ga obravnavamo danes, izpadlo ravnanje s premoženjem Banke Slovenije. V
               letu 2015 smo spremenili ta zakon na predlog Ministrstva za finance, ki je bil
               usklajen z Banko Slovenije. Po tej spremembi je Zakon o stvarnem premoženju države
               veljal tudi za Banko Slovenije, in sicer v tistem delu, ki se nanaša na določbo o
               načelih in postopkih ravnanja, kar pa ni poseglo v samostojnost razpolaganja z
               lastnim premoženjem Banke Slovenije. V predlogu zakona, ki ga obravnavamo danes, pa
               določb glede ravnanja s stvarnim premoženjem banke ni več, kot sem že rekla.
               Zastavlja se nam torej vprašanje glede postopkov ravnanja s stvarnim premoženjem v
               lasti banke. Zakon o banki določb glede ravnanja s stvarnim premoženjem ne vsebuje in
               nehote se nam tu zastavlja vprašanje, kdo bo potem nadzoroval Banko Slovenije in na
               podlagi katerih zakonskih določil. Računsko sodišče ne bo pristojno, nima zakonske
               osnove. Torej – kdo? Zastavlja se nam tudi vprašanje, zakaj je pri pripravi
               obstoječega zakona v letu 2015 sodelovalo Ministrstvo za finance in Banka Slovenije,
               pri pripravi sprememb zakona, ki ga obravnavamo danes, pa samo Ministrstvo za javno
               upravo. Je Ministrstvo za javno upravo pri pripravi tega predloga zakona enostavno
               pozabilo na premoženje banke ali pa gre mogoče za kakšen drug, drugačen vzrok?</p>
               <p>Rekla bi, da odgovor, ki smo ga prejeli na matičnem delovnem telesu, da je ravnanje s
               premoženjem Banke Slovenije izpadlo iz končnega besedila, citiram, <q>»zaradi
               zagotovitve njenega neodvisnega položaja, saj bi lahko temu nasprotovala Evropska
               centralna banka,«</q> kar ne pije vode. <q>»Lahko nasprotovala Evropska centralna banka«</q> –
               jaz mislim, da sta to domnevo, ki je bila predstavljena na Odboru za notranje zadeve
               pred dvema letoma, pretehtala tako Ministrstvo za finance kot tudi Banka Slovenije,
               ko sta spremembo predlagali.</p>
               <p>V Poslanski skupini Slovenske demokratske stranke prav zaradi tega navedenega zakona
               ne bomo podprli, vendar pa mu tudi ne bomo nasprotovali. Hvala lepa.</p>
            </sp>
            <sp xml:id="SDZ7-Redna-38-2018-02-13.sp34">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Benedikt Kopmajer.</p>
            </sp>
            <sp xml:id="SDZ7-Redna-38-2018-02-13.sp35">

               <speaker>BENEDIKT KOPMAJER (PS DeSUS):</speaker>

               <p>Spoštovani predsednik, predstavniki Vlade, kolegice in kolegi!</p>
               <p>Danes imamo na poslanskih klopeh predlog zakona, ki je nastal na podlagi mnogih
               usklajevanj z občinami ter njihovimi združenji, kar v Poslanski skupini Desus seveda
               pozdravljamo, saj se velik del predlaganih določb nanaša na delovanje lokalnih
               samoupravnih skupnosti in na njihovo ravnanje s stvarnim premoženjem, zato je konsenz
               v največji meri še toliko bolj pomemben. Povedati je treba, da mnogo zadev v zakonu –
               gre namreč za popolnoma nov predlog zakona – ni povsem novih po vsebini, saj so bile
               le-te urejene v podzakonskem aktu, prepričani pa smo, da bo z novim načinom
               zagotovljena bolj jasna opredelitev. Bistveni cilj predloga zakona je prilagoditev
               institutov ravnanja s stvarnim premoženjem države novi ureditvi. Tu govorimo o letnih
               načrtih stvarnega premoženja države ter vzpostavitvi centralne evidence nepremičnin
               in enotnem spletnem portalu.</p>
               <p>Razlogov za sprejetje predloga zakona je mnogo, med drugim določene spremembe sledijo
               zavezam Evropski komisiji, uskladitvam z določenimi direktivami kot tudi vsebinski
               prenovi zakona.</p>
               <p>Predlagatelji so že natančno pojasnili cilje in rešitve predloga zakona, a naj kratko
               ponovim. Natančneje se ureja centraliziran način ravnanja s stvarnim premoženjem
               države, kjer postopki že tečejo v skladu z novelo Zakona o državni upravi, ki je
               določila, da se v obdobju do 1. 1. 2017 izvede prehod na centraliziran način ravnanja
               s premoženjem države, upravljavec tega premoženja pa postaja Ministrstvo za javno
               upravo. Predviden je centraliziran nadzor nad sklepanjem pravnih poslov, povezanih z
               nepremičninami v lasti države in upravljanjem oseb javnega prava, kot so javni
               zavodi, javni gospodarski zavodi, agencije in skladi, ki so upravljavci nepremičnega
               premoženja države. Pred sklenitvijo pravnega posla, katerega vrednost bi presegala 10
               tisoč evrov, bodo morali pridobiti predhodno pisno soglasje organa, pristojnega za
               področje, na katerem delujejo navedeni upravljavci. Nadalje. Bolj celovito je določen
               postopek razpolaganja z nepremičninami. Na enem mestu se ureja problematika državnih
               pomoči, ureja se brezplačna odsvojitev nepremičnega premoženja, ločeno je urejena
               oddaja za najem nepremičnega premoženja za državo in za občine in še bi lahko
               našteval.</p>
               <p>V Poslanski skupini Desus smo prepričani, da predlagane rešitve prinašajo
               poenostavitev postopkov ravnanja s stvarnim premoženjem ob sočasni ohranitvi
               ustreznega nadzora in poenostavitev postopkov sprejemanja letnih načrtov stvarnega
               premoženja v lasti države. Da je vsebinska prenova zakona potrebna, kažejo tudi
               izkušnje iz prakse. Tako s predlogom dobivamo bolj prožen sistem načrtovanja ravnanja
               s stvarnim premoženjem države ter samoupravnih lokalnih skupnosti. Pretekle izkušnje
               so namreč pokazale, da je na nekaterih področjih gospodarjenja s stvarnim premoženjem
               treba različno urediti ravnanje za državo in samoupravne lokalne skupnosti,
               predloženi zakon pa te razlike tudi upošteva.</p>
               <p>V Poslanski skupini Desus bomo glede na navedeno predlog zakona podprli. Hvala.</p>
            </sp>
            <sp xml:id="SDZ7-Redna-38-2018-02-13.sp36">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp xml:id="SDZ7-Redna-38-2018-02-13.sp37">

               <speaker>JOŽEF HORVAT (PS NSi):</speaker>

               <p>Hvala za besedo, gospod predsednik. Spoštovani državni sekretar, spoštovane kolegice
               in spoštovani kolegi!</p>
               <p>V Novi Sloveniji smo več let ugotavljali, da gre pri načrtih ravnanja s stvarnim
               premoženjem dejansko le za zbiranje predlogov oziroma želja posameznih
               predlagateljev. Tudi ob sprejemanju letošnjega odloka o načrtu ravnanja s stvarnim
               premoženjem države, za organe državne uprave, pravosodne organe, javne zavode, javne
               gospodarske zavode, javne agencije, javne sklade smo opozarjali, da je načrt
               odtujitev premičnega in nepremičnega premoženja ali oddaje v najem preskromen, sploh
               če upoštevamo dejstvo, da gre za odvečno premoženje. Večkrat smo Vlado pozvali, da
               prenovi strategijo s področja ravnanja s stvarnim premoženjem tako, da bo le ta bolj
               ekonomična oziroma gospodarna, predvsem pa bolj pregledna. Vsekakor bi morala biti
               država zgleden primer dobrega gospodarjenja s premoženjem. Odgovorni lastniki
               načrtujejo razpolaganje s svojim premoženjem tako, da premoženje tudi dejansko
               prodajo. Realizacija tako razpolaganja kot pridobivanja premoženja je namreč še vedno
               zelo majhna. Naj omenimo le za primerjavo. Še v letu 2014 je bila realizacija
               pridobivanja nepremičnega premoženja države uspešna le v 5,24 % začrtanih ciljev. Pri
               načrtu razpolaganja s tem premoženjem pa le 3 %, medtem ko je bilo neodplačno
               odsvojenega nepremičnega premoženja kar 30 %. Nekoliko boljša je bila realizacija v
               letih 2015, 2016 in 2017, vendar še vedno nezadostna.</p>
               <p>V Novi Sloveniji se zavzemamo za to, da vsak posamičen upravljavec stvarnega
               premoženja prevzame odgovornost tako glede uvrstitve posamičnega premoženja na seznam
               načrtovanih razpolaganj kot tudi glede določitve načina razpolaganja. Posebno v
               primeru prodaj, pa tudi za določitev realne orientacijske vrednosti posamične
               nepremičnine oziroma premičnine.</p>
               <p>Predlog novega zakona o stvarnem premoženju države in samoupravnih lokalnih skupnosti
               morda pomeni majhen korak k bolj učinkovitemu gospodarjenju z državnim premoženjem, a
               hkrati pušča številne pasti. V praksi govorimo o skoraj 400 upravljavcih, kar pod
               vprašaj postavlja preglednost ravnanja s tem premoženjem. In še nekaj skrbi. Zakon
               predvideva centralizacijo ravnanja z nepremičnim premoženjem države tako, da za
               upravljavca stvarnega premoženja državnih organov določa Ministrstvo za javno upravo.
               Tudi Banka Slovenije je oseba javnega prava, vendar za njo ta zakon ne velja.
               Argument Vlade, da gre za osebo javnega prava sui generis, ki mora biti neodvisna, ni
               preprečljiv. Vse lepo in prav, saj njeno samostojnost in neodvisnost določa tudi
               zakon o Banki Slovenije in pogodba o delovanju Evropske unije. Naj poudarimo, da je
               novela tega zakona leta 2015 odpravila pravno praznino in uredila načela in postopek
               ravnanja s stvarnim premoženjem Banke Slovenije brez poseganja v samostojnost in
               neodvisnost odločanja banke. V Novi Sloveniji smo prepričani, da ravno samostojnost
               in neodvisnost centralne banke sočasno prinaša tudi njeno veliko odgovornost za
               zakonito in gospodarno upravljanje in razpolaganje z njenim premoženjem. Nadzor nad
               poslovanjem Banke Slovenije v sistemskem zakonu o Banki Slovenije žal še vedno ni
               urejen.</p>
               <p>V Novi Sloveniji bomo predlog zakona kljub nekaterim pomislekom podprli.</p>
            </sp>
            <sp xml:id="SDZ7-Redna-38-2018-02-13.sp38">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo mag. Bojana Muršič.</p>
            </sp>
            <sp xml:id="SDZ7-Redna-38-2018-02-13.sp39">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsednik za besedo.</p>
               <p>Ideja o enotnem oziroma centraliziranem urejanju nepremičninskega premoženja se je
               udejanjila leta 2010 ob sprejetju Zakona o javnem nepremičninskem skladu. A žal ta
               zakon v praksi ni nikoli zaživel, saj je leta 2012 s sprejeto novelo Zakona o
               stvarnem premoženju države in lokalnih skupnosti prenehal veljati. Tako se je
               decentralizacija upravljanja z nepremičnim premoženjem države še poglobila. Z
               izvajanjem zakona v praksi so se pokazale pomanjkljivosti, zato je ključno, da se
               stremi k potrebni spremembi na način, da se s stvarnim premoženjem države in lokalnih
               skupnosti ravna skrbno in predvsem gospodarno. Varovanje temeljnih načel ravnanja s
               stvarnim premoženjem sledi trenutno aktualnemu razvoju ter situaciji na trgu in
               potrebam tako države kot lokalnih skupnosti in upravljavcev premoženja. Trenutni
               neenotni in nepregledni sistem ravnanja z nepremičninami traja predolgo, s tem pa je
               onemogočena usklajena gospodarska nepremičninska politika, še posebej v delu, ko
               predstojnikom, tako neposrednim kot tudi posrednim omogoča, da praktično skoraj vse
               pravne posle s stvarnim premoženjem sklepajo samostojno – brez soglasja vlade ali
               resornega ministrstva. Takšno ravnanje je povzročalo težave predvsem pri nadzorovanju
               sklepanja pravnih poslov, ravnanja s stvarnim premoženjem države, ki so v upravljanju
               zavodov z njihovega delovnega področja.</p>
               <p>Še posebej slabo se je v zadnjih letih izvajanja zakona izpostavilo vprašanje
               ustreznega obstoječega sistema načrtovanja ravnanja s stvarnim premoženjem. Na to smo
               opozarjali tudi poslanci pri vsakoletnem sprejemanju odlokov, načrtov ravnanja s
               stvarnim premoženjem posameznih uporabnikov in še posebej z letnim poročilom o njeni
               realizaciji. Neizpodbitno dejstvo je, da so realizacije teh načrtov nizke. Vzrokov je
               vsekakor več, od nizke gospodarske rasti, pomanjkanja kreditnega potenciala, nizkih
               cen nepremičnin, kar je odvračalo od prodaje tako državo kot tudi lokalne skupnost,
               in tudi nerealnih načrtovanj razpolaganja z nepremičninami. Kot je zapisano v
               predlogu zakonu, nastal je dolg seznam odvečnega premoženja, v katerega so
               upravljavci stvarno premoženje uvrščali na zalogo.</p>
               <p>Zakon, kot izhaja iz predloženega gradiva, se je pripravljal vse od leta 2015, a
               načela ostajajo enaka sedanjemu: gospodarnost ravnanja s stvarnim premoženjem, načelo
               enakega obravnavanja, načelo preglednosti, načelo javnosti. Socialni demokrati
               ocenjujemo, da gredo predlagane rešitve tega zakona v pravo smer: centraliziran način
               ravnanja s stvarnim premoženjem, centraliziran način sklepanja pravnih poslov,
               povezanih z nepremičninami v lasti države in upravljanju oseb javnega prava,
               pridobivanje soglasja organa pred sklenitvijo pravnega posla, ki presega 10 tisoč
               evrov. Na ravni lokalni skupnosti se uvaja nov centraliziran nadzorni mehanizem. Prav
               tako mora župan za pravne osebe pravne posle, katerih vrednost presega 500 tisoč
               evrov, pred javno objavo predhodno pridobiti soglasje občinskega sveta oziroma
               mestnega sveta k osnutku besedila pravnega posla. Posebnost za občine je tudi to, da
               lahko oddajajo v najem ali brezplačno uporabo trajno nepotrebno premoženje, da se z
               njim zagotovi gospodarno ravnanje z nepremičnim premoženjem. A pozor! Država te
               možnosti nima. Vzpostavlja se tudi bolj prožen sistem načrtovanja ravnanja s
               premoženjem države. Cilj pa je odprava nizke realizacije načrtovanja z nepremičnim
               stvarnim premoženjem, ki je vsekakor bila načrtovana nerealno oziroma na zalogo, kar
               je dokazovalo vsakoletno poročilo o realizaciji načrtov ravnanja s stvarnim
               premoženjem.</p>
               <p>To slabo prakso je treba spremeniti in jo ustrezno popraviti, zato Socialni demokrati
               podpiramo ta predlog zakona. Hvala lepa.</p>
            </sp>
            <sp xml:id="SDZ7-Redna-38-2018-02-13.sp40">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo opravili na podlagi
               pregleda vloženih amandmajev z dne 12. 2. 2018. V razpravo dajem 29. člen ter amandma
               Poslanske skupine Levica. Želi kdo razpravljati?</p>
               <p>Besedo ima državni sekretar na Ministrstvu za javno upravo dr. Nejc Brezovar.</p>
            </sp>
            <sp xml:id="SDZ7-Redna-38-2018-02-13.sp41">

               <speaker>DR. NEJC BREZOVAR:</speaker>

               <p>Hvala za besedo, predsednik. Spoštovane poslanke, spoštovani poslanci!</p>
               <p>Zgolj kratko pojasnilo, ki je bilo sicer dano že na odboru glede predloga amandmaja
               Združene levice k 29. členu. Številka, ki je trenutno predvidena v zakonu, govorimo o
               znesku nepremičnine, ki presega pol milijona evrov, je nek kompromis, iskreno. Občine
               so želele, da omejitev ne bi bilo, medtem ko je predlog Združene levice znesek v
               višini 250 tisoč evrov. Po našem mnenju bi tak nizek znesek prekomerno obremenjeval
               občinske svete s predhodnimi potrditvami in bi na ta način popolnoma nepotrebno
               oviral delo občin, zato pač nasprotujemo amandmaju. Hvala lepa.</p>
            </sp>
            <sp xml:id="SDZ7-Redna-38-2018-02-13.sp42">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Ne. Potem razpravo zaključujem.</p>
               <p>V razpravo dajem 65. člen ter amandma Poslanske skupine Levica. Želi kdo
               razpravljati?</p>
               <p>Besedo ima zopet državni sekretar na Ministrstvu za javno upravo dr. Nejc
               Brezovar.</p>
            </sp>
            <sp xml:id="SDZ7-Redna-38-2018-02-13.sp43">

               <speaker>DR. NEJC BREZOVAR:</speaker>

               <p>Hvala, predsednik.</p>
               <p>Tudi tukaj kratka obrazložitev, zakaj smo se osredotočili, da se lahko v brezplačno
               uporabo nepremično premoženje občin in države daje zgolj nevladnim organizacijam, ki
               imajo status v javnem interesu. To ne pomeni nobenega oženja. Trenutni termin, ki je
               veljaven, je bil ohlapen. Namreč, pogoj je bil delovanje v javnem interesu. Zato so
               se že sedaj občine obračale na Ministrstvo za javno upravo, ki je med drugim
               pristojno za področje nevladnih organizacij, in smo že sedaj podajali pojasnila, da
               pogoj delovanja v javnem interesu pomeni, da gre za nevladno organizacijo, ki ima
               podeljen status v javnem interesu. Tako da v praksi ta nova določba ne bo ničesar
               poslabšala, temveč zgolj to, kar je bilo že sedaj uveljavljeno v praksi, prenašamo v
               zakon. Hvala lepa.</p>
            </sp>
            <sp xml:id="SDZ7-Redna-38-2018-02-13.sp44">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Ne. Potem razpravo zaključujem.</p>
               <p>O amandmajih bomo v skladu s časovnim potekom seje zbora odločili danes v okviru
               glasovanj.</p>
               <p>S tem prekinjam 14. točko dnevnega reda.</p>
               <p>Prehajamo na <title>16. TOČKO DNEVENGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O IZVRŠBI IN ZAVAROVANJU V OKVIRU REDNEGA
                  POSTOPKA.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade, ministru
               za pravosodje mag. Goranu Klemenčiču.</p>
            </sp>
            <sp xml:id="SDZ7-Redna-38-2018-02-13.sp45">

               <speaker>MAG. GORAN KLEMENČIČ:</speaker>

               <p>Spoštovani predsednik Državnega zbora, hvala za besedo. Spoštovane poslanke in
               poslanci!</p>
               <p>Novela Zakona o izvršbi in zavarovanju, ki je pred vami, je ena obsežnejših novel
               tega zakona v zadnjih letih. Z njo nadaljujemo trend, ki smo ga začeli že s prejšnjo
               novelo tudi v tem mandatu, ki smo jo na ministrstvu poimenovali, in je bila že
               sprejeta, in smo jo poimenovali socialna novela, ki je v določenih delih izboljšala
               stanje socialno ogroženih dolžnikov. Predlagane rešitve v noveli, ki je pred vami,
               odpravljajo določene pomanjkljivosti veljavne ureditve, povezanih s pravnim redom
               Evropske unije, spreminjajo pa se tudi tista določila, ki so v praksi pomenila zastoj
               v izvršilnem postopku ali so prekomerno bremenila sodišča. Vendar gre tukaj, bomo
               rekli, bolj za tehnične spremembe.</p>
               <p>Opozoril pa bi v tem uvodnem nastopu na dve spremembi, ki sta po našem mnenju
               velikega pomena. Najprej, zakon daje pravno podlago za uvedbo spletnih dražb
               premičnin in nepremičnin. To bo nedvomno prispevalo k boljši realizaciji prodaje
               premičnin in nepremičnin, kar je v interesu tako upnikov kot dolžnikov, predvsem pa
               bo omogočilo tudi bolj učinkovito oziroma resnično učinkovito preprečevanje zlorab,
               ki danes občasno nastajajo v izvršilnih postopkih zaradi dogovarjanja med različnimi
               potencialnimi kupci premičnin in nepremičnin na sodišču in jih ni mogoče na drug
               način ustrezno oziroma učinkovito preprečiti.</p>
               <p>Drug pomemben sklop pa je ureditev tako imenovane socialne izvršbe na nepremičnine. Z
               zakonom na drugačen in dolžniku bolj prijazen način urejamo primere, ko je dolg
               izjemno nesorazmeren s predlogom, da se ta dolg poplača iz prodaje nepremičnine, ki
               hkrati predstavlja tudi dolžnikov dom. Zakon v tem primeru nalaga po uradni dolžnosti
               aktivno vlogo sodišča v takih primerih, vzpostavlja povezavo s centrom za socialno
               delo, omogoča določene odložitve izvršbe in varuje posebej ranljive skupine. Treba se
               je zavedati, da je izvršilni postopek zmeraj spopad dveh različnih interesov, obeh
               legitimnih, na eni strani dolžnika, na drugi strani upnika, in da tudi niso upniki
               vedno tisti, ki so izjemno močni. Vedno si predstavljamo kot upnike banke, recimo,
               ali velike korporacije. Upniki so lahko tudi osebe, ki ne dobijo izplačila
               preživnine, manjši podjetniki in tako naprej. Zato je treba biti pri posegih v ta
               zakon izredno previden. Mislim, da smo to sredino tudi našli, kar je, verjamem,
               pokazala tudi dokaj obsežna razprava na matičnem delovnem telesu.</p>
               <p>Če bodo izpolnjeni pogoji, spoštovani predsednik Državnega zbora, predlagam tudi, da
               se na isti seji opravi tretja obravnava predloga zakona. Hvala lepa.</p>
            </sp>
            <sp xml:id="SDZ7-Redna-38-2018-02-13.sp46">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za pravosodje kot matično delovno telo.</p>
               <p>Za predstavnice poročila odbora dajem besedo predsedniku odbora Janu Škobernetu. </p>
            </sp>
            <sp xml:id="SDZ7-Redna-38-2018-02-13.sp47">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani predsednik. Spoštovani minister, kolegice in kolegi!</p>
               <p>Odbor za pravosodje je na svoji 46. redni seji 2. februarja kot matično delovno telo
               obravnaval Predlog zakona o spremembah in dopolnitvah Zakona o izvršbi in
               zavarovanju, kjer smo uvodoma ugotovili, da Zakonodajno-pravna služba ni imela več
               pomislekov, ker da so ustrezno upoštevani vsi njihovi pomisleki znotraj predlaganih
               amandmajev s strani koalicijskih poslanskih skupin. Sledila je kratka predstavitev
               vsebine razprav poslanke in poslancev ter zainteresirane javnosti, ki jo je
               predstavila predsednica Komisije za peticije ter človekove pravice in enake možnosti
               Eva Irgl, saj so na komisiji kot zainteresirano delovno telo obravnavali zakon, ki je
               danes pred vami. Prav tako je zakon v nadaljevanju podprl Državni svet. Sodni svet je
               sporočil, da pripomb na zakon nima. Poslanke in poslanci pa so v razpravi menili, da
               moramo v državi vzpostaviti takšno socialno okolje, ki bo ljudem zagotovilo osebno
               dostojanstvo in varnost. Pri tem pa je treba zagotoviti spoštovanje in varovanje
               predvsem posameznikovega doma in v tem kontekstu mora biti izvršba na dom zgolj
               skrajna možnost.</p>
               <p>Predstavnika predlagatelja sta nadalje pojasnila, da predlagani zakon v tem pogledu
               prinaša več varovalk za ohranitev dolžnikovega doma in opozorila, da lahko neplačani
               dolg ogrozi tudi – in to ni nepomembno – preživetje upnika.</p>
               <p>V nadaljevanju je odbor glasoval o amandmajih in vseh členih zakona skupaj.
               Posodobljeni zakon pa je pred vami. Hvala lepa.</p>
            </sp>
            <sp xml:id="SDZ7-Redna-38-2018-02-13.sp48">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Stranke modernega centra, zanjo dr. Jasna Murgel.</p>
            </sp>
            <sp xml:id="SDZ7-Redna-38-2018-02-13.sp49">

               <speaker>DR. JASNA MURGEL (PS SMC):</speaker>

               <p>Hvala lepa za besedo, gospod predsednik. Spoštovane kolegice in kolegi!</p>
               <p>Pred nami je še ena sprememba Zakona o izvršbi in zavarovanju, ena izmed številnih
               sprememb, ki, kot je povedal minister, prinaša nekatere tehnične spremembe v sam
               izvršilni postopek, ki bodo predvsem pomagale sodiščem, da bodo počela to, kar zakon
               o izvršbi v bistvu zahteva od njih. To pa je učinkovita izvršba. Vendar kljub temu,
               kot je že bilo povedano, da gre pri zakonu o izvršbi in zavarovanju za to, da se
               poplačajo terjatve upnika, je v okviru tega zakona treba poskrbeti tudi za pravice
               dolžnika. Do določene mere je v samem zakonu o izvršbi in zavarovanju za to
               poskrbljeno, ampak videli smo, da v primeru Vaskrsić je vendarle Evropsko sodišče za
               človekove pravice, ugotovilo, da nekatere pomanjkljivosti so. Kljub temu da zakon
               omogoča nekatere omejitve izvršbe, je treba poskrbeti, da se v primeru, ko gre za
               socialno stisko dolžnika in za nesorazmerno nizko terjatev in kadar gre za izvršbo na
               nepremičnino, torej na nepremičnino, ki predstavlja dolžnikov dom, je vendarle treba
               omogočiti sodišču, da izvršbo na določen način odloži, da s tem pomaga dolžniku, ki
               takšno pomoč potrebuje, da pride iz tega začaranega kroga in vendarle uspe na drug
               način poplačati terjatev. S tem se tudi omogoči ustrezno varovanje njegove pravice do
               premoženja. Pomembno je, da predlog novele Zakona o izvršbi in zavarovanju omogoča
               sodišču, da za določen čas odloži izvršbo. Te možnosti sedaj v veljavnem zakonu ni.
               To spremembo smo vnesli z amandmajem na Odboru za pravosodje, in tudi da sodišče v
               določenih primerih, kadar je to primerno, odloži izvršbo za primeren čas. Torej da
               tistim dolžnikom, ki so v socialni stiski in kadar gre za nesorazmerno visoko
               terjatev, omogočimo odlog izvršbe, ki ni vezan na nek rok. O tem bo odločalo sodišče
               v vsakem posameznem primeru.</p>
               <p>Spremembe v ZIZ se nanašajo tudi na pospešitev in hitrejši zaključek izvršilnih
               postopkov. Ena izmed teh je uvedba možnosti, da sodišče prve stopnje po vloženi
               pritožbi samo popravi lastno odločitev, če bo po vloženi pritožbi ugotovilo, da je
               odločitev napačna. Takšna možnost bo razbremenila pritožbeno, torej Višje sodišče in
               omogočila hitrejše reševanje zadev na prvi stopnji. Ena izmed dobrodošlih rešitev je,
               da bo zdaj možnost, da bo sodišče lahko na predlog stranke ugotovilo tržno vrednost
               nepremičnine, in sicer na podlagi cenitve, ki že obstaja v spisu. Veliko je takih
               zadev, kjer že imamo cenitve v spisu, in če ta cenitev ni starejša od dveh let, potem
               se lahko uporabi po predlogu te novele še enkrat, da se torej stroški izvršbe
               zmanjšajo, kajti stroški izvršbe se poplačujejo prednostno iz prodanega
               premoženja.</p>
               <p>Zaradi vseh teh rešitev, ki se predlagajo v zakonu, in predvsem zaradi te socialne
               note, ki je predlagana, bomo poslanci iz Poslanske skupine SMC predlagano novelo
               podprli. Hvala.</p>
            </sp>
            <sp xml:id="SDZ7-Redna-38-2018-02-13.sp50">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina SDS, zanjo gospa Eva Irgl.</p>
            </sp>
            <sp xml:id="SDZ7-Redna-38-2018-02-13.sp51">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane kolegice, spoštovani kolegi, gospod minister za
               pravosodje!</p>
               <p>V Slovenski demokratski stranki pozdravljamo nekatere rešitve, ki jih prinaša novela
               Zakona o izvršbi in zavarovanju. V SDS smo namreč že zelo dolgo opozarjali, da je
               nujno treba spremeniti zakonodajo s področja deložacij, če tako rečem. Gre namreč za
               izjemno pomembno tematiko in tudi zaradi tega smo na seji Komisije za peticije ter za
               človekove pravice in enake možnosti, kot je že prej povedal predsednik Odbora za
               pravosodje, kot zainteresirano delovno telo spregovorili prav o tem, seveda s
               poudarkom na deložacijah. Dejstvo je, da se dogajajo deložacije ljudi iz njihovih
               stanovanj oziroma hiš tudi za zelo nizke dolgove, ukrepi pa niso sorazmerni glede na
               dolgovani znesek. V desetih letih je bilo preko 7 tisoč 200 izvršb na nepremičnine
               zaradi izterjave dolgov, nižjih od 100 evrov. Vsekakor gre za nesorazmeren ukrep, v
               ozadju pa v nekaterih primerih tudi za hude socialne stiske, in tem ljudem je treba
               pomagati, da bodo najprej dostojanstveno in dostojno živeli, da bodo lahko ohranili
               svojo dostojanstvo, ki jih pripada po ustavi.</p>
               <p>Ko govorimo o deložacijah, je treba gledati vsak primer posebej. Vsaka zgodba je
               namreč zgodba zase. Spremembe novele Zakona o izvršbi in zavarovanju so nastale tudi
               zaradi primera, ki je močno odmeval v Sloveniji. Govorim o primeru Vaskrsić. Kot
               veste, mora sedaj Slovenija plačati odškodnino in povrniti stroške v skupni vrednosti
               85 tisoč evrov zaradi rubeža in prodaje hiše v izvršilnem postopku, nastalem zaradi
               osnovnega dolga v višini 124 evrov. Evropsko sodišče za človekove pravice je namreč
               25. aprila 2017 objavilo sodbo o zadevi Vaskrsić proti Sloveniji, v kateri je
               ugotovilo kršitev 1. člena protokola, št. 1, ki govori o pravici do lastnine. Na
               omenjeni primer smo v Slovenski demokratski stranki ves čas, odkar se je zgodil,
               opozarjali, in sicer da je šlo za nesorazmeren poseg pri izvršbi na nepremičnino
               zaradi izterjave 124 evrov. Evropsko sodišče je v tem primeru opozorilo, da slovenska
               zakonodaja ne zavezuje izvršilnega sodišča, da bi moralo po svoji presoji uporabiti
               milejše izvršilno sredstvo ali zavrniti predlog na izvršbo v primeru nesorazmernosti
               med terjatvijo in vrednostjo nepremičnine. In zdaj prehajamo na tisto bistveno,
               pomembno spremembo novele zakona. Novi predlog zakona določa, da lahko sodišče, kadar
               dovoli izvršbo na stanovanje ali stanovanjsko hišo, ki je dolžnikov dom, zaradi
               izterjave denarne terjatve, ki je nesorazmerna glede na ugotovljeno vrednost
               nepremičnine, po uradni dolžnosti določi drugo, bolj sorazmerno sredstvo ali predmet
               izvršbe. Obenem določa, da lahko dolžnik v primeru izvršbe na dolžnikov dom za
               poplačilo nesorazmerne terjatve predlaga drugo sredstvo izvršbe, tudi po poteku
               8-dnevnega roka po vročitvi sklepa o izvršbi.</p>
               <p>Naj še enkrat na kratko povem, nov predlog zakona določa, da če sodišče ugotovi, da
               gre v primeru izvršbe na nepremičnino za nesorazmerni poseg, potem lahko po uradni
               dolžnosti določi drugo, bolj sorazmerno sredstvo ali pa predmet izvršbe. V Slovenski
               demokratski stranki bomo, kot že rečeno, to sem povedala že na Komisiji za peticije,
               človekove pravice in enake možnosti, potem tudi na Odboru za pravosodje, podprli ta
               zakon. Menimo, da gre v nekaterih delih v pravo smer, seveda pa bomo skrbno
               spremljali izvajanje tega zakona. Hvala.</p>
            </sp>
            <sp xml:id="SDZ7-Redna-38-2018-02-13.sp52">

               <speaker>PREDSEDNIK DR. MILAN BRGLEZ:</speaker>

               <p> Besedo ima Poslanska skupina Demokratične stranke upokojencev Slovenije, v njenem
               imenu gospa Marjana Kotnik Poropat.</p>
            </sp>
            <sp xml:id="SDZ7-Redna-38-2018-02-13.sp53">

               <speaker>MARJANA KOTNIK POROPAT (PS DeSUS):</speaker>

               <p> Spoštovane in spoštovani!</p>
               <p>Danes razpravljamo o pomembnih spremembah in dopolnitvah Zakona o izvršbi in
               zavarovanju. V Poslanski skupini Desus menimo, da je bistvenega pomena rešitev na tem
               področju, v tem zakonu sprememba na področju deložacij. Deložacije so žal vsakdanji
               problem posameznikov, ki se znajdejo v hudih socialnih stiskah. Povedati je sicer
               treba, da tudi že veljavni zakon o izvršbi in zavarovanju daje dolžniku precej
               možnosti, s katerimi lahko odloži in prepreči prodajo nepremičnine. Tako lahko na
               primer dolžnik, ki mu grozi prodaja nepremičnine, med drugim že po veljavnem zakonu
               zahteva, da v nepremičnini, ki predstavlja njegov dom, biva še tri leta po prodaji in
               si v tem času poišče nadomestno bivališče. Tako imamo na eni strani dolžnika, ki se
               je zaradi različnih razlogov znašel v takšni situaciji; na drugi strani pa upnika,
               katerega ustavna pravica je, da je poplačan. V Poslanski skupini Desus, kot že
               rečeno, pozdravljamo predlagano rešitev, s katero se želi preprečiti socialne izvršbe
               na nepremičnine, katerih temeljna značilnost je, da je dolg nizek in tako njegovo
               poplačilo s strani dolžnika obvladljivo.</p>
               <p>Kaj natančno sprememba prinaša? Sodiščem se nalaga obveznost, da bodo morala med
               postopkom izvršbe na nepremičnino, ki predstavlja dolžnikovo stanovanje ali
               stanovanjsko hišo, v kateri dolžnik živi, in gre za poplačilo dolga, ki je očitno
               nesorazmeren glede na ugotovljeno vrednost nepremičnine, obvestiti center za socialno
               delo, ki bo po prejetem obvestilu začel z izvajanjem nalog, ki so centru za socialno
               delo poverjena kot javna pooblastila oziroma z izvajanjem socialnovarstvenih
               storitev, namenjenih odpravljanju socialnih stisk in težav. Izvršbo nad dolžnikovim
               premoženjem oziroma domom bo vendarle mogoče preprečiti, kadar bo šlo za relativno
               nizke terjatve in kadar bo CSD podal mnenje, da bi takojšnja izvršba ogrozila
               eksistenco dolžnika in njegovih družinskih članov. Pa vendar je treba povedati, da se
               v javnosti pogosto ustvarja vtis, da pri nas deložacije potekajo masovno in brez
               milosti. Da temu ni tako, kaže podatek, da je bilo v letih od 2005 do 2015 približno
               7 tisoč 300 predlogov za izvršbo; izvršenih pa je bilo manj kot 1,5 %. Seveda pa je
               treba temu nameniti veliko več pozornosti kot doslej. Deložacija iz lastnega doma je
               namreč zelo občutljiva zadeva za vse vpletene, zlasti ko gre za izselitev ljudi, ki
               so v hudi materialni stiski, posebej še ko se v njej znajdejo brez lastne krivde.
               Deložacija lahko pusti pri otrocih in odraslih, ki jo doživijo, trajne psihične
               posledice, ki lahko vodijo v zdravstvene težave. Tudi zato si je treba prizadevati,
               da deložacij ne bi bilo. Če pa so neizogibne za zavarovanje interesov upnikov, sta
               država in lokalna skupnost odgovorni, da poskrbita, da nobena oseba, ki je bila
               deložirana in ki si iz upravičenih razlogov ne more sama zagotoviti socialne varnosti
               in primernega stanovanja, ne bi ostala brez strehe nad glavo in pomoči, ki je
               potrebna za preživetje teh oseb.</p>
               <p>V Poslanski skupini Desus se zavedamo težav in problemov na tem področju. Sam
               postopek izvršbe je za prizadete osebe zagotovo krut in neizprosen. Zaradi navedenega
               bomo v Poslanski skupini Desus podprli predlog zakona, ki prinaša dodatno pot, po
               kateri bi lahko država še pomagala v neljubih, žalostnih deložacijskih postopkih.
               Hvala lepa.</p>
            </sp>
            <sp xml:id="SDZ7-Redna-38-2018-02-13.sp54">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, v njenem imenu
               gospod Jožef Horvat.</p>
            </sp>
            <sp xml:id="SDZ7-Redna-38-2018-02-13.sp55">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane kolegice, spoštovani kolegi!</p>
               <p>Najbrž si nihče ne želi, da bi se znašel v brezizhodni življenjski situaciji, ko bi
               zaradi relativno nizkega zneska dolga izgubil svojo nepremičnino, ki mu predstavlja
               edini oziroma lastni dom. Ne pogovarjamo se o vrtoglavih dolgovanih zneskih, ki so
               velikokrat plod finančnih malverzacij ali celo kaznivih dejanj. Govorimo o ljudeh, ki
               zaradi osebne socialne stiske, morda tudi zaradi nepoznavanja zelo kompliciranih
               predpisov ne zmorejo vrniti ali plačati manjšega zneska, pa kljub temu na koncu pride
               do izvršbe na nepremičnini, ki je veliko večje vrednosti, kot je bila glavnica dolga.
               Vsi poznamo takšen primer – Vaskrsić. Gotovo ni edini, je pa bil najodmevnejši.
               Odmeval je vse do Evropskega sodišča za človekove pravice in pokazal veliko
               pomanjkljivost. Slovenska zakonodaja namreč ne zavezuje izvršilnega sodišča, da bi po
               lastni presoji uporabilo milejše izvršilno sredstvo ali pa predlog za izvršbo
               zavrnilo, kadar obstaja veliko nesorazmerje med višino terjatve in vrednostjo
               nepremičnine. Seveda pa tega tudi ne prepoveduje; torej bi sodišče v tem primeru
               kljub temu lahko, bi lahko, tako ravnalo, pa ni. Zato je Evropsko sodišče za
               človekove pravice Sloveniji dosodilo kazen, ker je kršila pravico do mirnega uživanja
               premoženja, ni šlo za nujen ukrep. Vaskrsić je bil dolžan 124 evrov, Evropsko sodišče
               za človekove pravice dosodi Republiki Sloveniji kazen 85 tisoč evrov ali 685-krat
               več, kot je znašal dolg.</p>
               <p>V Novi Sloveniji poudarjamo, da je treba vedno, ko govorimo o izvršilnem postopku in
               o razmerju med dolžnikom in upnikom, izhajati iz dejstva, da gre za pravico upnika,
               da je poplačan, to je pravica do učinkovitega sodnega varstva; in za pravico dolžnika
               do spoštovanja njegovega doma. S tega vidika predlog današnje novele Zakona o izvršbi
               in zavarovanju za tako imenovane socialne izvršbe na nepremičnine prinaša prepotrebne
               varovalke, večjo vlogo centrov za socialno delo ter dolžnikov predlog za dovolitev
               drugega sredstva izvršbe ali izvršbo na drugi nepremičnini, ki ga bo lahko vložil vse
               do izdaje odredbe o javni dražbi. Seveda pa bo moral biti dolg na koncu plačan, saj
               zakon ne dopušča odpisa dolga. Ko že govorimo o odpisu dolga, vlada se s tem
               veleprojektom, začetim leta 2015, res ni proslavila, saj je zelo malo podjetij in
               občin podpisalo sporazum o sodelovanju pri pomoči najšibkejšim. Tudi kriteriji, ki so
               jih morali izpolnjevati dolžniki, so bili zelo visoko postavljeni in v poštev je
               prišlo malo prosilcev. V Novi Sloveniji upamo, da bodo centri za socialno delo pri
               izvajanju socialnovarstvenih storitev za odpravljanje socialnih stisk uspešnejši.
               Včasih ni treba veliko, da pomagamo najranljivejšim; treba pa je odreagirati takoj in
               s pravimi ukrepi, ki preprečijo najhujše. Mi v Novi Sloveniji bomo predlog sprememb
               in dopolnitev Zakona o izvršbi in zavarovanju podprli.</p>
            </sp>
            <sp xml:id="SDZ7-Redna-38-2018-02-13.sp56">

               <speaker>PODPREDSEDNIK MATJAŽ NEMEC:</speaker>

               <p>Besedo ima Poslanska skupina Socialnih demokratov, v njenem imenu gospod Jan
               Škoberne.</p>
            </sp>
            <sp xml:id="SDZ7-Redna-38-2018-02-13.sp57">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani podpredsednik, spoštovani kolegice in kolegi!</p>
               <p>Ena temeljnih zavez koalicije ob nastopu te vlade je bila, da bomo skozi reformo
               pravosodja dosegli, da bo slednje v vseh svojih segmentih bolj učinkovito, do ljudi
               prijazno, predvsem pa pravično. In bolj kot se približujemo koncu, bolj lahko
               ugotavljamo, da so na področju pravosodja številne spremembe ta cilj tudi dosegle.
               Ena teh ključnih in za številne državljanke in državljane morda celo najpomembnejših,
               ker se v marsičem lahko, žal, najbolj tiče njihovega vsakdanjega življenja, je tudi
               današnja novela, ki je pred nami. Ključno je, da skozi to zagotovimo varovanje
               dolžnika ter tudi učinkovito sredstvo za to, da bo poplačan tudi upnik. Seveda je
               nesprejemljivo ali pa žalostno in si družba, kot je naša, ki spada med najbogatejše
               na svetu, ne more privoščiti, da bi ljudi za minorne, majhne ali nepomembne zneske
               metali iz njihovih domov. To ta novela ureja na način, da omogoča in nalaga sodišču,
               da skupaj s centrom za socialno delo v primerih – kjer je mogoče denimo tudi s
               pomočjo pravočasnega aktiviranja orodja enkratne denarne pomoči tovrstne primere
               rešiti, da do izvršbe ali tega zahtevka sploh ne pride – to tudi reši. Hkrati pa je
               treba odgovoriti na ključne kritike in vprašanja, zakaj predlog ne gre v zaščito
               dolžnika še bolj radikalno. Ker obstaja na drugi strani tudi pravica upnika, ki je
               lahko mali obrtnik, nekdo, ki ima espe, ki živi od svojega dela in mora prav tako
               plačati material, svoje zaposlene, prehraniti svojo družino. In nismo želeli in ne
               želimo, da bi se skozi zakone, ki so v svojem temelju namenjeni zaščiti najšibkejših,
               nato reševali špekulanti in tisti, ki so – kot denimo govori in se dogaja v primerih
               osebnih stečajev – nato ta instrument koristili najbogatejši ali pa tisti, ki so se
               želeli izogniti plačilu davka, poplačilu izvajalcev, plačilu materiala. In zakon, ki
               je pred vami, je skušal uravnotežiti ravno to in v tem je njegova ključna prednost.
               Na eni strani preprečuje, da bi po sami naravi stvari ljudem jemali njihove domove,
               izvajali deložacije za zneske, ki jih je mogoče enostavno, z nekaj truda in ob
               sodelovanju institucij, ki so za to pristojne in potrebne, rešiti v doglednem času;
               hkrati pa še vedno omogoča, da bodo dolgovi poplačani. Ker dolgovi ne nastanejo sami
               po sebi. In za to, kar je dolg, je nekdo moral delati in je nek material tudi moral
               biti plačan, da ne rečem, da je bil odveden tudi davek. In to ravnotežje smo dolžni
               ohranjati. Pomembno pa je, da ne posegamo v človekovo dostojanstvo. Idealen izplen
               tega zakona, na katerega Socialni demokrati tudi upamo, je ta, da do izvršb iz doma,
               ki je hkrati tudi človekov osnovno in edino prebivališče ter nepremičnina, sploh ne
               bi prihajalo, ker že danes obstajajo orodja, da se to prepreči. S tem zakonom pa
               institucije k temu samo še močneje zavezujemo in skozi to izpolnjujemo tudi temeljni
               cilj, da bodo sodišča v tej državi ne samo učinkovita in pravična, ampak tudi do
               ljudi, do uporabnika v tem primeru, prijazna in na njegovi strani. Socialni demokrati
               bomo predlog zakona seveda podprli. Hvala lepa.</p>
            </sp>
            <sp xml:id="SDZ7-Redna-38-2018-02-13.sp58">

               <speaker>PODPREDSEDNIK MATJAŽ NEMEC:</speaker>

               <p>Besedo ima Poslanska skupina Levica, v njenem imenu dr. Matej T. Vatovec.</p>
               <p>Izvolite.</p>
            </sp>
            <sp xml:id="SDZ7-Redna-38-2018-02-13.sp59">

               <speaker>DR. MATEJ T. VATOVEC (PS Levica):</speaker>

               <p>Najlepša hvala, podpredsednik. Lep pozdrav vsem!</p>
               <p>V Levici že ves mandat opozarjamo na problematiko deložacij. Deložacije so na nek
               način najbolj krut prikaz socialne slike v Sloveniji in zaradi tega se tudi že cel
               mandat trudimo, da bi rešili ne le posledice te slike, ampak predvsem vzroke, ki do
               takšnih stanj pripeljejo. Stopnja revščine je visoka, socialne stiske so hude,
               pomanjkanje neprofitnih stanovanj je veliko. Število deložacij pa narašča. In s tem
               problemom se vlada pravzaprav ne spopada. Ni pripravljena dvigniti minimalne plače,
               ni pripravljena dvigniti denarne socialne pomoči, ni pripravljena dvigniti najnižjih
               pokojnin, čeprav imamo večletno gospodarsko rast in dovolj denarja, da recimo damo
               milijardo za Nato in oboroževanje. Vlada tudi daje davčne odpustke najbogatejšim, da
               izdatno financira tudi umazane investicije. 280 tisoč ljudi pa medtem živi še vedno
               pod pragom revščine. Pod njim je tudi minimalna plača, najnižje pokojnine ne
               omogočajo niti golega preživetja. Marsikdo posledično ne more plačati položnic. V
               času zime si marsikdo niti ne more privoščiti kurjave, na koncu pa lahko zaradi tega
               ostane še brez strehe nad glavo. To je preprosto nedopustno. Ne govorimo namreč o
               posameznikih, ki so kupili predrag avto, ali vikend na morju, ali naročili kakšno
               storitev, gradnjo in je potem ne morejo več odplačevati. Govorim o ljudeh, ki brez
               strehe nad glavo ostanejo zaradi nezmožnosti plačila elektrike, kurjave in drugih
               osnovnih stroškov; zaradi sto ali nekaj sto evrov dolga.</p>
               <p>Novela zakona o izvršbi in zavarovanju naj bi med drugim reševala tudi ta problem.
               Preprečila naj bi, da kdorkoli ostane brez doma zaradi bagatelnega dolga. A v Levici
               smo prepričani, da ta zakon, na žalost, ne bo rešil ničesar. Še vedno bo možna
               izvršba na edini dom zaradi 50 ali 100 evrov dolga. Še vedno tisti, ki jim grozi
               deložacija, ne bodo deležni ustrezne pravne pomoči. Še vedno bo do deložacije zaradi
               popolnoma nesorazmernega dolga lahko prišlo. In vse, kar ta zakon prinaša, je to, da
               bo do tega prišlo le nekaj mesecev kasneje. Za nas je to absolutno premalo. In zaradi
               tega smo v Levici na matičnem odboru pripravili cel kup dopolnil, ki bi deložacije iz
               edinega doma zaradi nezmožnosti plačevanja osnovnih stroškov preprečili. Ne le
               odložili, ampak preprečili. Predlagali nismo nič drastičnega. Noben od predlogov ne
               bi povzročil masovnega neplačevanja položnic, kot trdijo na strani ministrstva in
               tudi v koaliciji. Z njim bi dosegli le to, da se omeji izvršba na edini dom oziroma
               na primerno stanovanje, da se zagotovi, da je izvršba na edini dom zadnje možno
               sredstvo, da se vsem, ki jim grozi deložacija, zagotovi ustrezno pravno pomoč, da se
               zagotovi aktivno vlogo sodišča pri iskanju najboljše rešitve za nastalo situacijo in
               da se šele kot zadnja možnost, če res ni druge rešitve, izvršbo odloži.</p>
               <p>Da bi bile takšne rešitve nujne, potrjuje tudi statistika. V zadnjih desetih letih je
               bilo vloženih 7 tisoč 246 izvršb na nepremičnino zaradi dolga, nižjega od 100 evrov.
               Zaradi dolga med 100 in tisoč evrov je bilo vloženih skoraj 50 tisoč izvršb. Dodatnih
               42 tisoč zaradi dolgov med tisoč in 5 tisoč evri. In točno teh skoraj 100 tisoč
               primerov smo želeli ustrezno nasloviti z amandmaji, ki smo jih predlagali v Levici.
               Kot ponavadi so ostali brez podpore in upamo, da ste dobro premislili, ali je
               deložacija čez nekaj mesecev res toliko boljša od deložacije jutri. V Levici smo
               prepričani, da to ni dovolj; predlagamo, da se vsem, ki jim grozi deložacija,
               zagotovi vsaj nekaj, nek minimum, to je ustrezna brezplačna pravna pomoč. Če ne
               naredimo vsaj tega, v Levici tega zakona ne moremo podpreti.</p>
            </sp>
            <sp xml:id="SDZ7-Redna-38-2018-02-13.sp60">

               <speaker>PODPREDSEDNIK MATJAŽ NEMEC:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo opravili na podlagi
               pregleda vloženih amandmajev z dne 12. 2. 2018.</p>
               <p>V razpravo dajem 20. člen ter amandma Poslanske skupine Levica. Ker vidim, da obstaja
               interes, vas vabim, da se prijavite k razpravi. Prijava poteka.</p>
               <p>Kot prvi dobi besedo dr. Vinko Gorenak.</p>
               <p>Izvolite.</p>
            </sp>
            <sp xml:id="SDZ7-Redna-38-2018-02-13.sp61">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Jaz ne bom govoril samo o 20. členu in amandmaju, ampak na splošno o zakonu nekaj
               besed. Običajno smo navajeni, da iz pravosodnega ministrstva v tem mandatu prihajajo
               zakoni, ki jih mi večinoma, kolikor se spomnim, nismo podpirali. Razlog je seveda v
               vsebini zakona, ne v kakšnih pripravljavcih ali kaj podobnega. Ker vedno ravnamo na
               ta način, da pogledamo vsebino in skušamo podpirati stvari, ki so dobre, je bil tudi
               v tem primeru ta zakondeležen pri nas takšnega postopka. Moram reči, kot je
               napovedala kolegica Irgl, da bomo zakon podprli. Res pa je, da je materija, ki jo
               obravnavamo, zahtevna, ker te pravice trčijo ob vsaj dve ustavni načeli in je zelo
               težko na nek pameten način zbalansirati tako, da ne bi bil zakon zaradi kakšnega
               ostrejšega določila lahko celo protiustaven. Zaradi tega gre zakon v neki smeri, ki
               je za nas sprejemljiva, ki v veliko večji meri varuje ali pa vsaj poskuša varovati
               ljudi, ki bi bili recimo deložirani, in skuša zadeve urediti na boljši način, kot je
               bilo to urejeno do sedaj. Seveda pa zakon ne bo mogel rešiti vseh problemov, zlasti
               ne bo mogel rešiti problemov tam, kjer sodnik poleg prava, kot bi rekel Boštjan M.
               Zupančič, nima zdrave kmečke pameti. Saj nisem rekel, da je vi nimate, ne se
               sekirati. Govorim o sodnikih, saj vi ste zdaj poslanka, pa boste šele sodnica nazaj.
               Zakaj gre? Gre preprosto za to, kot je rekel Boštjan M. Zupančič že v primeru
               Vaskrsić, da mora sodnik poleg tega, da zna brati zakon in da ve, kaj tam piše, imeti
               še zdravo kmečko pamet in mora poleg prava uporabljati tudi zdravo kmečko pamet.
               Mislim, da zdrave kmečke pameti z zakonom tudi minister Klemenčič ne more predpisati,
               tudi mi je ne moremo predpisati, zato ne drži, kot ste rekli nekateri pred menoj, da
               zdaj takih primerov, kot je Vaskrsić, ne bo več. To zelo težko rečemo, da jih ne bo
               več. Ne bo jih, če bodo sodniki poleg zakona uporabljali še zdravo kmečko pamet,
               drugače pa se nam lahko to še kar naprej dogaja, saj že v mesecu decembru lanskega
               leta je bil en zelo podoben primer na sodišču v Novem mestu. Zelo podoben primer, ko
               so metali na cesto osebo, pa so si potem zadnji trenutek premislili, ker je stvar
               prišla v javnost. Skratka, zakon gre v pravo smer, zaradi tega naša podpora zakonu
               kot takemu. Hvala lepa.</p>
            </sp>
            <sp xml:id="SDZ7-Redna-38-2018-02-13.sp62">

               <speaker>PODPREDSEDNIK MATJAŽ NEMEC:</speaker>

               <p>Besedo ima dr. Matej Tašner Vatovec.</p>
               <p>Izvolite.</p>
            </sp>
            <sp xml:id="SDZ7-Redna-38-2018-02-13.sp63">

               <speaker>DR. MATEJ T. VATOVEC (PS Levica):</speaker>

               <p>Hvala.</p>
               <p>Bistvo sem povedal že v stališču poslanske skupine, rad bi samo poudaril tisto, česar
               zakon ne bo dosegel. Ne bo zagotovil, da do deložacij ne bo prišlo zaradi nizkih
               dolgov, kar je mogoče ena od glavnih težav, torej v sorazmernosti sredstev, kdaj se
               uporabi sploh izvršba na nepremičnino. Ne zagotavlja tega, da bi izvršba na dom bila
               res zadnja možnost upnika, torej ko ne obstaja nobene druge možnosti več, in ne
               zagotavlja niti tega, da bi zavarovali edini dom, ki ga človek ima. Kot tretje, ne
               zagotavlja ustrezne pravne pomoči. Vemo, da v nekaterih primerih ljudje, ki se
               znajdejo v finančni ali pa kakšni drugi stiski, zelo težko pridejo do pravne pomoči,
               zelo težko se v tej stiski znajdejo, da bi ugotovili, katera sredstva imajo na voljo.
               Argument vlade je bil, da imamo že v drugem zakon institut brezplačne pravne pomoči
               in da bi lahko uporabili tudi to. Mislim pa, da je ustrezno, da se tudi v tem zakonu
               eksplicitno navede to možnost, zato smo tudi predlagali ta amandma k 20. členu; in da
               se ljudi – ki se iz takšnih ali drugačnih razlogov znajdejo v takšnih situacijah,
               vsaj tisti del, ki se zaradi minornih dolgov znajde pred izvršbo, ki je verjetno
               popolnoma nehumano sredstvo, da se poplača te dolgove – vsaj zaščiti na tak način, da
               se jim omogoči pravna pomoč, da se jim omogoči neko svetovanje. Zakon gre ravno
               zaradi tega v napačno smer na tem področju, ker tisto, kar ta zakon prinaša, je to,
               da bo o izvršbi obveščen center za socialno delo, vmes bo ta izvršba odložena, se ne
               bo zgodila kmalu, v nekaj dnevih, ampak v kakšnem mesecu ali letu; ampak to ne
               spremeni dejstva – izvršba ostaja. Vmes pa se bo zgodilo to, da bodo napotili ta
               primer na humanitarne in nevladne organizacije, ki bodo na nek način outsourcale
               osnovno dejavnost države. Zato se jaz sprašujem, kje je država v tem primeru?! Ali ni
               osnovna funkcija države, da tudi ščiti državljanke in državljane ter da opravlja vsaj
               to osnovno socialno in pravno funkcijo.</p>
               <p>S tem zakonom se prelaga del odgovornosti, ki jo ima država do svojih državljank in
               državljanov; in to odgovornost mora verjetno v večini primerov takšnih izvršb država
               prevzeti, ker pač dopušča, da ljudje v tej državi živijo v popolnoma človeku
               nedostojnih pogojih, ker imajo prenizke pogoje, ker nimajo ustreznega socialnega
               varstva. To za nas niso rešitve, to je enostavno prelaganje odgovornosti. Prelaganje
               odgovornosti na centre za socialno delo, humanitarne organizacije, nevladne
               organizacije, ki so zadnjih nekaj let oziroma od časa krize tiste, ki lajšajo
               posledice krize za ljudi, ki so potegnili najkrajšo v tej državi. Z amandmajem
               predlagamo res minimum, to še enkrat poudarjam. Gre za to, da se v zakon zapiše
               možnost, da pridobijo ljudje, ki se znajdejo v takih izvršbah, pravno pomoč, da se
               jim ustrezno svetuje, kakšna sredstva imajo, da se na nek način izkopljejo iz te
               situacije, v kateri so se znašli, in da ohranijo tudi streho nad glavo s pomočjo
               takšnega mehanizma. To je res, bom rekel, neka miloščina, če lahko govorimo o teh
               primerih, kot sem že dejal in še enkrat poudarjam, dokler imamo minimalno plačo, ki
               ne pokriva minimalnih življenjskih stroškov, dokler imamo kljub vsemu visoko stopnjo
               brezposelnosti, to, da se vedno več, tudi tistih, ki so na novo zaposleni, zaposluje
               v prekarnih oblikah, bomo imeli to situacijo. Čez nekaj let, ko bomo preverjali
               kakšen je bil učinek tega zakona, bomo verjetno ugotovili zgolj to, da ni bilo
               nobenega učinka. Mogoče edino to, da so se z nekajmesečnim ali pa letnim zamikom te
               izvršbe oziroma deložacije dejansko zgodile. Verjetno ni vprašanje, da bo še kakšen
               primer padel na Evropskem sodišču za človekove pravice in bo morala država še kakšno
               odškodnino plačati. To je res nesmiselno in tudi nerazumljivo s čisto človeškega
               vidika. Mislim, da je ta amandma glede na to, da gre za nek minimum, vreden podpore;
               opozarjam pa, da bi ta zakon lahko dosegel bistveno več.</p>
            </sp>
            <sp xml:id="SDZ7-Redna-38-2018-02-13.sp64">

               <speaker>PODPREDSEDNIK MATJAŽ NEMEC:</speaker>

               <p> Besedo ima gospod Jan Škoberne.</p>
            </sp>
            <sp xml:id="SDZ7-Redna-38-2018-02-13.sp65">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani podpredsednik. Spoštovani minister, kolegice in
               kolegi!</p>
               <p>Vedno lahko gremo še korak dlje, vprašanje je, kako s korakom bližje enemu posežemo v
               pravice, dostojanstvo tudi nekoga drugega ali tretjega. V tem primeru je lahko
               vprašanje, ali s tem, ko preprečimo izvršbo denimo na denarna sredstva pri eni osebi
               v težavah, povzročimo težavo pri drugi osebi, ki ima ravno tako družino, ravno tako
               plačuje elektriko in ima dom, ki ga želi zavarovati. Če si to pogledamo na plastičnem
               primeru, nekdo v dobri veri uredi kopalnico, enemu, dvema, trem, štirim; plača svoje
               zaposlene, plača svoje dobavitelje, poravna davek državi, nato pa od upnika ne prejme
               denarja, ker se ta znajde v hudi stiski, ker ta ne želi pa morda izkoristi možnost,
               da se temu tako ali drugače izogne. Teh primerov v osebnih stečajih je bilo zelo
               veliko. Z mehanizmi, ki so namenjeni za to, da ljudi rešujemo, v resnici koga v
               revščino in stisko tudi pahnemo. In temu se moramo kot zakonodajalec izogniti, zato
               ta zakon, ki je pred nami, skuša to krhko ravnovesje obdržati. In ni povsem res, da
               se z zakonom zgolj odloži izvršbo, ki ostaja neobhodno dejstvo. Ne, zakon omogoča
               orodje, tudi po uradni dolžnosti, da dve instituciji, sodišče in center za socialno
               delo, v sodelovanju postopek pripeljeta na način, da pridemo do poplačila denimo tega
               50-evrskega dolga nekomu, ki je svoje delo pošteno opravil, zanj odvedel davek in od
               tega živi; hkrati pa da se dolžnika, ki je v hudi življenjski situaciji, tudi
               reši.</p>
               <p>Kot že rečeno, če gre za vprašanje dolga 50 evrov, se to lahko reši z mehanizmom
               enkratne denarne pomoči. In temu je to namenjeno, da preprečimo to izvršbo in da
               institucije, ki jih v državi že imamo za ta namen, svoje delo opravijo, ker ga pač
               morajo opraviti. Vprašanje brezplačne pravne pomoči je seveda na mestu. Ampak tudi v
               zakon o letalstvu posebej ne pišemo, da ko je letalo na tleh, veljajo cestnoprometni
               predpisi za vozila, ki po območju aerodroma vozijo. Zakaj? Ker pač zakon o cestnem
               prometu pravi, kako se ravna, kjer je omejitev 30, 50 in tako naprej. In ni treba, da
               posebej to zapišemo, da to velja tudi na gradbiščih, da to velja tudi na letališču in
               da to velja tudi v Luki Koper, če želite. Ker s tem, ko bi vsako od teh stvari zgolj
               vnašali v vse zakone, kamor to paše, bi ustvarili izključno in samo zmedo; tega pa ne
               želimo. Zakon o brezplačni pravni pomoči velja, seveda pa je spet na vseh
               institucijah, da ga koristijo, da ga ljudem ponudijo in da država instrumente, ki so,
               tudi promovira. Imate občine v državi, tudi sam prihajam iz takšne, Mestna občina
               Velenje, ki ima brezplačno pravno pomoč tudi za svoje občanke in občane; in jo
               oglašuje in jo promovira. Zakaj? Ker želi instrumente, ki so ljudem na razpolago,
               ponuditi, da jih koristijo, da z orodji, ki jih država daje in razpolaga, preprečijo
               in preprečimo njihove stiske. In ta zakon je eden takšnih.</p>
               <p>In dovolite mi, da opozorim še na en segment zakona, o katerem nismo veliko govorili.
               To so spletne dražbe. Veste, da je pri številnih dražbah, ki so se dogajale,
               prihajalo do dogovorjenih dražb, da je prihajalo tudi do izsiljevanj, ki jih je bilo
               zelo težko dokazati. Vsak, ki je skušal sodelovati na dražbi, ve, da se pred vrati
               sodišč zbirajo ljudje, ki povedo, da za ta in ta ter pod temi in temi pogoji
               sodeluješ ali ne sodeluješ. S spletno dražbo se omogoča tudi nefizična prisotnost na
               dražbi in s tem enakopraven dostop vseh. Predvsem se tako imenovani dražbarski mafiji
               onemogoča, da bi izkoriščala, izsiljevala in tako naprej. To je zelo pomemben segment
               tega zakona, zaradi česar je ta zakon treba in vredno podpreti. Če že ne iz drugega
               elementa, tudi iz tega, ker ponovno pri dražbah, ki so na izvršbi, dajemo možnost
               ljudem, ne samo tistim z veliko količino akumuliranega denarja, da pridejo do
               možnosti, da sodelujejo; in s tem rešujemo tudi upnike. V primeru tega zakona gre za
               to, da moramo zagotoviti pravici na obeh straneh – do poplačila upnika ter do tega,
               da je zavarovan dolžnik, da ni ogrožen socialno in da je ohranjeno njegovo
               dostojanstvo. Hvala lepa.</p>
            </sp>
            <sp xml:id="SDZ7-Redna-38-2018-02-13.sp66">

               <speaker>PODPREDSEDNIK MATJAŽ NEMEC:</speaker>

               <p>Besedo ima minister za pravosodje mag. Goran Klemenčič.</p>
               <p>Izvolite.</p>
            </sp>
            <sp xml:id="SDZ7-Redna-38-2018-02-13.sp67">

               <speaker>MAG. GORAN KLEMENČIČ:</speaker>

               <p>Hvala lepa, podpredsednik, za besedo.</p>
               <p>Zelo kratko. Vlada amandmajev Levice ne podpira iz naslednjih razlogov. Prvič, kot je
               predstavnik Levice v predstavitvi stališča poslanske skupine in kasneje povedal, da
               naj bi z amandmaji privedli do tega, da bi dejansko izvršba na nepremičnino postala
               zadnje in skrajno sredstvo. Točno to počnemo s tem zakonom. Izvršba na nepremičnino,
               še posebej v primeru majhnega, nesorazmernega dolga in socialne stiske, bo izjemno,
               zadnje sredstvo, ne bo moglo priti do izvršbe za 50 evrov, kot ste rekli. Teoretično
               bi lahko prišlo, vendar če bi to preživelo vse sodne instance v tem novem zakonu,
               potem si sodišče, ki bi to potrdilo, zasluži še eno klofuto v Strasbourgu; ampak do
               tega ne more priti, tako kot je zakon danes zasnovan. Ne more, ne za 50, ne za 100
               evrov. To je prva stvar. Druga stvar. Zakon izrecno opredeljuje, po uradni dolžnosti
               mora sodišče iskati druge možnosti premičninske ali druge izvršbe, preden poseže po
               nepremičnini. Tega sedaj ni bilo. In to je tudi delni odgovor na vaše vprašanje glede
               brezplačne pravne pomoči. V enem delu varstvo dolžnika po tem predlogu zakona
               prevzema tudi sodišče, ki mora samo aktivno delovati v korist in zaščito socialno
               ogroženega posameznika, v tem primeru dolžnika. Vi ste govorili tudi o velikih
               številkah, tisočih, 10 tisočih. To seveda drži, toliko je bilo vloženih predlogov za
               izvršbo. Vsak upnik lahko poda predlog za izvršbo, za karkoli. Običajno podajo
               predlog za izvršbo na nepremičnino zato, ker je to na nek način najlažje in ker
               nepremičnine praviloma ne moreš skriti; vendar pa je treba vedeti, da je realizacija
               le-teh že ob sedanji ureditvi izjemno majhna. V zadnjih desetih letih je bila po
               podatkih, ki ste jih dobili tudi vi, realizacija, dejanska prodaja tovrstnih
               nepremičnin manj kot 2 %; konkretno 1,64 % vseh predlogov. V letu 2016 je bilo
               podanih takih predlogov skoraj 3 tisoč 500 primerov, samo devetkrat je prišlo do
               predaje, nekajkrat dejansko tudi v situaciji, ki je bila po našem mnenju nesorazmerna
               in se po novem zakonu več ne bi mogla zgoditi.</p>
               <p>In grem še enkrat na brezplačno pravno pomoč. Brezplačna pravna pomoč je urejena v
               svojem zakonu. Vsak dolžnik, ki nima zadovoljivega premoženjskega stanja, je že danes
               upravičen do brezplačne pravne pomoči in pri oceni njegovega premoženjskega stanja se
               stanovanjska enota, v kateri biva in na katero je predlagana izvršba, ne more šteti v
               njegov premoženjski cenzus. Na druge oblike izvršbe, na možnost predlaganja drugih
               sredstev za izvršbo ga mora že danes obvestiti sodišče po uradni dolžnosti, skladno s
               169. členom Zakona o izvršbi in zavarovanju. In verjeti je, da bo tudi center za
               socialno delo v primeru, da bo to potrebno, predlagal takemu dolžniku, da si zagotovi
               brezplačno pravno pomoč. Kaj prinaša vaš predlog in zakaj mu nasprotujemo? To, da se
               v vsakem primeru izvršbe na nepremičnine, ne glede na velikost dolga in ne glede na
               socialno stisko, osebi dodeli brezplačna pravna pomoč. To je, oprostite izrazu,
               metanja denarja skozi okno. To ni varovanje najbolj ranljivih, ampak vsakega;
               vsakega. In tega ne razumem, še posebej ker prihaja iz Levice, da bo po vašem
               predlogu tudi nek lastnik vile, nepremičnine, jahte, če hočete, po uradni dolžnosti
               deležen brezplačne pravne pomoči, ker je pač dolžan v nekem postopku. Medtem pa
               sedanji zakon ureja, da brezplačno pravno pomoč lahko dobi tisti, ki je v socialni
               stiski; in celo več, pri tem mu pomagata sodišče ter center za socialno delo. Hvala
               lepa.</p>
            </sp>
            <sp xml:id="SDZ7-Redna-38-2018-02-13.sp68">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Janko Veber.</p>
               <p>Potem pa boste dobili priložnost, da se prijavite k razpravi še enkrat.</p>
               <p>Gospod Veber, imate besedo.</p>
            </sp>
            <sp xml:id="SDZ7-Redna-38-2018-02-13.sp69">

               <speaker>JANKO VEBER (NeP):</speaker>

               <p>Hvala, podpredsednik, za besedo.</p>
               <p>V uvodnem delu želim povedati, da se strinjam s tem, kar je povedal gospod minister,
               da se s tem zakonom rešuje problem majhnega dolga in da se tudi širi možnost
               poplačila dolga z ostalimi nepremičninami, ne samo z domom, pa vendar je to samo
               delna rešitev. Ta zakon še vedno omogoča deložacijo, če si lastnik doma; in to je
               tisto, kar je pomanjkljivost tega zakona. In tu je tudi ta neusklajenost, če lahko
               tako rečem, z odločbo Evropskega sodišča za človekove pravice, kajti še vedno je
               omogočena izvršba nad domom. Na tej točki želim opozoriti, da se srečujem tudi z
               rešitvami, ki kažejo na uzakonjenje sistemske korupcije, to pa je vprašanje, na
               katerega želim posebej opozoriti. Zakon nalaga bankam, da bodo financirale kupcem
               nakup nepremičnin. Torej bankam nalaga, da kupijo nepremičnino. Zakon govori o tem,
               da se ta nepremičnina prodaja po polovični vrednosti, in tu je ta prostor za
               korupcijo – polovična vrednost. Seveda se zamegli situacijo na način, da se obvesti
               center za socialno delo, in potem se daje sodišču možnost, da izbere primeren čas, ko
               bo izvedlo deložacijo. Oprostite, to je ta princip sistemske korupcije – vključiš
               banko, ki financira kupcu nakup, po polovični vrednosti kupi, sodišče pa čaka na
               primeren čas. Ali si predstavljate, v kakšnem položaju je tisti, ki stanuje v takšnem
               stanovanju, pod kakšnim pritiskom je?! Pravzaprav se s tem zakonom podaljšuje agonija
               tistega, ki je v domu in mu grozi izvršba v svojem domu, ter tudi agonija upnika, ker
               tudi ta upnik ne bo prišel do poplačila, ker bo odvisen od sodišča, da bo ocenilo,
               kdaj bo primeren čas. To kaže samo na to, da je zakon napisan v interesu
               nepremičninskih špekulantov, in to je ta krog sistemske korupcije, ki se uzakonja
               tudi s tem zakonom. To je tista točka, zaradi katere tega zakona ne smemo podpreti.
               To je treba izčistiti. Žal je odbor vnesel to določbo, da sodišče oceni primeren čas
               za deložacijo. Oprostite, kdaj je primeren čas?! Ali mogoče takrat, ko je nekdo na
               smrtni postelji? Kdaj? Kdaj bo ta primeren čas? Rešitve so resnično zelo vprašljive,
               predvsem še vedno v odnosu do možnosti deložacije pri domu in uvajanju tega
               sistemskega koruptivnega procesa, ki sem ga opisal. Hvala.</p>
            </sp>
            <sp xml:id="SDZ7-Redna-38-2018-02-13.sp70">

               <speaker>PODPREDSEDNIK MATJAŽ NEMEC:</speaker>

               <p>Spoštovane in spoštovani, prosim, da se prijavite k razpravi. Prijava poteka.</p>
               <p>Kot prva dobi besedo dr. Jasna Murgel.</p>
            </sp>
            <sp xml:id="SDZ7-Redna-38-2018-02-13.sp71">

               <speaker>DR. JASNA MURGEL (PS SMC):</speaker>

               <p>Najlepša hvala.</p>
               <p>V okviru te prijave bom povedala nekaj na splošno in potem še o našem amandmaju, ki
               sicer zdaj ni na vrsti, ampak ne bom potem obrazlagala. Če se zdaj ustavim samo na
               teh trditvah o primernem času. Določba prenovljenega 71. člena Zakona o izvršbi in
               zavarovanju je tista, ki bo omogočila sodišču, da izvršbo odloži za dlje od tistega
               roka, ki je določen v prejšnjih odstavkih. In se bo v tem primeru odpravilo tisto
               zagato, da bi moralo sodišče nadaljevati izvršbo po tistem času, za katerega jo je
               odložilo. To je samo eno orodje sodišču, ki ga zdaj nima, da odloži izvršbo, če gre
               za nek specifičen primer, kar bo sodišče ugotovilo na podlagi te nove določbe, in da
               ni omejeno in zamejeno s tem rokom, za katerega mora po prejšnjem odstavku odložiti
               izvršbo. V tem je ves namen te določbe. Da pa je neka sistemska korupcija in ne vem
               kaj, to je fantazijski vložek za moje pojme, ker ne vem, zakaj bi bila to možnost
               korupcije, če sodišče s tem pomaga dolžniku. Zato sem tudi podprla ta amandma, da se
               za primeren čas omogoči odlog izvršbe v primerih, ko gre za nesorazmerno nizko
               terjatev v primerjavi z vrednostjo premoženja dolžnika. Kar zadeva pa samo izvršbo na
               nepremičnino, ta je, moram vam povedati, obstajala tudi v zakonu o izvršilnem
               postopku, ki je obstajal in je bil zvezni. In tudi v času socializma ni prišlo do
               prodaje nepremičnine, ker so se te določbe zelo redko izvajale, ampak je obstajala.
               Ne moremo je mi zdaj ukiniti in reči, da ne bomo imeli izvršbe na nepremičnino. O tem
               smo se tudi večinsko strinjali na Odboru za pravosodje, ko smo obravnavali ta zakon;
               in vprašanje je samo, na kakšen način uravnovesimo te mehanizme, elemente, pravna
               sredstva za upnika in za dolžnika.</p>
               <p>Minister je že tako sam povedal glede teh podatkov, ki jih Levica navaja, 100 tisoč,
               tisoče izvršb … Res prosim Levico, to je pač vaše orodje, da navajate bombastične
               številke, to zdaj zgleda, kot da smo vsi … Prosim, predsednik, da opomnite kolega
               Trčka, da zdaj jaz govorim, da se on lahko prijavi k razpravi pa pove svoje mnenje.
               Skratka, to so številke, ki nam pač zbujajo vtis, kot da smo zdaj vsi v izvršbi, vsi
               pod deložacijo. Minister je povedal, da predlog za izvršbo lahko vloži vsak, lahko
               vložite proti dolžniku tudi neutemeljen predlog za izvršbo, okej, boste plačali
               stroške izvršbe; ampak vprašanje je, koliko teh izvršb na nepremičnine je dejansko
               realiziranih. Ja, vsaka deložacija, vsaka prodaja nepremičnine, izvršba na
               nepremičnino je huda zadeva. Nihče ne trdi, da je to zdaj, sploh pa sodišču v veselje
               delati, na koncu izvršitelj opravi deložacijo, ampak vseeno so to hude stvari. Ni pa
               jih vsekakor toliko, kot navajate kolegi iz Levice, da bi zdaj to bili stotisoči.
               Minister je tudi povedal, kako je z brezplačno pravno pomočjo, se jo lahko dobi na
               podlagi Zakona o pravdnem postopku; je pa tako, da veljajo pravila pravdnega
               postopka. Dolžnik je tudi stranka v postopku in nekatera sredstva pač ima na
               razpolago, jih pa sam uporabi, če to želi, ne more ga sodišče k temu po uradni
               dolžnosti prisiliti. Je pa omogočeno v tem postopku tega socialnega odloga izvršbe,
               da sodišče skupaj s centrom za socialno delo, predvsem center za socialno delo v tem
               postopku tudi dolžniku svetuje. Nekako celotna zadeva v teh primerih dobi bolj
               človeški obraz, ko se vključi center za socialno delo, da je vse skupaj bolj primerno
               situaciji, v kateri se tak dolžnik znajde.</p>
               <p>Ne morem, ne da bi komentirala tistega o zdravi kmečki pameti in kako lahko sodnik
               zavrne predlog za izvršbo za recimo 50 evrov. Ne more, ne more, ne more, pa lahko ne
               vem kakšen pravni strokovnjak to trdi. Naj vidim tistega, ki bo ustavil izvršbo ali
               zavrnil predlog za izvršbo, če gre za določen znesek; ter bo rekel – bom ustavil
               izvršbo, ne bom izvršil terjatve. Na podlagi zakona o izvršbi mu bo vsako višje
               sodišče tak sklep razveljavilo. In zato je ta mehanizem, ki ga zdaj uvajamo, tisti,
               ki pa sodniku da možnost, da izvršbo odloži. Če bo šlo za tak nizek znesek, se ga bo
               lahko poravnalo tudi iz denarne socialne pomoči, se bo v okviru postopka, ki ga bo
               tudi center za socialno delo uvedel, našel mehanizem, da se tak nizek znesek tudi
               poplača. In temu je to namenjeno. Neke ustavitve izvršbe ali pa zavrnitve predloga za
               izvršbo, zato ker se pač nam zdi, da je to prevelik znesek, te možnosti v Zakonu o
               izvršbi in zavarovanju ni. To vam lahko zatrdim z vsemi izkušnjami, ki jih imam na
               področju tega postopka. Tistega, ki bi to lahko naredil, ga ni, tistega sodnika in
               tistega sklepa, s katerim bi to naredil, ki ne bi bil razveljavljen. Zato pa ravno
               podpiram to spremembo Zakona o izvršbi in zavarovanju, ker daje to možnost. To sem
               tudi na Odboru za pravosodje povedala, imamo druge možnosti, ki so tudi krute; res ni
               sedaj najbolj zaželena stvar, da greš v osebni stečaj. Ampak ta možnost obstaja.
               Lahko se v tem postopku osebnega stečaja tudi dolžnik konsolidira, se naredi poseben
               načrt za njega, je v preizkusnem obdobju, se lahko teh dolgov po poteku preizkusnega
               obdobja tudi reši in zaživi neko normalno življenje, brez tistih obremenitev na
               transakcijskem računu, na plači, na nepremičnini. Ko enkrat prideš v to blokado z
               vseh strani, je zelo težko. To sem dostikrat videla in tudi marsikomu svetovala, da
               naj uporabi institut osebnega stečaja. In tudi tega smo popravili na ta način, da je
               možno čim manj zlorab v tem postopku. Povedali smo že, zakaj stvar podpiramo.</p>
               <p>Dovolite mi, da povem še glede amandmaja, ki smo ga vložili, predlagamo nov 70.a
               člen. Gre za amandma, ki vpeljuje prehodno določbo glede na amandma, ki je bil
               sprejet na Odboru za pravosodje, in sicer da se ponovno vrne pristojnost za odločanje
               v zadevah, ki se začnejo na podlagi verodostojne listine. O tem sedaj odloča
               Centralni oddelek za verodostojno listino pri Okrajnem sodišču v Ljubljani. Trenutno
               je edino izključno pristojno sodišče za odločanje o pritožbah v teh zadevah Višje
               sodišče v Ljubljani. Do 2010 so bila vsa štiri višja sodišča za to pristojna in to
               ureditev smo z amandmajem vrnili nazaj, ker tudi dolžniki in upniki prihajajo iz teh
               področij, na katere se spori nanašajo. Prav je, da tudi višja sodišča o tem odločajo
               in tudi da se ne zmanjšuje število zadev, o katerih odločajo vsa štiri višja sodišča.
               Edini namen tega amandmaja, za katerega vas tudi pozivam, da ga podprete, je, da se
               omogoči prehodno obdobje enega meseca, da se Višje sodišče v Ljubljani in ostala
               sodišča tej ureditvi prilagodijo. Če pa ga ne bomo sprejeli, bo stvar malo hitreje
               potekala, ampak ni razloga, da tega amandmaja ne bi tukaj podprli, če je že bil
               sprejet amandma, s katerim smo uvedli ponovno pristojnost vseh štirih višjih sodišč.
               Hvala lepa.</p>
            </sp>
            <sp xml:id="SDZ7-Redna-38-2018-02-13.sp72">

               <speaker>PODPREDSEDNIK MATJAŽ NEMEC:</speaker>

               <p>Besedo ima dr. Matej T. Vatovec.</p>
               <p>Izvolite.</p>
            </sp>
            <sp xml:id="SDZ7-Redna-38-2018-02-13.sp73">

               <speaker>DR. MATEJ T. VATOVEC (PS Levica):</speaker>

               <p>Nekaj odzivov.</p>
               <p>Pod pretvezo zagovarjanja teh rešitev – ne pravim, da so vse slabe – se na nek način
               meša pojme. Kolega Škoberne je govoril o izvršbi finančnih sredstev in da ni možno
               tega odlagati ali pa ukinjati, pa o malih podjetnikih, za katere je seveda jasno, da
               si služijo svoj kruh s svojim delom; ampak mislim, da to ni primerljivo z izvršbo na
               nepremičnino. Ti mali podjetniki ali pa kdo drug ima še vedno vse možnosti, da vzame
               dolžniku avto, pohištvo, plačo, karkoli. Bistvo je to, pa to niti ni danes več
               predmet razprave, ker pač naši amandmaji na odboru niso bili potrjeni, da se izvršbo
               na nepremičnino, če je edina, ki jo imaš in v kateri živiš, enostavno onemogoči, ker
               je to res nek skrajen ukrep. Oziroma da se to jemlje kot tisto zadnjo stvar, ko nič
               več drugega ni možno storiti; ampak očitno je to preveč za koalicijo. Kar smo mi
               predlagali, kar že ves čas opozarjamo, je samo to, da ne bi prišlo do deložacij v
               primerih, ko obstajajo druge možnosti. In minister je povedal, da obstajajo druge
               možnosti. Te druge možnosti so obstajale do sedaj, ampak vemo, kako delujejo upniki,
               predvsem velika podjetja – ko zasledijo določen dolg, ki se ponavlja, uporabijo vse
               možnosti, ki obstajajo: izvršba na finančna sredstva, na premično premoženje, na
               nepremičnine in kar je še podobnega. In tisto, kar bo prej poplačalo dolg, bo
               izvršeno. Teoretično načeloma že sedaj ne bi smelo prihajati do teh situacij, ampak
               se je zgodilo, minister. Se je zgodilo in se je večkrat dogajalo. In tudi ta
               <q>»teoretično«</q> ne more biti prepričljiv. Opozarjam še enkrat, govorili smo o tem, da bi
               bila izvršba na edino nepremičnino ali na primerno stanovanje, če gre za najemnike,
               res zadnja in skrajna možnost. Teoretično lahko vi trdite, da je po tem zakonu to
               tako, ampak teoretično se lahko marsikaj zgodi in teoretično je ponavadi pri takšnih
               stvareh premalo oziroma nikakor ne more biti dovolj.</p>
               <p>Kar se tiče brezplačne pravne pomoči, ja, imamo poseben zakon, vemo pa tudi, kako ste
               ga v tem mandatu zaostrili. Vemo, kakšni so pogoji, da pridobiš brezplačno pravno
               pomoč. Avtomatsko jo pridobijo zgolj tisti, ki so prejemniki denarne socialne pomoči;
               ampak ne boste me prepričali, da tisti, ki živijo z minimalno plačo, na minimalnih
               pokojninah in tako naprej, da pa imajo vse možnosti za to, da si pridobijo ustrezno
               pravno zastopstvo. Sami ste rekli, da je veliko primerov, ko se je sprožil postopek
               za takšno izvršbo, ampak da je realizacija majhna. Torej če je ta realizacija majhna,
               če dejansko pride do takšnih izvršb in je takšna številka majhna, ali ne bi bilo
               možno za te ljudi, sploh če gre za primere, ko gre za socialno ogrožene državljanke
               in državljane, najti nekaj denarja, da se jim omogoči brezplačno pravno pomoč. Zato
               govorimo o minimumu. Gre za skrajne primere, za socialno ogrožene ljudi, ki si
               zaslužijo nek poseben ali ločen režim brezplačne pravne pomoč, ki bi bil nekoliko
               lažje dostopen in bi jim omogočil, da ne pride do takšnih skrajnih situacij. Tudi
               kolegica Murgel je govorila o pomenu te odložitve; ta odložitev za dolžnike,
               oprostite, pomeni samo podaljšanje agonije. Kako pa se človek počuti, ko dobi domov
               pismo, v katerem piše, da se je začel postopek izvršbe zoper njegovo nepremičnino; in
               to edino, v kateri živi. Kako pa se bo ta človek počutil, če se bo to podaljšalo, ne
               vem, za eno leto? Tudi to utemeljevanje s številkami, mislim, da takemu človeku nič
               ne pomeni statistika, da pride v majhnem odstotku ali pa v enem ali dveh odstotkih do
               takšnih izvršb. Nekatere od teh zagat je možno rešiti z brezplačno pravno pomočjo.
               Okej, je nek poseben režim, ki gre mimo osnovnega zakona, ampak ni to primerljivo s
               prometnim režimom na letališču ali kaj podobnega. Smo recimo dali tudi ribičem
               posebno državno zastopstvo, odškodnine za škode na plovilih, kar je prav; ampak
               mislim, da v takih primerih tudi ne gre za tako visoke zneske, da ne bi mogli najti
               teh nekaj tisoč evrov za rešitev teh stvari. In tega ne razumem. Zastavili ste zakon
               na tak način, ostali amandmaji, ki smo jih predlagali na odboru, so bili pač
               nesprejemljivi, ampak tu res govorimo o neki minimalni varovalki, o neki minimalni
               simbolni gesti, ki bi jo država dala takim ljudem. Mislim, da tu ne gre za neka
               izigravanja ali izmikanja tem izvršbam, ampak da gre res za tiste situacije, ko se
               pač odloča o tem, ali bo imel človek na koncu streho nad glavo ali ne.</p>
            </sp>
            <sp xml:id="SDZ7-Redna-38-2018-02-13.sp74">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospa Eva Irgl.</p>
               <p>Izvolite.</p>
            </sp>
            <sp xml:id="SDZ7-Redna-38-2018-02-13.sp75">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane kolegice, spoštovani kolegi, gospod
               minister!</p>
               <p>Jaz sem že uvodoma v stališču Poslanske skupine Slovenske demokratske stranke
               povedala, da bomo podprli to novelo Zakona o izvršbi in zavarovanju. Menimo namreč,
               da nekateri poudarki ali pa rešitve vendarle gredo v pravo smer. Sem pa tudi
               povedala, da bomo skrbno spremljali, kako se bo izvajal ta zakon. To pomeni, da bodo
               morala zlasti sodišča res skrbno pretehtati – skrbno pretehtati – in se odločiti
               modro in pravično v primeru deložacij. Dve ključni zadevi sta znotraj tega zakona, ki
               predstavljata nedvomno neko rešitev. To je, da gre za bolj sorazmeren ukrep glede
               izvršbe na nepremičnino v primerih, ko je dolg dolžnika izjemno nizek. Že prej sem
               povedala, da je bilo v tej državi v desetih letih približno 7 tisoč 200 ali 7 tisoč
               300 primerov izvršb na nepremičnine, kjer je bil dolg nižji od stotih evrov. To je
               seveda zaskrbljujoče. Vem, da bo zdaj minister povedal, da ni prišlo do vseh izvršb.
               Res ni prišlo, ampak že da gre v postopek izvršbe toliko zadev za dolg, ki je nižji
               od stotih evrov, to pomeni, da imamo en hud problem v državi. In ta hud problem je
               povezan s hudo, neprimerno in slabo socialno sliko te države. Za to pa je zadolžena v
               prvi vrsti ministrica za delo, družino, socialne zadeve in enake možnosti, posledično
               tudi minister za pravosodje, nenazadnje pa celotna vlada in predsednik Vlade. Danes
               smo mi v situaciji, ko žal, čeprav se to želi drugače prikazati, še vedno skoraj 300
               tisoč ljudi živi pod pragom revščine; v najhujših stiskah in situacijah so zlasti
               ženske, stare nad 65 let, vdove, te se srečujejo s težkim položajem, ki potem prehaja
               tudi v tako imenovano socialno izključenost. Tukaj govorimo o socialni pravičnosti,
               spoštovani poslanke in poslanci. Ali smo dejansko kot socialna in pravna država, kar
               imamo v Ustavi zapisano, dejansko tudi socialno pravična država.</p>
               <p>20. februar obeležujemo dan socialne pravičnosti. In dobro bi bilo, da se vsi skupaj
               vprašamo, ali dejansko izpolnjujemo te pogoje, da lahko rečemo, da smo socialno
               pravična država. Mislim, da ne. Zato sem se jaz tudi odločila, da kot predsednica
               Komisije za peticije ter za človekove pravice in enake možnosti skličem sejo prav z
               omenjeno problematiko. Potekala bo 23. februarja prav glede socialne pravičnosti,
               glede socialne izključenosti, glede revščine med starejšimi, to smo sicer že večkrat
               obravnavali na naši komisiji, in tudi glede tako imenovane energetske revščine, na
               katero ves čas opozarjam, že odkar se dogajajo te socialne stiske posameznikov. Torej
               jaz pozdravljam prvo rešitev, ki je vezana na bolj sorazmeren ukrep glede izvršbe na
               nepremičnino. Pozdravljam tudi ukrep, ki je vezan na centre za socialno delo. Izhajam
               iz preprostih ugotovitev, prav na komisiji za peticije sem takrat, ko smo govorili o
               tem zakonu kot zainteresirano delovno telo, med drugim povabila tudi predstavnike
               centrov za socialno delo. Tam so jasno povedali, da pride do deložacij ali pa do
               postopkov deložacij, o katerih centri za socialno delo ne vedo nič oziroma so o teh
               deložacijah obveščeni pet minut pred dvanajsto, če tako rečem. Tukaj ne gre za nek
               primeren odnos, ki bi ga pričakovali, ko želimo reševati neko stisko ljudi, reševati
               posamezne primere. Zagotovo je vsaka zgodba zgodba zase. Verjamem, da imamo tudi v
               teh primerih mogoče koga, ki na nek način lahko izigrava zakonodajo, ki malo nateza
               elastiko sem ter tja, nič ne rečem, ampak globoko pa verjamem, da je veliko število
               ljudi, zlasti glede na podatke, ki jih imamo od statističnega urada, takšnih, da so,
               ko pride do takšnih izvršb na nepremičnine, sami v zares hudih socialnih stiskah. In
               tem ljudem je treba pomagati.</p>
               <p>Prej sem v stališču poslanske skupine povedala, da je treba ne samo zagotoviti
               funkcionalno, socialno in pravno državo, kot je zapisana v Ustavi Republike
               Slovenije, ampak moramo zagotoviti tudi dostojanstvo. Dostojanstvo pa je tudi ena od
               tistih temeljnih človekovih pravic, zapisanih v najvišjem pravnem aktu. In zaradi
               tega jaz v tem odnosu pozdravljam ta korak naprej, nedvomno; seveda se pa zavedam, da
               bo treba še marsikaj postoriti najprej v ozadju glede socialne slike, vzpostaviti
               takšno socialno okolje, kjer ljudje ne bodo prihajali v tako hude stiske, da bi potem
               imeli 7 tisoč 200 primerov izvršb na nepremičnine; ampak da bomo to hitreje in bolj
               uspešno reševali že prej, tam, kjer se problem začne. Začne pa se čisto drugje, ne
               pri sami izvršbi. Začne se pri tem, v kakršnem stanju se posamezniki znajdejo; in to,
               kot sem že povedala, ni dobro in na to jaz ves čas opozarjam bodisi kot poslanka
               bodisi kot predsednica komisije za človekove pravice. In seveda bom tako delala še
               naprej. Prej sem omenila centre za socialno delo. Dobrodošel se mi zdi popravek
               znotraj novele Zakona o izvršbi in zavarovanju, in sicer da bodo sedaj centri za
               socialno delo nemudoma obveščeni, ko bo prišlo do postopkov deložacij. To se mi zdi
               dobro, ker le usklajeno delovanje lahko prinese boljše rezultate.</p>
               <p>Prej sem omenila primer Vaskrsić. Zakaj ga tolikokrat omenjam? Ne zaradi tega, ker bi
               obstajal samo ta primer, ampak zato, ker nam je tudi Evropsko sodišče za človekove
               pravice jasno povedalo, da smo kot država tu kršili prvi protokol o človekovih
               pravicah, ki govori o pravici do lastnine. In seveda mora biti to neka zgodba, nek
               nauk, iz katerega se moramo vsi skupaj nekaj naučiti. Jaz ugotavljam, da je, hvala
               bogu, v tem primeru vlada ali pa ministrstvo vendarle sprejelo ta nauk in se
               odločilo, da neke stvari popravi. Primer Vaskrsić zagotovo kaže, v kakšen položaj je
               potisnjen posameznik v boju z državo, ko nima več drugih možnosti, in potem vloži
               vlogo na Evropsko sodišče za človekove pravice. Tam pa nam Evropsko sodišče pove, da
               je bil ukrep nesorazmeren glede na višino dolga, torej 124 evrov, in zato mora sedaj
               država plačati 85 tisoč evrov. Upam, res upam, da smo se vsi skupaj iz te zgodbe
               nekaj naučili. V Slovenski demokratski stranki bomo podprli ta zakon, ker menimo, da
               v teh delih, ki sem jih zdaj omenila, zagotovo gre v pravi smeri; bomo pa skrbno
               spremljali, kako se bo izvajal. Hvala.</p>
            </sp>
            <sp xml:id="SDZ7-Redna-38-2018-02-13.sp76">

               <speaker>PODPREDSEDNIK MATJAŽ NEMEC:</speaker>

               <p>Kolegice in kolegi, ali želi še kdo razpravljati? Ugotavljam, da ja, zato vas vabim,
               da se prijavite k razpravi. Prijava poteka.</p>
               <p>Besedo dobi gospa Anja Bah Žibert.</p>
            </sp>
            <sp xml:id="SDZ7-Redna-38-2018-02-13.sp77">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoči, za besedo.</p>
               <p>Pred nami je dopolnjen predlog Zakona o izvršbi in zavarovanju. Lahko bi rekli –
               končno. Lahko bi tudi rekli, koliko gorja je moralo preteči v tej državi, da smo
               naredili netežek korak naprej, pa vendar bo glede na stanje ljudi v tej državi še
               kako pripomogel. Seveda nam je moralo tudi Evropsko sodišče pokazati, kaj moramo
               narediti. To je tista žalostna plat, da enostavno v tej državi sami nismo ugotovili,
               da ta zakon potrebuje spremembe. Zakon se dotika deložacij. Vendar pa se konkreten
               zakon dotika predvsem deložacij, ko gre potem za izvršbo na nepremičnine, na
               lastniške nepremičnine, ko posameznik zaradi določenega dolga lahko pride tudi ob
               svoj dom. Slišati je bilo številko, da je bilo v postopku okoli 7 tisoč 200 izvršb;
               pustimo, kaj se je zaključilo. Vendar pa mislim, da je danes ta trenutek pravi, da
               govorimo še o tistih drugih izvršbah, ko govorimo o stanovanjih, ki jih uporabljajo
               kot neprofitna stanovanja, spoštovani. Neprofitna stanovanja so ravno za tiste, ki
               naj bi živeli na robu oziroma težje in bi jim bilo to nekako v pomoč. Tu pa imamo
               vsaj nekatere številke, čeprav me čudi podatek, da država teh številk sploh ne zbira
               in z njimi ne operira. Ampak samo stanovanjski sklad Ljubljana, Maribor in državni
               stanovanjski sklad, če ga tako imenujem, vsako leto deložira približno 100 ljudi iz
               neprofitnih stanovanj. Zdaj pa preštejmo, spoštovani, še tiste, ki živijo v profitnih
               stanovanjih. Mi imamo v tej državi res velik problem. Res velik problem in o tem delu
               redko kdo govori. Redko kdo govori. Še najbolj tragično pa je, da nimamo niti
               podatkov, ki bi bili na kupu.</p>
               <p>In zakaj te ljudi deložirajo? Predvsem zato, ker niso sposobni plačati položnic.
               Najemnina za neprofitno stanovanje s položnicami vred ne dopušča več neki družini z,
               ne bom rekla, nekoliko nad minimalno plačo, njim je še celo težje kot tistimi z
               minimalno plačo, ker ne dobivajo raznih socialnih transferov, da bi redno plačevali
               svoje obveznosti. In pride do deložacij. Prej je kolega Vinko Gorenak glede trenutne
               obravnave zakona, ko govorimo o tako imenovanih deložacijah na lastniška stanovanja,
               govoril o zdravi kmečki pameti. Seveda bo ta potrebna tudi odslej. Že zdaj je bila,
               pa vidimo, da so se pač sprejemale odločitve, kjer je Evropsko sodišče reklo: Ne,
               narobe ste ravnali. Torej so druge možnosti. Ampak tudi zdaj, kajti sam minister je
               prej povedal, teoretično je še vedno možnost, da posameznik izgubi nepremičnino za
               nekaj 10 evrov. In tukaj je pomembno, kaj bo sodnik potem storil, katere vse ukrepe
               bo pred tem izkoristil, preden se bo odločil za takšen ukrep. Sicer je prej bilo
               nekako rečeno, da država tukaj ne zagotavlja pomoči glede na to, da je na drugi
               strani kriva za slabo stanje. Temu se delno pridružujem, vendar v tistem delu, ko
               govorimo o humanitarnih organizacijah, kot je na primer Karitas, ki dejansko svoja
               sredstva zbira s pomočjo državljank in državljanov ter pomaga tudi takšnim, ki so
               pred deložacijo, ki ne morejo plačevati svojih obveznosti in bi se lahko znašli pred
               deložacijo. Ne morem pa reči tega, ko se vključijo centri za socialno delo in
               nekatere nevladne organizacije, kajti le-te dobivajo denar iz proračuna Republike
               Slovenije. Tu gre za državni ukrep, samo iz druge vreče, malha je pa končno ena in
               ista. Problem pa je, zakaj takšnih stvari res nismo počeli že prej.</p>
               <p>Mene je prizadel podatek, da centri za socialno delo izvedo o posameznih deložacijah
               pet pred dvanajsto. Jaz bi že zdaj pričakovala od takšnih centrov, da imajo neke
               preglede in da nekoliko bolj spremljajo socialno sliko v okolju. Kajti pet pred
               dvanajsto lahko narediš dejansko bore malo. V redu, to se zdaj s tem zakonom
               popravlja. Popravlja se tudi to, da upamo, da bo prevladal v sodni veji razum in da
               se bo ta sorazmernost tudi upoštevala na tak način, da bo to res postalo znosnejše;
               zato v tem delu zagotovo zakon podpiramo. Je pa res tudi to, kar je rekel prej
               poslanec Veber, da je treba izničiti vsako možnost o korupciji na tem področju. To,
               da korupcije ni, lahko danes ne vem komu prodajate, otrokom v vrtcu ne, ker že
               dobivajo zloženke o korupciji. Korupcija je, korupcija se pokaže ne samo na tem
               področju, spomnite se. Zamaške zbiramo za zdravljenje otrok, ker je v zdravstvu
               korupcija, ne zato, ker ni vedno dovolj denarja, ampak zato, ker se dogajajo žilne
               opornice in tako naprej. In tudi tukaj je treba paziti in biti res zelo pazljiv, zato
               tudi upam, da boste podprli amandma Slovenske demokratske stranke, v katerem
               predlagamo, da vsake dve leti Državni zbor opravi na to temo glede na pridobljene
               podatke, poročilo s strani ministrstva, tudi pregled, kaj se dogaja, da lahko zadeve
               konkretno spremljamo in da vidimo, ali se stvari izboljšujejo. Če se ne, kaj lahko
               naredimo še naprej? Mislim, da je to odgovorno; razen neke ideološke odločitve, češ
               Slovenska demokratska stranka pa ne, za vsako ceno, dejansko ne vem, kdo bi lahko bil
               proti takšnemu amandmaju. Kajti gre za to, da tudi Državni zbor v tem delu prevzame
               svojo vlogo in da bdi nad tem.</p>
               <p>Kar se tiče brezplačne pravne pomoči, ne vem, jaz sem amandma pogledala, tukaj jasno
               govori o tem, da kadar gre za deložacijo na nepremičnino, ki predstavlja dolžnikov
               dom. Če predstavlja dolžnikov dom, potem verjetno bi mu prevzeli jahto, minister.
               Mislim, da tukaj ne govorimo o ljudeh z jahtami. Jaz jih sicer niti ne poznam; ampak
               dejstvo pa je, da govorimo o teh, ki se jim bo vzel dom, stanovanje, streha nad
               glavo. Tudi če se potem kakšna stvar spremeni v premičninski dolg, je še kako
               pomembno, da imajo takšni ljudje pravi nasvet. Pravi nasvet. Tudi to je lahko del
               korupcije. Jaz ne mislim več dolgoveziti, kot rečeno, spremembe zakona podpiramo,
               meni je žal, da smo morali prej dobiti klofuto tudi pred evropskim sodiščem, da
               toliko in toliko ljudi še vedno trpi v tej državi, ker izgubijo streho nad glavo in
               bi se lahko nekatere stvari rešile prej; da moramo še vedno skrbeti in pomagati
               državljanom na način zbiranja zamaškov in drugih oblik, ki se jih spomnijo državljani
               sami, da rešujemo otroke pred operacijami in tako naprej, ki niso potrebne in se
               potem iščejo alternativne rešitve. To vse v javnem zdravstvu, da ne bo pomote.
               Razmislite tudi o deložacijah tistih, ki nimajo lastništva, ki nimajo ničesar, ki so
               v neprofitnim stanovanjih pa morajo leteti na cesto. Tudi o teh je za razmisliti in
               tudi glede teh moramo iskati pomembne rešitve, kajti dejstvo je, da so številke
               velike, državi pa očitno ni v interesu, da bi izbirala. Hvala.</p>
            </sp>
            <sp xml:id="SDZ7-Redna-38-2018-02-13.sp78">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Janko Veber.</p>
               <p>Izvolite.</p>
            </sp>
            <sp xml:id="SDZ7-Redna-38-2018-02-13.sp79">

               <speaker>JANKO VEBER (NeP):</speaker>

               <p>Hvala za besedo.</p>
               <p>Samo še en odziv glede na to, ali pomeni primeren čas res dobro rešitev ali ne. Že iz
               same razlage zakona lahko preberemo, da so tisti, ki so v finančni stiski, pravzaprav
               v šoku, otopijo, tako je tudi v obrazložitvi zapisano. In ko jim odlagamo ta
               postopek, ta agonija lahko traja zelo dolgo in s tem nekako trpinčimo dolžnika in
               upnika, da pride do svojega poplačila. Rad pa bi pridobil še podatek, ki ga na Odboru
               za pravosodje nismo uspeli, ko smo zakon obravnavali. Minister takrat ni razpolagal z
               vsemi podatki, koliko izdanih odredb o prodaji nepremičnin je že, zato bi izkoristil
               to priložnost, če so mu sodelavci ta podatek že priskrbeli, da vemo, za koliko
               primerov, ki so že v postopku, bo ta zakon veljal. Kajti zakon bo veljal za tiste, ki
               ne bodo vključeni v krog že izdanih odredb. Hvala.</p>
            </sp>
            <sp xml:id="SDZ7-Redna-38-2018-02-13.sp80">

               <speaker>PODPREDSEDNIK MATJAŽ NEMEC:</speaker>

               <p>Besedo ima dr. Franc Trček.</p>
               <p>Izvolite.</p>
            </sp>
            <sp xml:id="SDZ7-Redna-38-2018-02-13.sp81">

               <speaker>DR. FRANC TRČEK (PS Levica):</speaker>

               <p>Hvala za besedo. Lep pozdrav vsem skupaj!</p>
               <p>V bistvu se nisem nameraval oglašati, ampak sem bil sprovociran. Neka govorka pred
               mano je rekla, da redko kdo o tem govori. Pa jaz o tem govorim že tri leta, pa sem se
               v glavnem z glavo zabijal v zid. Gospa Murgel pravi, da imamo mi iz Levice neke
               takšne in druge podatke. Očitno gospa Murgel in jaz prihajava iz dveh različnih
               Mariborov. Številne podatke, ki jih imam, mi jih v bistvu povedo nekdanji sodelavci,
               sodniki in sodnice iz Maribora. Tudi se spomnimo, ko smo v Državni zbor pripeljali
               gospoda Krabonjo, ki poskuša te zadeve reševati v Mariboru. Spomnim se, ko je resorna
               ministrica iz Socialnih demokratov govorila, kako smo v Levici zastareli etatisti –
               ne statisti, hvala – in navajala njene profesorje, ki so boljši kot moji nekdanji; in
               je celo rekla, da se bo s socialno blaginjo v Sloveniji ukvarjal nevladni sektor, pa
               je preživela. Poslušal sem ta hvalospev Slovenske demokratske stranke. Političarke in
               politiki z daljšo kilometrino, etablirani, imate podobno težavo, kot jo imajo
               bančniki na komisiji, ki jih zaslišujemo – izgubite spomin. Kako smo mi prišli v
               kulturo dolga v Sloveniji, če tako rečem? Najprej nam je razpadel LDS, potem smo
               imeli 2004–2008 zadnjo konjunkturo, takrat se je izvedel tretji, četrti val tako
               imenovane tajkunske privatizacije, kjer je tedanja vlada delodajalcem odvzela kar
               nekaj davčnih obveznosti, tudi zmanjšala davek na dobiček. Če dandanes poslušate
               delodajalce, oni govorijo tako, kot da bruto plačo delavcu oni podarijo, kot da je
               delavec ne pridela. Plača je plača, plača je cela. Spoštovana gospoda, tukaj so
               izhodišča. Izhodišča so v tem, da ta država nikoli ni imela resne stanovanjske
               politike, pa ste eni, drugi, tretji vedrili na oblasti.</p>
               <p>Gospa Irgl, vi ste od leta 2004 v parlamentu, če sem prav gledal. Malo pa bi se bilo
               treba za nazaj spomniti, kako pridemo do tega. Minister, ki je zdaj odsoten, je
               govoril <q>»v teoriji, teorija«</q>. Tukaj je tudi razlika, če hočete, v teoriji, v
               ideologiji, v vrednotah. Miro Cerar je igral v bandu Alan Ford in očitno je njegov
               najljubši lik Superhik, ki jemlje revnim in daje bogatim. Socialna demokracija je
               skrenila na tretjo pot. Če jaz slišim ministra, koga iz izvršilne veje ali koga iz
               koalicije, da je realizacija majhna – Halo, a je kdo doma?! O kakšni realizaciji, o
               čem se pogovarjamo. Ampak to najbolj čista ideologija, ki govori v bistvu skozi
               politična usta. Naloga politike je, da odpravljajo razloge za to. In velika večina
               ljudi ni v tem pristala zaradi lastnih barabij, bodimo odkriti. Ni greh biti reven;
               greh pa je, da politika ne odpravi razlogov za revščino. In to se ni zgodilo od
               začetka in tudi ta koalicija, ki nam je tri leta obljubljala, kako bo našla sistemske
               rešitve, jih ni našla, ker je preveč ljudi v politiki, ki pač hočejo biti v politiki,
               pa niso sposobni sistemskega mišljenja, zelo preprosto. Mi se niti ne dotaknemo tega,
               zakaj smo prišli v kulturo dolga, kako bomo obrnili zgodbo. In potem berete, ne vem,
               zakon o spodbujanju nekih investicij, ki je spet nastavek za neko prihodnjo in
               naslednjo korupcijo. Treba je misliti na cel niz zadev in se začeti dejansko
               ukvarjati z odpravljanjem razlogov; ne pa da bomo poslušali nekega novega ministra
               ali ministrico, ki bo rekel ali rekla, da je to teoretično v redu, ljudje bodo pa še
               vedno odvisni na, če parafraziram ministrico Kopačevo, nevladnem sektorju. Hvala za
               besedo.</p>
            </sp>
            <sp xml:id="SDZ7-Redna-38-2018-02-13.sp82">

               <speaker>PODPREDSEDNIK MATJAŽ NEMEC:</speaker>

               <p>Imamo eno repliko.</p>
               <p>Dr. Jasna Murgel, izvolite.</p>
            </sp>
            <sp xml:id="SDZ7-Redna-38-2018-02-13.sp83">

               <speaker>DR. JASNA MURGEL (PS SMC):</speaker>

               <p>Hvala lepa, predsedujoči.</p>
               <p>Mislim, da me je kolega Trček malo narobe razumel. Jaz nisem rekla, da izvršb ni ali
               kakorkoli; rekla sem samo, da podatke, ki se navajajo o vloženih predlogih za
               izvršbo, razlagate na en ali drug način. Levica to počne največkrat na ta način, da
               reče 100 tisoč, v velikih številkah govori; ne pove pa tega, koliko je dejansko
               realiziranih izvršb, sploh teh na nepremičnine. Rekla sem tudi, da je vsaka
               deložacija, vsaka izvršba na nepremičnino postopek, ki ni lahek, še najmanj za
               dolžnika, da so to zelo hude situacije in da jih razumem. Zakon o izvršbi in
               zavarovanju je pač namenjen poplačilu terjatev. Sedaj uvajamo tudi to možnost, da ima
               sodišče možnost odloga izvršbe v posebnih okoliščinah, kadar gre za nesorazmerno
               terjatev, nesorazmerno v primerjavi z višino vrednosti nepremičnine. S to spremembo
               dajemo možnost, da sodišče ukrepa na ustrezen način. V obstoječem zakonu ta možnost
               ni tako izdelana, kot je v noveli. Zakon o izvršbi in zavarovanju je sicer zelo
               kompleksen, ampak točno daje navodila, kdo sme kaj predlagati, kdo česa ne sme,
               kakšne so pristojnosti sodišča in jih sodišče tudi ne sme preseči. Tukaj pa mu recimo
               dajemo možnost, da izvršbo dovoli po uradni dolžnosti na drugo sredstvo.</p>
               <p>Če bi to bilo v primeru Vaskrsić, tam je osnovni očitek, da sodišče ni dovolj hitro
               dovolilo izvršbe na drugo sredstvo; o socialnem primeru tam ne morem govoriti, ampak
               dobro. Številke si lahko tolmačimo – sploh v izvršbi, kjer so ogromne, to so
               najštevilčnejši postopki na sodiščih – na različne načine. Če želimo predstaviti, kot
               da je zelo veliko izvršb na nepremičnine, izberemo tisto, kar nam ustreza, to sem vam
               želela povedati. Enako je z odredbami za prodajo nepremičnine. Tudi če dobite podatek
               o tem, to ne pove, da so to vse izvršbe, kjer bo dejansko prišlo do izvršbe na
               nepremičnino, da se bo dejansko nepremičnina prodala, kajti odredba o prodaji se
               objavi mesec dni pred prodajo in se lahko vmes zgodi še marsikaj. Lahko tudi upniki
               predlagajo odlog, v tem primeru je potem tudi uporabljen instrument odloga izvršbe in
               se bo vključil center za socialno delo in tako dalje. Hvala lepa.</p>
            </sp>
            <sp xml:id="SDZ7-Redna-38-2018-02-13.sp84">

               <speaker>PODPREDSEDNIK MATJAŽ NEMEC:</speaker>

               <p>Besedo dobi minister za pravosodje mag. Goran Klemenčič, za njim gospa Marjana Kotnik
               Poropat.</p>
               <p>Izvolite, gospod minister.</p>
            </sp>
            <sp xml:id="SDZ7-Redna-38-2018-02-13.sp85">

               <speaker>MAG. GORAN KLEMENČIČ:</speaker>

               <p>Hvala lepa, podpredsednik.</p>
               <p>Saj bom kratek. Malce smo se oddaljili. Najprej bi rad povedal, kar upam, da se vsi
               zavedamo. Danes se pogovarjamo o Zakonu o izvršbi in zavarovanju. Ta se pogosto
               ukvarja s posledicami, ne pa z vzroki. Strinjam se, da so vzroki izjemno pomembni,
               vendar niso predmet današnje razprave. Druga stvar, dr. Trček, sedaj pa vi odhajate;
               ker sem s svojo besedo, da je teoretično še vedno mogoče, da bi se to zgodilo,
               sprožil vašo zanimivo reakcijo, bi rad rekel sledeče. Razen če zakon ne bi izrecno
               rekel, da so izvršbe na nepremičnine prepovedane, je v vsakem primeru možno, da pride
               do kakšne anomalije. Moja naloga, naloga vlade, verjamem, da tudi naloga tega
               državnega zbora pa je, da sprejme ukrepe in zakonske rešitve, ki bodo tovrstna
               tveganja omejili. Mi verjamemo, da s tem predlogom to storimo na način, ki je
               ustrezen, primeren in ki varuje socialno šibkejše, ki so se v teh situacijah znašli
               zaradi različnih stvari. Vendar to ni predmet in marsikateri od teh razlogov je res
               povezan s sistemskimi težavami, ki nedvoumno v tej družbi in državi obstajajo. S tem
               zakonom dejansko predpisujemo, da mora sodišče in tudi drugi, ki so poklicani za to,
               uradne institucije, kot so centri za socialno delo – centri za socialno delo niso
               nevladne humanitarne ustanove, ampak so državne ustanove –, sodišče in centri za
               socialno delo morajo storiti vse, da je izvršba na nepremičnino poslednje, zadnje
               sredstvo.</p>
               <p>Prej je dr. Vatovec v odgovoru na poslanca Škoberneta rekel, da potem lahko gredo na
               avto. Točno to predpisujemo, če je karkoli drugega, je treba iti po uradni dolžnosti
               z izvršbo na premičnino, denarna sredstva, se tudi potruditi, da se to identificira.
               V primeru, da to ni mogoče, se vključiti center za socialno delo, izvršba se lahko
               odmakne. Ja, v tistem času seveda visi Damoklejev meč nad posameznikom, to so izjemno
               težke situacije; ampak na drugi strani imamo samo to možnost, da v zakon napišemo, da
               izvršba na nepremičnino ni mogoča. Tu pa se bomo vsi strinjali, da tega ne moremo
               storiti. V najboljši veri, z mislijo na socialne nepravičnosti, na težko situacijo
               posameznikov smo pripravili ta predlog; mislimo, da predstavlja dobro vmesno varianto
               zavarovanja enih in drugih legitimnih interesov. Treba bo spremljati njegovo
               izvajanje, ne moremo se sicer strinjati, da na način, kot je z amandmajem predlagala
               Slovenska demokratska stranka; to pa zato, ker te postopke vodijo sodišča in zato ne
               moremo kot Ministrstvo za pravosodje poročati Državnemu zboru o tem, ampak bi to k
               večjemu lahko storila sodišča. To sem hotel reči. Če bo zakon sprejet, sem prepričan,
               da učinek bo, učinek bo takojšen. Da pa se ne bo v prihodnosti teoretično zgodila
               kakšna nepravilnost, ljubi bog, vi lahko z boljšimi bravurami, kot znam jaz to
               povedati, dr. Trček, mi seveda nasprotujete, ampak sem pač toliko pošten in korekten,
               da rečem, da ta zakon ne bo in ne more rešiti vseh težav. Bo pa pomemben korak v
               pravo smer, za katero mislim, da se tukaj čisto vsi zavzemamo. Hvala.</p>
            </sp>
            <sp xml:id="SDZ7-Redna-38-2018-02-13.sp86">

               <speaker>PODPREDSEDNIK MATJAŽ NEMEC:</speaker>

               <p>Gospa Marjana Kotnik Poropat, imate besedo.</p>
            </sp>
            <sp xml:id="SDZ7-Redna-38-2018-02-13.sp87">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani podpredsednik.</p>
               <p>Tudi sama bi želela še nekaj povedati v zvezi z obravnavano vsebino Zakona o izvršbi
               in zavarovanju. V stališču poslanske skupine sem veliko govorila o izvršbi na
               nepremičnine, predvsem kar se tiče izvršbe dóma, tega edinega prostora, kjer družina
               ali posameznik živi. In se je zgodilo v zadevi Vaskrsić, kot smo danes že slišali
               nekajkrat, da je bila hiša, dom družine prodan zaradi bagatelnega dolga, ki ga je
               Vaskrsić dolgoval upniku. In strinjam se z ugotovitvijo, ki jo je spoštovana poslanka
               Eva Irgl prej povedala v svoji razpravi, da ji je žal, da je morala država Slovenija
               dobiti klofuto Evropskega sodišča za človekove pravice, ker se je to zgodilo. In to
               ni edini primer, da je morala naša država nositi posledice Evropskega sodišča.
               Mislim, da je skrajni čas, da začnemo posvečati več pozornosti človekovim pravicam
               pri sprejemanju zakonodaje v naši državi. V stališču pa nisem omenila dražbe na
               spletu, ki je tudi zelo pomembna novost tega zakona, ker menim, da bo onemogočeno, da
               prihaja v teh dražbah do raznih nepravilnosti, da se na primer ponudniki med sabo
               dogovarjajo in tako naprej. Sedaj bodo ponudniki anonimni in bo lahko ta
               nepremičnina, ki se bo prodajala na dražbi, dosegla višjo ceno, kar tudi ni
               nepomembno. Ne nanaša se direktno na ta zakon, ampak danes je bilo večkrat povedano
               tudi o socialni pravičnosti, pa bi tudi jaz ponovila, da je res velik problem pri
               nas, ko ta država ni socialna država, tako kot je zapisano v Ustavi. Omenjeni so bili
               upokojenci, tu imamo velike probleme, ko dobivajo minimalne pokojnine, omenjene so
               bile ženske, stare nad 65 let, ki ostanejo same ali pa živijo v enogospodinjski
               skupnosti. Ko poravnajo vse obveznosti, jim ne ostane za hrano. In mislim, da bo tu
               treba nekaj narediti, da se bodo morali centri za socialno delo tudi na tem področju
               več potruditi za reševanje teh problemov.</p>
               <p>Potem bi opozorila tudi na to, kar mi da misliti ta minimalna plača, ki je
               degradiranje človekovega dela, da dela 7, 8 ali pa še več ur na dan, kar se tudi
               dogaja, ko se izkoriščajo delavci, za minimalno plačo. Kakšne pokojnine bodo imeli
               šele ti ljudje nekoč, ko bodo dosegli to starost. V Rdečem križu, kjer tudi delujem,
               sem se srečala s problemom visoko izobražene državljanke, ki ima 12 let staro hči in
               je brez zaposlitve in že več let ne dobi zaposlitve. Mati in hči živita s pokojnino
               po pokojnem očetu oziroma možu – 70 evrov pokojnine mesečno. Tudi to je velik
               problem, ker ta mlada deklica, ki hodi v šolo, živi pod pragom revščine, da mati živi
               pod pragom revščine, da temu otroku ne more nuditi tega, kar mu pripada. Mislim, da
               bi tukaj morala naša država več pozornosti posvetiti staršem, otrokom in vsem
               nezaposlenim. Pa še na eno zadevo bi rada spomnila, ki tudi ne spada sem, ampak
               mislim, da je pomembno, da jo tukaj obelodanim. V teh dneh sem slišala informacijo
               glede delavcev migrantov, ki živijo v Sloveniji in delajo v Sloveniji, odvajajo vse
               prispevke, kot pač naši delavci. Ko pa ti ljudje ostanejo brez zaposlitve, pa ne
               dobijo nadomestila za brezposelnost; in to zato, ne boste verjeli, ker nimajo
               stalnega bivališča v Sloveniji. Ko pa plačajo vse prispevke, pa ni pomembno, da
               nimajo stalnega bivališča. Tudi tu je naša socialna država zatajila in mislim, da bo
               morala naša ministrica tudi na tem področju uvideti probleme, predvsem ta problem, in
               ga tudi rešiti tako, kot se spodobi.</p>
               <p>Za zaključek bi povedala, da ta zakon podpiram, kot sem povedala že v stališču. Sem
               vesela, da ga je minister in ministrstvo predložilo v obravnavo in da ta zakon rešuje
               stvari, ki so vnebovpijoči problemi, ko nekdo ostane brez doma zaradi bagatelnega
               dolga; in da je ta rešitev, da sodišče po uradni dolžnosti poskrbi, da se postopek
               odloži, in da pozove center za socialno delo, da se vključi in pomaga reševati
               problem in da se najdejo tista sredstva, da se potem ta mali dolg poplača; in da je
               človek rešen problema, da ne izgubi svojega doma. Ta zakon bom podprla, kot tudi naša
               poslanska skupina. Hvala lepa.</p>
            </sp>
            <sp xml:id="SDZ7-Redna-38-2018-02-13.sp88">

               <speaker>PODPREDSEDNIK MATJAŽ NEMEC:</speaker>

               <p>Kolegice in kolegi, želi še kdo razpravljati o 20. člen in amandmaju? Ugotavljam, da
               ne, zato tudi zaključujem razpravo.</p>
               <p>V razpravo dajem 70. člen ter amandma Poslanske skupine Slovenske demokratske
               stranke. Želi kdo razpravljati? Ugotavljam, da ne; zato zaključujem razpravo.</p>
               <p>V razpravo dajem amandma skupine desetih poslank in poslancev s prvopodpisano dr.
               Jasno Murgel za novi 70.a člen. Želi kdo razpravljati? Ugotavljam, da ne; zato
               zaključujem razpravo.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj.</p>
               <p>S tem tudi prekinjam 16. točko dnevnega reda.</p>
               <p>Prehajamo na <title>17. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O IZVRŠEVANJU KAZENSKIH SANKCIJ.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade, in sicer
               ministru za pravosodje mag. Goranu Klemenčiču.</p>
               <p>Izvolite.</p>
            </sp>
            <sp xml:id="SDZ7-Redna-38-2018-02-13.sp89">

               <speaker>MAG. GORAN KLEMENČIČ:</speaker>

               <p>Spoštovani podpredsednik, hvala lepa za besedo. Poslanke in poslanci!</p>
               <p>Novela Zakona o izvrševanju kazenskih sankcij, ki je pred vami, je zelo obsežna.
               Novela spreminja preko sto členov in je plod širokega strokovnega usklajevanja, ki je
               potekalo od leta 2016 in celotno lansko leto. Vsebuje rešitve, ki omogočajo bolj
               enotno in sistematično izvrševanje kazenskih sankcij ter dajejo prostor za spremembe
               na področju izvrševanja in sklepanja mednarodnih pogodb in sporazumov glede
               prestajanja kazni zapora v Sloveniji za osebe, katere obsodijo mednarodna kazenskega
               sodišča. Šest ciljev bom izpostavil, ki so zasledovani v tem zakonu in ki jih zakon
               nastavlja. Prvi cilj je ureditev izvrševanja nadomestnega zapora in s tem povečanja
               pravne varnosti ob upoštevanju načela sorazmernosti posega v svobodo posameznika, ki
               ni obsojen za kaznivo dejanje. Povedano na kratko. Kot veste, je bil z odločitvijo
               Ustavnega sodišča pred tremi leti ukinjen oziroma kot protiustavno spoznana ureditev
               tako imenovanega uklonilnega zapora. S spremembo Zakona o prekrških, ki jo je potrdil
               ta državni zbor v tem sklicu, je bil uzakonjen tako imenovani nadomestni zapor kot
               skrajno sredstvo za tiste, ki ne plačajo določenih glob za prekrške. Z Zakonom o
               izvrševanju kazenskih sankcij določamo, na kakšen način se ta izvršuje kot dejansko
               najbolj skrajno in zadnje sredstvo. Drugi cilj, kot sem že omenil, je zagotovitev
               normativne podlage za sprejetje sporazuma med Republiko Slovenijo in Mednarodnim
               kazenskim sodiščem. Tretji cilj je celovito in enotno urediti namestitev obsojencev,
               s tem povezanih pravic posameznikov, ki prestajajo zaporno kazen v odprtem,
               polodprtem ali zaprtem oddelku. Gre za zakonsko udejanjanje vrste priporočil Varuha
               človekovih pravic in Komiteja za preprečevanje mučenje pri Svetu Evrope. Ta del je še
               posebej kot pozitivno izpostavil tudi Varuh človekovih pravic, kot vam je mogoče
               znano, na pristojnem odboru.</p>
               <p>Četrti cilj je zagotovitev vsebinske podlage za izvrševanje nalog na novo uvedenega
               probacijskega sistema. Zakon o probaciji je bil s strani tega državnega zbora potrjen
               lansko leto, v celoti začne delovati s 1. aprilom, zagotovljena imamo finančna
               sredstva. Na probacijsko službo prehajajo določene nove pristojnosti, ki so bile zdaj
               v domeni Uprave za izvrševanje kazenskih sankcij, primarno hišni zapor, delo v
               splošno korist in varstveno nadzorstvo, ki se ustrezno črtajo in prenašajo v Zakon o
               probaciji. Peti cilj je prenos določb evropske zakonodaje s področja pravic, podpore
               in zaščite žrtve kaznivih dejanj. Če navedem plastično, zakon določa pravno podlago
               in obvezo zaporske administracije, da so žrtve recimo v primeru pobega osumljenca ali
               izpustitve osumljenca posebej nasilnih kaznivih dejanj o tem tudi obveščene in da pri
               tem ni več ovira varovanje osebnih podatkov. Šesti cilj pa je zagotavljanje
               ustreznejše pravne podlage za normiranje na podzakonski ravni. Povedano po domače, na
               zakonski ravni urejamo pooblastila pravosodnih policistov, ki so bila v preteklosti v
               preveliki meri urejena s podzakonskimi akti. Ker so izpolnjeni poslovniški pogoji,
               predlagam, da se na isti seji opravi tudi tretja obravnava predloga zakona. Hvala
               lepa.</p>
            </sp>
            <sp xml:id="SDZ7-Redna-38-2018-02-13.sp90">

               <speaker>PODPREDSEDNIK MATJAŽ NEMEC:</speaker>

               <p> Predlog zakona je obravnaval Odbor za pravosodje kot matično delovno telo.</p>
               <p>Za predstavitev poročila odbora dajem besedo predsedniku odbora gospodu Janu
               Škobernetu.</p>
               <p>Izvolite.</p>
            </sp>
            <sp xml:id="SDZ7-Redna-38-2018-02-13.sp91">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani podpredsednik. Gospod minister!</p>
               <p>Odbor za pravosodje je na 46. redni seji obravnaval predlagani Predlog zakona o
               spremembah in dopolnitvah Zakona o izvrševanju kazenskih sankcij. Uvodoma je podobno
               predstavitev, kot ste jo ravnokar slišali, izvedel minister Klemenčič. Predstavnica
               Zakonodajno-pravne službe ni izrazila posebnih zadržkov; prav tako je sodelovanje pri
               pripravi zakona in zadovoljstvo z zakonom izrazil Varuh človekovih pravic. Ker s
               strani poslank in poslancev ob tem zakonu ni bilo razprave, smo potrdili vse
               predlagane amandmaje, ki so bili vloženi samo s strani koalicijskih poslanskih
               skupin, in s tem je bila obravnava zakona na odboru zaključena. Hvala lepa.</p>
            </sp>
            <sp xml:id="SDZ7-Redna-38-2018-02-13.sp92">

               <speaker>PODPREDSEDNIK MATJAŽ NEMEC:</speaker>

               <p>Sledi predstavitev stališč poslanskih skupin.</p>
               <p>Gospa Marjana Kotnik Poropat bo predstavila stališče Poslanske skupine Demokratične
               stranke upokojencev Slovenije.</p>
            </sp>
            <sp xml:id="SDZ7-Redna-38-2018-02-13.sp93">

               <speaker>MARJANA KOTNIK POROPAT (PS DeSUS):</speaker>

               <p>Zahvaljujem se za besedo, spoštovani podpredsednik. Lep pozdrav vsem prisotnim!</p>
               <p>Predlog sprememb in dopolnitev zakona, ki ga imamo danes na poslanskih klopeh, je
               nastal predvsem na podlagi predlogov varuhinje človekovih pravic ter Uprave za
               izvrševanje kazenskih sankcij. Na pobudo varuhinje se med drugim skrajšuje maksimalno
               dopustna namestitev v primeru premestitve obsojenca v samsko sobo, ta doba bo namreč
               po novem bolj sorazmerna z razlogom in namenom takšne namestitve, omejitev trajanja
               pa se tudi bolj jasno veže na zdravstveno stanje obsojenca.</p>
               <p>Del predlaganih sprememb je povezan z že sprejetim Zakonom o probaciji, ki se bo
               začel uporabljati 1. aprila 2018, in sicer predlog, ki ga obravnavamo, ustrezno
               upošteva spremembe na področju probacije v delu izvrševanja hišnega pripora, dela v
               splošno korist ter instituta varstvenega nadzorstva. Pomembna je tudi novost,
               povezana s področjem prekrškov, predvsem glede instituta nadomestnega zapora. Pri tem
               se dodatno uvaja plačilo globe tudi v času, ko se že izvršuje prisilna privedba na
               prestajanje nadomestnega zapora. Po novem bo tako osebam, ki so na poti v nadomestni
               zapor, dana še ena možnost, da poravnajo globo, s tem pa se izognejo zaporu. To
               spremembo v Poslanski skupini Desus vsekakor podpiramo. Iz poročila Uprave za
               izvajanje kazenskih sankcij namreč izhaja, da se je sicer prostorska stiska v
               slovenskih zaporih lani zmanjšala, a kljub temu so še vedno več kot 100-odstotno
               zasedeni. Seveda si v Poslanski skupini Desus želimo, da bi tudi z nedavno sprejetim
               Zakonom o probaciji dosegli dodatne pozitivne učinke na tem področju ter zmanjšali
               število ljudi v zaporu. Pomembna novost, ki jo prinaša obravnavani predlog zakona, je
               tudi obveščanje oškodovancev glede izhodov ali prebeglega obsojenca. Sodišče bo
               oškodovanca obvestilo o nastopu kazni obsojenca, na tej podlagi pa bo oškodovanec
               lahko podal zahtevo, da želi biti obveščen o izhodih, izpustu ali pobegu
               obsojenca.</p>
               <p>V Poslanski skupini Desus nas še posebej veseli, da je Ministrstvo za pravosodje
               prisluhnilo Upravi za izvrševanje kazenskih sankcij ter upoštevalo njihove predloge
               in pripombe, kajti njihovo osnovno poslanstvo je izvrševanje kazenskih sankcij in
               pripora s ciljem zagotavljati za družbo, zaprte osebe in za zaposlene varne zapore,
               ki zagotavljajo možnost resocializacije zaprtim osebam. Kaj je treba na tem področju
               postoriti, najbolje vedo prav izvajalci sami.</p>
               <p>Na podlagi navedenega bomo predlog zakona v Poslanski skupini Demokratične stranke
               upokojencev Slovenije podprli. Hvala lepa.</p>
            </sp>
            <sp xml:id="SDZ7-Redna-38-2018-02-13.sp94">

               <speaker>PODPREDSEDNIK MATJAŽ NEMEC:</speaker>

               <p>Gospa Ljudmila Novak bo predstavila stališče Poslanske skupine Nove Slovenije –
               krščanskih demokratov.</p>
            </sp>
            <sp xml:id="SDZ7-Redna-38-2018-02-13.sp95">

               <speaker>LJUDMILA NOVAK (PS NSi):</speaker>

               <p>Lep pozdrav vsem!</p>
               <p>Predlagane spremembe in dopolnitve zakona prinašajo nekaj dodane vrednosti, še vedno
               pa nimajo rešitev za vse probleme izvrševanja zakona v praksi. V Novi Sloveniji smo
               že lansko leto ob sprejemanju Zakona o probaciji opozarjali, da bo vzpostavitev urada
               za probacijo zahtevala zaposlitev 56 javnih uslužbencev. Samo v 4 letih bo urad
               potreboval 8 milijonov evrov, kasneje pa 2 milijona in pol evra letno. Strinjamo se,
               da je resocializacija in reintegracija storilcev kaznivih dejanj potrebna, vendar ni
               odveč primerjalni podatek, da javni dolg, ki ga nalagamo mladim generacijam, znaša 32
               milijard evrov oziroma 80 % slovenskega BDP. Medtem ko štiričlanska slovenska družina
               nosi krepko čez 60 tisoč evrov javnega dolga, se nam ne zdi smiselno ustanavljati
               novih javnih uradov, ki bi skrbeli za poglobljeno obravnavo storilcev kaznivih
               dejanj. Izvrševanje hišnega zapora, dela v splošno korist in varstvenega nadzorstva
               zdaj poteka v okviru zakonskih pristojnosti sodišč, policije in centrov za socialno
               delo. Skratka, dejavnost probacije naj bi zaživela 1. aprila letos, vendar je po
               naših informacijah premestitev 24 zaposlenih iz centrov za socialno delo v
               probacijske enote še vedno vprašljiva.</p>
               <p>Pri institutu nadomestnega zapora, ki je bil uveden z zadnjo novelo Zakona o
               prekrških, imamo pomislek glede nove možnosti, da oseba, potem ko je že na poti na
               prestajanje nadomestnega zapora v spremstvu policista, ki po odredbi sodišča izvršuje
               prisilno privedbo, medtem plača globo in se s tem izogne odvzemu prostosti.
               Prepričani smo, da oseba, ki do takrat globe ni plačala, je tudi zadnje minute pred
               izvršenim dejstvom ne bo. Glede dela v splošno korist smo v Novi Sloveniji tudi že
               opozorili na to, da nekatere manjše občine v Sloveniji, predvsem na podeželju, ne
               morejo zagotavljati del, ki bi jih bilo mogoče opravljati v splošno korist. Kot vemo,
               se taka dela najpogosteje opravljajo v domovih za upokojence, zavodih za invalidno
               mladino, komunalnih podjetjih, zelo redko pa v gospodarskih družbah. Manjše občine,
               ki nimajo takih institucij, tako ne morejo zagotavljati takih del ali vsaj ne dovolj
               takšnih del. Prav v podeželskih občinah pa se srečujemo z večjo stopnjo
               brezposelnosti in dejansko nezmožnostjo plačila globe. Dobrodošla pa je novost, da bo
               žrtev zdaj obveščena o obsojenčevem izpustu ali pobegu, če obstaja nevarnost, da bi
               ta lahko ponovno povzročil škodo, vendar bi moral to biti avtomatizem, ne pa da je
               prepuščeno žrtvi, da bo sama zahtevala, če želi biti o tem obveščena.</p>
               <p>V Novi Sloveniji predlogu zakona ne bomo nasprotovali.</p>
            </sp>
            <sp xml:id="SDZ7-Redna-38-2018-02-13.sp96">

               <speaker>PODPREDSEDNIK MATJAŽ NEMEC:</speaker>

               <p>Gospa Irena Kotnik bo predstavila stališče Poslanske skupine Stranke modernega
               centra.</p>
            </sp>
            <sp xml:id="SDZ7-Redna-38-2018-02-13.sp97">

               <speaker>IRENA KOTNIK (PS SMC):</speaker>

               <p>Spoštovani podpredsednik, spoštovani minister, spoštovani kolegice, kolegi!</p>
               <p>Danes obravnavani Predlog zakona o spremembah in dopolnitvah Zakona o izvrševanju
               kazenskih sankcij je del kaznovalnega prava, zato je vsebinsko vezan na določbe prav
               vseh kazenskopravnih zakonov. Rešitve, ki jih ponuja predlagana novela, so usmerjene
               zlasti v to, da se normativni okvir za zagotavljanje izvrševanja kazenskih sankcij
               prilagodi nekaterim drugim spremembam: spremembam, ki so nastale na področju
               prekrškov, ustanovitvi uprave za probacijo ter ugotovitvam Varuha človekovih pravic v
               letnih poročilih in odzivom Evropskega odbora za preprečevanje mučenja.</p>
               <p>Predlagana novela obsega dokaj obširne spremembe, najpomembnejše pa so zagotovo
               določbe, ki zagotavljajo ustrezno izvrševanje instituta nadomestnega zapora, enotno
               in sistemsko ureditev namestitve obsojencev, ureditev vprašanja pravic, podpore in
               zaščite žrtev kaznivih dejanj. S predlaganimi spremembami bo tako tudi preglednejša
               ureditev področja prostovoljstva. Glede na to, da je vizija organa, ki v Republiki
               Sloveniji izvršuje kazenske sankcije, to je Uprava Republike Slovenije za izvrševanje
               kazenskih sankcij, razvijati sodoben, human in resocializacijsko usmerjen zaporski
               sistem, smo v Poslanski skupini Stranke modernega centra še posebej zadovoljni. S
               predlogom zakona so upoštevani vsi predlogi, ki jih je uprava pri pripravi sprememb
               podala.</p>
               <p>Poslanke in poslanci Stranke modernega centra podpiramo predlagane rešitve, saj bodo
               vplivale na izboljšanje obstoječega normativnega okvira, s tem pa bo zagotovljena
               ustreznejša pravna podlaga za izvrševanje kazenskih sankcij v Republiki Sloveniji.
               Zaradi vsega naštetega bomo v Poslanski skupini Stranke modernega centra Predlog
               zakona o spremembah in dopolnitvah Zakona o izvrševanju kazenskih sankcij podprli.
               Hvala.</p>
            </sp>
            <sp xml:id="SDZ7-Redna-38-2018-02-13.sp98">

               <speaker>PODPREDSEDNIK MATJAŽ NEMEC:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavopredloga zakona.</p>
               <p>Glasovanje o predlogu zakona bomo v skladu s časovnim potekom seje zbora opravili
               danes v okviru glasovanj.</p>
               <p>S tem tudi prekinjam 17. točko dnevnega reda.</p>
               <p>Prehajamo na <title>18. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O POSEBNIH PRAVICAH ITALIJANSKE IN MADŽARSKE
                  NARODNE SKUPNOSTI NA PODROČJU VZGOJE IN IZOBRAŽEVANJA V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade, in sicer
               državni sekretarki na Ministrstvu za izobraževanje, znanost in šport dr. Andreji
               Barle Lakota.</p>
            </sp>
            <sp xml:id="SDZ7-Redna-38-2018-02-13.sp99">

               <speaker>DR. ANDREJA BARLE LAKOTA:</speaker>

               <p>Najlepša hvala. Spoštovani poslanke in poslanci!</p>
               <p>S predlagano spremembo zakona ne razrešujemo temeljnih konceptualnih vprašanj, ampak
               predvsem natančneje opredeljujemo tiste določbe zakona, ki so potrebne za izvedbo
               sedaj veljavnih modelov izobraževanja. Pri tem natančneje določamo predvsem tri
               stvari, in sicer najprej obveznost države pri zagotavljanju pedagoških študijskih
               programov, zato da se izobražujejo strokovni delavci, ki potem izvajajo tovrstne
               programe. Drugo so obveznosti države za zagotavljanje razvojne službe, ki skrbi za
               razvoj navedenih modelov, in tretje je, da se določa znanje jezika za učitelje. Pri
               določitvi znanja jezika za učitelje smo sledili izvedbenim navodilom, ki jih je
               sprejel strokovni svet Republike Slovenije že v letih 2002, 2005, 2011 in tako
               naprej.</p>
               <p>V razpravah ob tem zakonu so se pojavila tudi nekatera konceptualna vprašanja o
               obstoju različnih možnih modelov. Zavezali smo se, da bi ta konceptualna vprašanja v
               prihodnje res lahko natančneje pregledali, vendar na osnovi strokovnih gradiv. Zato
               je ministrstvo že v letu 2017 razpisalo razvojnoraziskovalne projekte, ki bi
               natančneje proučili tovrstna odprta konceptualna vprašanja. S predlaganimi
               spremembami torej želimo samo urediti nekatera izvedbena vprašanja, ki so se pojavila
               v javnosti.</p>
               <p>V skladu s 138. členom Poslovnika Državnega zbora predlagam, da se tretja obravnava
               predloga zakona opravi na tej seji. Hvala lepa.</p>
            </sp>
            <sp xml:id="SDZ7-Redna-38-2018-02-13.sp100">

               <speaker>PODPREDSEDNIK MATJAŽ NEMEC:</speaker>

               <p>Predlog zakona je obravnavala Komisija za narodni skupnosti kot matično delovno
               telo.</p>
               <p>Za predstavitev poročila komisije dajem besedo predsedniku komisije gospodu Robertu
               Battelliju.</p>
            </sp>
            <sp xml:id="SDZ7-Redna-38-2018-02-13.sp101">

               <speaker>ROBERTO BATTELLI (IMNS):</speaker>

               <p>Gospod predsedujoči, predstavnici Vlade oziroma ministrstva, kolegice in kolegi,
               dober dan!</p>
               <p>Komisija za narodni skupnosti je na 9. seji 2. februarja 2018 obravnavala ta predlog
               zakona, ki ga je Državnemu zboru v obravnavo predložila Vlada. Komisiji je bilo
               posredovano mnenje Zakonodajno-pravne službe, mnenje Pomurske madžarske samoupravne
               narodne skupnosti, mnenje Obalne samoupravne skupnosti italijanske narodnosti, mnenje
               Komisije Državnega sveta za državno ureditev in mnenje Združenja občin Slovenije z
               dne 30. januarja 2018. V poslovniškem roku so bili vloženi amandmaji poslanskih
               skupin koalicije k 1., 2., 3., 4., 7., 8., 9., 12., 15., 16., 17., 18., 19. in 23.
               členu. Vsi so sledili mnenjem Zakonodajno-pravne službe.</p>
               <p>Predstavnica predlagatelja državna sekretarka na Ministrstvu za izobraževanje,
               znanost in šport dr. Andreja Barle Lakota je podobno kot sedaj v svoji uvodni
               obrazložitvi povedala, kje so vzroki za potrebo za to noveliranje zakona.
               Predstavnica Zakonodajno-pravne službe Mira Palhartinger je predstavila pripombe k
               tistim določbam, h katerim amandmaji niso bili predlagani ali jih ti ne odpravljajo v
               celoti. Komisija Državnega sveta za državno ureditev je v svojem mnenju, ki ga je na
               seji odbora predstavil predstavnik Državnega sveta Marjan Maučec, uvodoma podala v
               premislek, da bi bilo treba poenotiti oba modela, po katerih poteka proces
               izobraževanja na narodnostno mešanih območjih. To je seveda naloga, ki nima temeljev
               niti v praksi niti v ustavi. Dejal je, da je prednost predloga zakona v tem, da se
               poenoti različnost, vendar je kot problematično navedel oceno, da se s predlogom
               zakona omejujejo možnosti zaposlovanja zlasti na območju, kjer živi madžarska narodna
               skupnost, saj se kot nov pogoj za zaposlovanje določa pogoj dokončane dvojezične
               osnovne šole. Kar seveda, menim, ni noben nov pogoj. Ferenc Horvath, predstavnik
               Pomurske madžarske samoupravne narodne skupnosti, je uvodoma izrazil razočaranje, ker
               je bilo kljub dobremu sodelovanju z Vlado pri pripravi predloga zakona v javnosti in
               mestoma zaslediti obtožbe, da so pri določanju pogojev diskriminatorni. Poudaril je,
               da madžarska narodna skupnost podpira spremembe.</p>
               <p>V razpravi je državna sekretarka dr. Andreja Barle Lakota najprej dodatno pojasnila,
               da so bile nekatere pripombe ZPS k členom, ki niso zajeti v predlogih amandmajev,
               zavestno opuščene, da se omogoči nemoteno delo v vzgojno-izobraževalnem procesu v
               danih okoliščinah, kjer se ministru prepušča možnost, da prepozna specifike in nanje
               ustrezno reagira. Dr. László Göncz je poudaril, da je predlog zakona plod obsežnega
               strokovnega dela in izjemnega razumevanja problematike s strani ministrstva. Dejal
               je, da sta pri pripravi predloga zakona sodelovali obe krovni organizaciji avtohtonih
               narodnih skupnosti. Tudi on je opozoril na negativno percepcijo dela javnosti, ki je
               nekatere spremembe v predlogu zakona razumela v smeri krepitve madžarske prisotnosti
               v vzgojno-izobraževalnem procesu, a o tem opozoril, da je bilo v zadnjih 60 letih
               premalo naporov vloženih v razvoj ustrezne jezikovne kompetence madžarske narodne
               skupnosti.</p>
               <p>Komisija je na podlagi 131. in 53. člena Poslovnika Državnega zbora odločala o
               amandmajih in jih je sprejela. Amandma komisije k 1. točki 12. člena je komisija po
               prekinitvi na podlagi razprave sprejela, s tem je postal amandma k 1. točki 12. člena
               predlagateljev koalicije brezpredmeten. Ob koncu so članice in člani komisije
               glasovali o vseh členih predloga zakona in jih sprejeli. Pri tem je bilo na podlagi
               53. člena Poslovnika Državnega zbora podano tudi soglasje obeh poslancev narodnih
               skupnosti. Hvala lepa.</p>
            </sp>
            <sp xml:id="SDZ7-Redna-38-2018-02-13.sp102">

               <speaker>PODPREDSEDNIK MATJAŽ NEMEC:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Demokratične stranke upokojencev Slovenije, zanjo gospa
               Marjana Kotnik Poropat.</p>
            </sp>
            <sp xml:id="SDZ7-Redna-38-2018-02-13.sp103">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani podpredsednik. Spoštovane in spoštovani!</p>
               <p>Italijanska in madžarska narodna skupnost v Republiki Sloveniji sodita v skupino tako
               imenovanih zgodovinskih narodnih skupnosti, ki jim ustreza določen model manjšinske
               zaščite s strani države. Celovita pravna ureditev oziroma njen temelj je urejen z
               Ustavo Republike Slovenije v 5., 11., 61., 62. in 64. členu. Njun položaj in način
               uresničevanja pravic so podrobneje urejeni v področnih zakonih in drugih podzakonskih
               aktih, tudi v občinskih statutih in odlokih in tudi v meddržavnih pogodbah ter
               mednarodnih konvencijah. Trenutno zagotovljeno varstvo pravic narodnih skupnosti na
               našem teritorialnem ozemlju je po oceni Poslanske skupine Desus na zmerno visoki
               ravni in večina drugih držav članic bodisi iz vrst Evropske unije bodisi iz celotnega
               svetovnega zemljevida si lahko našo državo vzame za zgled odličnosti pri
               zagotavljanju človekovih pravic in temeljnih svoboščin s področja manjšin.</p>
               <p>Danes je pred nami predlog novele enega izmed mnogih zakonov, ki urejajo manjšinsko
               varstvo. Gre za zakon, ki je po naši oceni eden ključnih predpisov, ki vplivajo na
               manjšinsko skupnost, saj gre za področje vzgoje in izobraževanja. Natančneje, pri tem
               zakonu gre za opredelitev pogojev, ki jih morajo izpolnjevati strokovni delavci in
               vse ostalo zaposleno osebje v vzgojno-izobraževalnih zavodih na dvojezičnih območjih.
               Da se jezik narodnih skupnosti lahko kvalitetno ohranja in da so določila ustave s
               tem dosledno spoštovana, je potrebno tudi kvalitetno izobraževanje, kar se seveda
               implicira tudi v ustrezni stopnji znanja jezika narodnosti tistih, ki poučujejo. S
               tem se v Poslanski skupini Desus absolutno strinjamo. Vendar pa predlog zakona, ki ga
               imamo na mizi, poraja precej negodovanja in bojazni tako na lokalnem nivoju med
               civilnim prebivalstvom, predvsem večinske narodnosti, ki je seveda slovenska, kot
               tudi stroke. Govorim o Prekmurju, saj tam za razliko od Primorske velja precej
               drugačen model izobraževanja. Nemalo je pobud, da bi bilo dobro, da bi bila oba
               modela poenotena, pri čemer gre seveda za želje, da se dvojezičnost v Prekmurju
               opusti in naj se izobraževalni sistem zbliža takemu, kot ta velja na narodnostno
               mešanem območju, kjer živi italijanska skupnost. Seveda ta intenca ni nova, ki bi
               nastala v času, ko je nastal danes obravnavani zakon, ampak se o tem po naših
               informacijah govori že vsaj 10 let.</p>
               <p>Moram priznati, da smo bili poslanci in poslanke v Poslanski skupini Desus zaradi
               vseh pomislekov – in teh ni bilo malo – ki so nam bili predstavljeni iz konkretnega
               lokalnega okolja, do predloga zakona na začetku precej skeptični in v dvomih glede
               podpore. Je pa do danes, ko je zakon v zaključni fazi sprejetja, doživel nekaj,
               dovolite, da tako rečem, blažilnih detajlov glede na prvotno precej visoko zahtevano
               raven znanja madžarskega jezika. Glede slednjega smo bili zaskrbljeni tudi v
               poslanski skupini, saj smo sklepali, da bodo nastale težave pri zaposlovanju kadra iz
               vrst večinskega prebivalstva, oziroma povedano drugače, da bodo imeli na dvojezičnem
               območju izključno prednost zaposlitve pripadniki manjšine. Že v fazi obravnave zakona
               na matičnem delovnem telesu so se zahteve le nekoliko znižale, tako da so po oceni
               večine poslank in poslancev Poslanske skupine Desus kriteriji znanja sedaj, vključno
               z amandmajem Poslanske skupine italijanske in madžarske narodne skupnosti, bolj
               sprejemljivi. Hvala lepa.</p>
            </sp>
            <sp xml:id="SDZ7-Redna-38-2018-02-13.sp104">

               <speaker>PODPREDSEDNIK MATJAŽ NEMEC:</speaker>

               <p>Gospod Jožef Horvat bo predstavil stališče Poslanske skupine Nove Slovenije –
               krščanskih demokratov.</p>
            </sp>
            <sp xml:id="SDZ7-Redna-38-2018-02-13.sp105">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovana državna sekretarka, dragi kolegice in
               kolegi, draga kolega Roberto Battelli in kolega dr. László Göncz!</p>
               <p>Zakaj oba posebej nagovarjam? Zato ker brez njunega soglasja takšen in podobni zakoni
               ne morejo biti sprejeti. Nova Slovenija – krščanski demokrati in sam osebno smo za
               absolutno ustavno varstvo italijanske in madžarske narodne skupnosti. Sam prihajam iz
               tega okolja, vsi pa smo poslanci večinskega naroda in tudi vsi smo poslanci
               italijanske narodne skupnosti in madžarske narodne skupnosti. Veliko mi je do
               sožitja, do tistega sožitja, ki se piše z veliko začetnico. Tega sožitja ni, če neke
               pretenzije ali prehitevanja uveljavlja večinski narod, in tega sožitja ni, če kakšne
               pretenzije, nerazumne, nezakonite, neustavne, uveljavlja narodna skupnost, ena ali
               druga. Kolega Battelli je korektno povedal v poročilu komisije, da je na terenu na
               nek način zavrelo, da so različna mnenja. Moram reči, da je po mojih informacijah ta
               zakon nastal na predlog Ministrstva za izobraževanje, znanost in šport, ampak na
               pobudo Pomurske madžarske samoupravne narodne skupnosti.</p>
               <p>Zanimivo ureditev imamo in na nek način jo človek težko razume – ustavna zaščita
               enaka, kar zadeva izobraževanje, različno. Ministrstvo in pedagoška stroka se
               strinjata, da je dvojezično izobraževanje v Prekmurju – samo tam ga imamo – zelo
               naporno, stroka dodaja, da je neučinkovito. Pomurska madžarska narodna skupnost je
               dala neko intonacijo temu zakonu. Zelo jasno povem, in to je eden mojih najtežjih
               nastopov, ker bo najbrž padalo po meni, ampak naj pada, zagovarjam pa sožitje in samo
               sožitje, ne prehitevanja večinskega ne manjšinskega naroda. Bistveni problem
               predlaganih sprememb zakona se odraža pri določanju pristojnosti madžarske narodne
               skupnosti. Ministrstvo za izobraževanje, znanost in šport je na 9. seji Komisije za
               narodni skupnosti Državnega zbora Republike Slovenije izpostavilo, da so spremembe
               potrebne zaradi zagotavljanja ustreznega kadra. Vi ste dobili, kolegice in kolegi,
               eno ali več pisem tudi strokovne javnosti in ugotavljate, da predlagane spremembe
               zakona govorijo v prid krepitvi vloge madžarske samoupravne narodne skupnosti pri
               sprejemanju vzgojnih in izobraževalnih programov, krepitvi vloge madžarske
               samoupravne narodne skupnosti pri določanju ravni znanja madžarskega jezika in za
               zaposlene na dvojezičnih vrtcih in šolah, krepitvi vloge madžarske samoupravne
               narodne skupnosti pri preizkusih znanja madžarskega jezika ter podeljevanju in
               odvzemanju javnega pooblastila za izvajanje preizkusov, krepitvi vloge madžarske
               samoupravne narodne skupnosti pri strokovnem delu na področju dvojezičnega šolstva.
               Da gre za izrazito slabo pripravljene spremembe zakona, priča dejstvo, da je vladni
               predlog vseboval 24 členov, Zakonodajno-pravna služba, naša, Državnega zbora, ga je
               raztrgala in podala pripombe na kar 17 členov.</p>
               <p>Kolegice in kolegi, naj zaradi omejitve časa strnem. Predlagane spremembe zakona ne
               temeljijo na strokovnih, ampak na političnih temeljih. Jaz bi si želel, ampak zelo
               hitro, na začetku tega mandata, da bi vložili vse napore in realizirali to, kar pravi
               ministrstvo za izobraževanje – da je ta model dvojezičnega izobraževanja preživel. Da
               pa tu nekatere rešitve, verjemite, gredo v spodkopavanje dvojezičnega šolstva,
               spodkopavanje – kdo bo s tem zadovoljen?! Ne večinski narod, najbrž pa še manj
               Pomurska madžarska samoupravna narodna skupnost. Predlagane spremembe zakona izrazito
               povečujejo vpliv in moč madžarske samoupravne narodne skupnosti, saj – boste
               zasledili v zakonu, če še niste – ne gre več za mnenje, kot je bilo to doslej, ampak
               za soglasje, torej možnost veta na program in tako dalje in tako dalje. Res je, hvala
               bogu je Zakonodajno-pravna služba naredila veliko popravkov v smeri izboljšave.</p>
               <p>Če bi zakon, kot ga je pripravila Vlada, bil danes tukaj, bi mi strogo nasprotovali.
               Danes smo na tem, da ga pač ne podpremo. Hvala lepa.</p>
            </sp>
            <sp xml:id="SDZ7-Redna-38-2018-02-13.sp106">

               <speaker>PODPREDSEDNIK MATJAŽ NEMEC:</speaker>

               <p>Gospod Jan Škoberne bo predstavil stališče Poslanske skupine Socialnih
               demokratov.</p>
            </sp>
            <sp xml:id="SDZ7-Redna-38-2018-02-13.sp107">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani podpredsednik. Državna sekretarka, spoštovani kolegice in
               kolegi!</p>
               <p>Ustava Republike Slovenije v svojem 3. členu govori, da je Slovenija država vseh
               svojih državljank in državljanov in ne opredeljuje posebej, kako ravna v odnosu želja
               večinskega ali manjšinskega tega in onega. Govori o tem, da je ta država postala
               samostojna, neodvisna in da je tu za vse svoje državljanke in državljane. V tem
               kontekstu gledamo in moramo gledati tudi zakon, ki je pred nami, in moramo presojati
               njegovo vsebino tudi skozi prizmo ustavne norme, ki govori o tem, da imamo v tej
               državi dve avtohtoni narodni skupnosti, ki – da ne bo kakorkoli ostalo v zraku –
               nista breme, ampak sta kulturni, družbeni, politični in ekonomski doprinos naše
               skupnosti in naše države. Sožitje seveda pomeni, da moramo vsem državljankam in
               državljanom omogočiti, da imajo kvalitetno izobraževanje, da lahko uresničujejo svoje
               kulturne, jezikovne in kakršnekoli že drugačne predispozicije, življenjska načela, pa
               najsi gre od vzgoje do zaposlovanja in ustvarjanja eksistenčnega okvira.</p>
               <p>Ministrstvo za izobraževanje, znanost in šport je, vsaj tako ocenjujemo Socialni
               demokrati, več kot očitno skušalo slediti načelom uresničevanja tako prej omenjenih
               ustavnih členov kakor tudi želje, da bi se dvojezičnost, kulturna raznolikost na
               območjih, kjer to v Sloveniji imamo, ne le ohranili, ampak tudi spodbudili, ker
               pomenita nekaj, kar je vredno ohraniti in kar je vredno spodbujati. Tisti, ki ste in
               smo zakon podrobneje prebrali, boste ugotovili, da so številni strahovi, predvsem
               taki, ki govorijo o ekspanzionizmih in podobnih samostalnikih, zgolj in predvsem
               odveč. Posodobljena kategorizacija tega, kaj je učna raven jezika, iz zakona, ki je
               trenutno veljaven, v zakon, ki je danes pred vami, pomeni, da v resnici standard
               znižujemo. Skrb, ki je bila, da uveljavljamo učni jezik za strokovne sodelavce, za
               tehnično osebje, in podobni strahovi so, vsaj tako se je izkazalo skozi zakonodajni
               postopek, postali kot vsak strah – znotraj jih ni, okoli pa so votli. Državni zbor bo
               največji prispevek k sožitju in k temu, da izkoristimo priložnosti, ki jih
               raznolikost kultur na obmejnem območju prinaša, naredil seveda s tem, da bo izpustil
               povsem nepotreben diskurz med večinskimi in manjšinskimi narodnostnimi skupnostmi,
               ker kot že rečeno, v 3. členu je ta država država vseh svojih državljank in
               državljanov. Ne glede na narodnost se soočamo z istimi vprašanji, stiskami in
               hrepenenji, pa najsi gre za vprašanje, kako svojega otroka spraviti do kruha, kako
               imeti dostojno življenje, kako si zagotoviti, da se reši stanovanjski problem, in
               tako naprej in tako nazaj.</p>
               <p>Zakon, ki je pred nami, v resnici rešuje nekaj, zaradi česar je Slovenija eden izmed
               pozitivnih primerov, tudi svetilnikov v svetovni politiki, ki vedno bolj skuša biti
               ujeta v nepotrebne nacionalizme in iskati razlike in spore tam, kjer jih v resnici
               nimamo. Naš temeljni konflikt v družbi je konflikt med tem, da nekateri imajo vse,
               drugi pa se celo življenje borijo za to, da bi preživeli. In če je prispevek tega
               zakona, da bomo na nekem območju ohranili dvojezično šolstvo, ki bogati, ponudili
               izobraževalnim institucijam možnost, da vsem, ki so del tega izobraževanja, ponudijo
               kvalitetno izobraževanje, zaradi katerega bodo imeli celo več možnosti in
               priložnosti, kot jih imajo tisti, ki ne živijo na dvojezičnem območju, potem je tak
               zakon vredno podpreti.</p>
               <p>Na koncu ga je vredno podpreti samo zato, da jasno povemo, da nacionalizem nobene
               vrste in s strani nikogar ni dobrodošel v naši državi. Hvala lepa.</p>
            </sp>
            <sp xml:id="SDZ7-Redna-38-2018-02-13.sp108">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Levica, zanjo dr. Matej T. Vatovec.</p>
            </sp>
            <sp xml:id="SDZ7-Redna-38-2018-02-13.sp109">

               <speaker>DR. MATEJ T. VATOVEC (PS Levica):</speaker>

               <p>Hvala, predsednik.</p>
               <p>Vprašanja manjšin in njihovih kulturnih pravic so del temeljnega razmisleka o
               enakopravni in vključujoči družbi, zato si že od začetka tega mandata v Levici
               prizadevamo za urejanje pravic manjšin, pa ne le za avtohtoni narodni skupnosti,
               ampak za urejanje pravic tudi romske skupnosti, recimo, ali pa pravic narodnih
               skupnosti bivše Jugoslavije. Zato smo se v Levici tudi odločili, da sopodpišemo
               zakon, ki bo naslovil področje uresničevanja kolektivnih kulturnih pravic narodnih
               skupnosti iz bivše SFRJ, kljub temu da bi bila vključitev pravic manjšinskih
               skupnosti v ustavo edina nediskriminatorna, celovita in seveda tudi pravno ustrezna
               ureditev njihovega statusa, kar še vedno zagovarjamo.</p>
               <p>Čeprav je poseben status romske skupnosti opredeljen v ustavi, pa po drugi strani ta
               manjšina niti slučajno ni deležna zadostne pozornosti in podpore. Romska skupnost,
               varuhinja človekovih pravic, romske organizacije in društva tudi mednarodne
               organizacije že desetletja opozarjajo na pomanjkljivo zagotavljanje osnovnih
               življenjskih pogojev na področju bivanja, izobraževanja in zaposlovanja romske
               skupnosti v Sloveniji. Vse to so posledice neustrezne in zastarele zakonodaje. V
               Levici smo tudi skupaj z romsko skupnostjo pripravili zakonski predlog za izboljšanje
               njihovega položaja in za finančno razbremenitev občin, a ta zbor predloga ni
               podprl.</p>
               <p>Na drugi strani pa imamo za italijansko in madžarsko narodno skupnost postavljeno
               ustrezno ali pa vsaj približno ustrezno pravno varstvo pravic, in to zrcali tudi
               predlagana novela, ki posebne pravice teh dveh narodnih skupnosti ureja celo
               področno, torej posebej na področju vzgoje in izobraževanja. S tem zakonom, ki se
               prenavlja po 17 letih, se urejata dva modela izobraževanja. Za italijansko območje se
               urejajo šole z italijanskim učnim jezikom, za madžarsko pa dvojezične šole, kjer se
               med poukom prepletata tako slovenski kot madžarski jezik.</p>
               <p>V Levici ocenjujemo, da tako veljavna kot predlagana rešitev glede pogojev za
               zaposlovanje učiteljev v dvojezičnih šolah nista nikakor sporni. Polemika glede teh
               pogojev, ki se je razvila na matičnem delovnem telesu, se nam zdi prenapihnjena,
               mestoma celo sovražna in v prvi vrsti izključujoča. Končana osnovna oziroma srednja
               dvojezična šola kot pogoj zaposlitve strokovnega delavca na dvojezični šoli v zakonu
               ni opredeljena kot nujna, temveč kot zadostni pogoj. To pomeni, da bodo na teh šolah
               lahko poučevali tudi tisti, ki bodo zadostno znanje madžarskega jezika izkazali tudi
               drugače. Torej recimo s certifikatom oziroma s preizkusom znanja na Državnem izpitnem
               centru. V Levici smo vedno podpirali večje uresničevanje dvojezičnosti, zato
               opozarjamo, da je treba doseči nekakšno soglasje, da se upoštevajo enake pravice in
               enaki kriteriji tudi na obeh straneh meje. Ampak to je, seveda, drugo vprašanje od
               tega, ki ga danes obravnavamo.</p>
               <p>Če želimo dejansko biti vključujoča družba, živeti v sožitju, kot smo prej poslušali,
               moramo opraviti z eno, prvo stvarjo, in to je pač nacionalizem, izgovarjanje na
               večinski narod, ki je seveda fantom, mit, in na nek način dejansko zaživeti to
               različnost, ki nas plemeniti, in to sožitje tudi dejansko, ne samo v besedah, začeti
               izvajati. Seveda ne samo z avtohtonima narodnima skupnostma, ampak z vsemi, ki živijo
               v tej državi, ki so naše sodržavljanke, naši sodržavljani. Le na tak način bomo lahko
               presegali te delitve, ki so v prvi vrsti v glavah in temeljijo na praznih
               strahovih.</p>
            </sp>
            <sp xml:id="SDZ7-Redna-38-2018-02-13.sp110">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina italijanske in madžarske narodne skupnosti, zanjo dr.
               László Göncz.</p>
            </sp>
            <sp xml:id="SDZ7-Redna-38-2018-02-13.sp111">

               <speaker>DR. LÁSZLÓ GÖNCZ (PS IMNS):</speaker>

               <p>Hvala lepa za besedo, gospod predsednik. Spoštovani gospa državna sekretarka,
               kolegice in kolegi, ostali prisotni!</p>
               <p>Veljavni Zakon o posebnih pravicah italijanske in madžarske narodne skupnosti na
               področju vzgoje in izobraževanja vsebuje določbe, ki jih je praksa zaradi objektivnih
               okoliščin v okviru permanentnega procesa razvoja vzgojno-izobraževalnega dela že
               zdavnaj preoblikovala oziroma so se razmere prilagodile dejanskemu stanju. Poleg tega
               je sedaj veljavni zakon pomanjkljiv tudi z vidika strokovnega spremljanja
               izobraževalnih sistemov narodnih skupnosti ter odgovornosti pristojnih državnih
               ustanov glede izobraževanja primernih strokovnih kadrov, ki so za normalno izvajanje
               izobraževanja italijanske narodne skupnosti na obali ter izvajanja dvojezičnega
               izobraževalnega modela na narodnostno mešanem območju v Prekmurju, kjer živi
               madžarska narodna skupnost, nujno potrebni. V okviru sedanjega modela se je pred leti
               uspešno uvajalo tudi tako imenovano sprotno opismenjevanje v slovenskem in madžarskem
               jeziku, kar je tudi treba implementirati v veljavno zakonodajo.</p>
               <p>Predvsem omenjeni motivi so prejudicirali potrebo po spremembi obravnavanega zakona
               in s tem sta se strinjali tudi obe narodni skupnosti. K pripravi spremembe zakona je
               pristojno ministrstvo pristopilo strokovno primerno in transparentno in v preteklih
               treh letih se je dogovarjalo z vsemi dejavniki, ki so vpeti v sistem tako imenovanega
               narodnostnega šolstva. Najbolj intenzivni pogovori so potekali z izvajalskimi
               ustanovami, zato je predlog spremembe zakona v največji meri rezultat konkretnih
               dogovorov prav z njimi. Kot najtrši oreh se je pokazal tisti del spremembe, ki se v
               okviru dvojezičnega modela v Prekmurju nanaša na jezikovne kompetence strokovnih
               delavcev, predvsem kar se tiče ravni obvladanja madžarskega jezika. Pri tem je treba
               poudariti, da je v tem delu razprave v zadnjih mesecih bilo prisotne tudi nekaj
               neargumentirane, precej posplošene interpretacije omenjene vsebine, ki ni temeljila
               na dejanskem besedilu zakona in je bila oziroma je usmerjena predvsem k ustvarjanju
               nepotrebnih trenj med večinskim narodom in madžarsko narodno skupnostjo.</p>
               <p>Predlagane spremembe zakona tega nikakor ne prejudicirajo, ker se raven obvladanja
               jezika v primeru strokovnih delavcev praktično ne zaostruje, kar se tiče madžarskega
               jezika, niti se ne nanaša na že obstoječi kader v sistemu dvojezičnega
               izobraževalnega modela. Lahko rečemo celo, da je v dosedanjih dogovarjanjih
               <q>»popuščala«</q> prav madžarska narodna skupnost in so predlagane določbe zgolj doseganje
               že veljavne zahtevne ravni, pri čemer so pa omogočena tudi odstopanja glede
               obvladanja madžarskega jezika, ki jih v zakonu, ki naj bi zagotavljal v naslednjih
               letih primerne strokovne kadre, torej za naprej govorimo, skorajda ne bi smelo biti.
               Med drugim se omogoča, da se zaradi nemotenega izvajanja izobraževalnega procesa brez
               ustrezne izobrazbe, torej brez ustrezne izobrazbe, lahko v treh letih zaposli tudi
               oseba, ki predpisanih pogojev ne izpolnjuje. Še več, če niti po treh letih ni
               primernih kadrov, je možnost, da pristojni minister tudi potem odobri začasno
               zaposlitev kandidata z neustreznimi jezikovnimi kompetencami. Naj pa še dodam, da se
               madžarska narodna skupnost ne pripravlja na sesutje tega modela – ker to žal nekateri
               še vedno poudarjajo – čeprav ta oblika izobraževanja zanjo morda res ni najbolj
               idealna. Ampak v tem primeru ni govora o tem, niti ni ustavne podlage zato. Treba je
               jasno poudariti, da dvojezični model že zdavnaj ni takšen, kot je bil teoretično
               zamišljen in kot to misli širša strokovna in laična javnost, torej da se v okviru
               tega oba jezika enakovredno uveljavita. Prisotnost madžarskega jezika pri strokovnih
               predmetih marsikdaj ne dosega niti 20 % in so zgolj izjeme tiste, kjer je dejansko
               prisotna dvojezičnost.</p>
               <p>Kljub omenjenim pomanjkljivostim pa sprememba zakona celovito gledano le prinaša
               dodane vrednosti, ker bolj jasno opredeli skrb pristojnih ustanov za dolgoročno
               izobraževanje primernih kadrov za potrebe obeh skupnosti ter nadgradi permanentno
               skrb pristojne strokovne ustanove, torej Zavoda za šolstvo. Na koncu naj še povem, da
               smo zgolj zaradi vsebinske in pa stilistične nadgradnje omenjenega 12. člena vložili
               amandma, ki je plod sodelovanja ministrstva, pristojnih inštitucij in pa tudi naše
               poslanske skupine.</p>
               <p>Zato bova midva tako predlagani amandma kot tudi predlog zakona podprla. Hvala
               lepa.</p>
            </sp>
            <sp xml:id="SDZ7-Redna-38-2018-02-13.sp112">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo Saša Tabaković.</p>
            </sp>
            <sp xml:id="SDZ7-Redna-38-2018-02-13.sp113">

               <speaker>SAŠA TABAKOVIĆ (PS SMC):</speaker>

               <p>Hvala za besedo. Spoštovane, spoštovani!</p>
               <p>Do sedaj veljavni Zakon o posebnih pravicah italijanske in madžarske narodne
               skupnosti na področju vzgoje in izobraževanja iz leta 2001 ni v zadostni meri
               zagotavljal podpornega okolja za izvajanje izobraževalne dejavnosti avtohtonih
               narodnih skupnosti, zlasti v delu zagotavljanja ustreznega kadra zaposlenih v
               vzgojno-izobraževalnem procesu. Model dvojezičnega poučevanja, ki ga poznamo v
               Prekmurju, je zahteven model. Programsko je bil v preteklosti že nadgrajen, vendar
               vse do sedaj ni bilo rešeno vprašanje zagotavljanja ustreznega kadra v tovrstnih
               programih. Zato imamo danes na mizi spremembo zakona o posebnih pravicah narodnih
               skupnosti, ki je plod obsežnega strokovnega dela, razumevanja problematike s strani
               pristojnega ministrstva in več kot dveletnega procesa usklajevanja, v katerem sta
               sodelovali obe krovni organizaciji avtohtonih narodnih skupnosti. Njegov osnovni
               namen je slediti spremembam v praksi v manjšinskem šolstvu v Republiki Sloveniji ter
               zagotoviti večjo kakovost dvojezičnega šolstva v Prekmurju oziroma šolstva v
               italijanskem učnem jeziku na Obali. Predlog zakona jasneje določa stopnje znanja za
               zaposlene na dvojezičnih šolah, izražena je tudi jasna zaveza države, da bo
               financirala programe v jezikih avtohtonih narodnih skupnosti na visokošolski ravni,
               kar bo imelo pozitivne posledice na zagotavljanje ustrezne jezikovne kakovosti
               bodočih učiteljev na šolah na narodnostno mešanem območju.</p>
               <p>Žal so se glede predloga zakona v zadnjem času pojavljali določeni pomisleki na
               strani večinskega prebivalstva, predvsem na območju Lendave, a zastavlja se
               vprašanje, v katere čevlje se postavimo ob sprejetju zakona. Ko so pred dobrim letom
               na avstrijskem Koroškem oblasti želele omiliti pogoje glede pogoja in zahtevanja
               stopnje znanja slovenskega jezika za tamkajšnje ravnatelje, niti ne učitelje, temveč
               ravnatelje, ki nimajo tako neposrednega stika z učenci in dijaki, so nekateri v
               spoštovanju in skrbi za pravice manjšin menili drugače, kot menijo v primeru, ko
               omogočamo uresničevanje pravic druge narodne manjšine pri nas. Nad takšnim ravnanjem
               se je treba zamisliti; ne samo na emotivni, zgodovinski ravni, ampak tudi na
               politični. Zato sem med stališči nekaterih poslanskih skupin, ki nekaj dajo na
               kulturno raznolikost, v resnici tudi pozitivno presenečen.</p>
               <p>V Poslanski skupini SMC se bomo zavzemali za korektno izpolnjevanje pravic ustavno
               priznanih narodnih manjšin in bomo predlog zakona tudi podprli. Hvala lepa.</p>
            </sp>
            <sp xml:id="SDZ7-Redna-38-2018-02-13.sp114">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Marijan
               Pojbič.</p>
            </sp>
            <sp xml:id="SDZ7-Redna-38-2018-02-13.sp115">

               <speaker>MARIJAN POJBIČ (PS SDS):</speaker>

               <p>Spoštovani!</p>
               <p>Vzgoja in izobraževanje za pripadnike italijanske in madžarske narodne skupnosti je
               sestavni del sistema vzgoje in izobraževanja v Republiki Sloveniji in poteka na
               podlagi predpisov, ki urejajo področje predšolske vzgoje, osnovnošolskega
               izobraževanja, nižjega in srednjega poklicnega izobraževanja, srednjega strokovnega
               oziroma tehniškega ter srednjega splošnega izobraževanja. Pogoje za opravljanje ter
               način opravljanja in financiranja vzgoje in izobraževanja ureja Zakon o organizaciji
               in financiranju vzgoje in izobraževanja. Posebnosti dela vzgojno-izobraževalnega
               sistema in uresničevanje posebnih pravic pripadnikov narodne skupnosti na področju
               vzgoje in izobraževanja ureja ta zakon. Tako podrobneje ureja posebne cilje vzgoje in
               izobraževanja za pripadnike italijanske in madžarske narodne skupnosti, posebnosti
               organizacije, mrežo vrtca in šol, prilagajanje javnoveljavnih programov, določa pa
               tudi posebne pogoje za strokovne delavce v vrtcih in šolah, dvojezično poslovanje,
               financiranje graditve vrtcev in šol. Osnovni razlog, kot je bilo danes že večkrat
               povedano, za spremembo zakona je slediti spremembam prakse v manjšinskem šolstvu v
               Republiki Sloveniji ter zagotoviti večjo kakovost dvojezičnega šolstva v Prekmurju
               oziroma šolstva v italijanskem učnem jeziku na Obali. Dejstvo je, da sta oba
               manjšinska šolska modela, tako dvojezični model kot model šol v italijanskem učnem
               jeziku, stara že več kot 50 let, v vsem tem času do nekih bistvenih sprememb k modelu
               ni prišlo.</p>
               <p>Zaradi navedenega je nujno potrebno določene rešitve v obstoječem zakonu uskladiti s
               trenutno veljavno zakonodajo, predvsem pa jih prilagoditi trenutnim dejanskim
               razmeram in posledično potrebam manjšinskega šolstva v Republiki Sloveniji. Zakon o
               posebnih pravicah italijanske in madžarske narodne skupnosti na področju vzgoje in
               izobraževanja temelji predvsem na načelu dostopnosti vzgoje in izobraževanja za
               predstavnike narodnih skupnosti v njihovem jeziku. Novela zakona prinaša nekatere
               novosti: zakonske spremembe k obstoječim področjem vzgoje in izobraževanja, na
               katerih imajo pripadniki italijanske in madžarske narodne skupnosti posebne pravice,
               dodajo višješolsko strokovno izobraževanje ter vzgojo in izobraževanje otrok,
               mladoletnikov in mlajših polnoletnih oseb s posebnimi potrebami. Novela tudi določa,
               da morajo biti na dvojezičnem območju učni načrti, katalogi znanj in izpitni katalogi
               objavljeni dvojezično ter da se za učence in dijake dvojezičnih šol zagotovijo
               dvojezične naloge za vsa tekmovanja iz znanja, razen slovenščine in madžarščine, ki
               so sofinancirana iz javnih sredstev. Zaradi zagotavljanja dostopnosti šol z
               italijanskim učnim jezikom oziroma dvojezičnih šol se omogoča pravica, da lahko
               starši otroka vpišejo v šolo z italijanskim učnim jezikom oziroma v dvojezično šolo,
               tudi če živijo izven šolskega okoliša. Predlog zakona je plod obsežnega strokovnega
               dela in sodelovanja obeh krovnih avtohtonih narodnih skupnosti in Ministrstva za
               izobraževanje, znanost in šport.</p>
               <p>V Poslanski skupini Slovenske demokratske stranke bomo Predlog zakona o spremembah in
               dopolnitvah Zakona o posebnih pravicah italijanske in madžarske narodne skupnosti na
               področju vzgoje in izobraževanja podprli.</p>
            </sp>
            <sp xml:id="SDZ7-Redna-38-2018-02-13.sp116">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členu in vloženem amandmaju, ki jo bomo opravili na podlagi
               pregleda vloženega amandmaja z dne 12. 2. 2018.</p>
               <p>V razpravo dajem 12. člen ter amandma Poslanske skupine italijanske in madžarske
               narodne skupnosti. Želi kdo razpravljati? Prosim za prijavo.</p>
               <p>Besedo ima gospod Roberto Battelli.</p>
            </sp>
            <sp xml:id="SDZ7-Redna-38-2018-02-13.sp117">

               <speaker>ROBERTO BATTELLI (PS IMNS):</speaker>

               <p>Hvala lepa, gospod predsednik.</p>
               <p>Hotel sem povedati to, da Pedagoška fakulteta Univerze na Primorskem že vrsto let
               aktivno sodeluje s slovensko manjšino v Republiki Italiji, izraz tega je bilo
               večletno sodelovanje z Univerzo v Trstu,Universitŕdegli Studi di Trieste,Facoltŕ di
               Scienze della Formazione, tako se v Italiji imenuje pedagoška fakulteta, ko so
               visokošolski učitelji in sodelavci Univerze na Primorskem sodelovali pri študijskem
               programu Corso di Laureadi scienze della formazione primaria, to pomeni pač
               diplomiranje iz pedagoških veščin, in izvedli predavanja in vaje pri sedmih predmetih
               v slovenskem jeziku. Izobraževanje je financirala italijanska vlada, prvenstveno pa
               je bilo namenjeno študentom slovenske manjšine navedenega študijskega programa ter
               vzgojiteljem in učiteljem v vrtcih in šolah s slovenskim učnim jezikom na Tržaškem.
               To, da imamo mi na Obali šole z italijanskim učnim jezikom, je posledica povojnih
               traktatov, povojnih sporazumov, urejanjaodnosov na slovenski zahodni meji. Tako pride
               šele sredi sedemdesetih let do rešitve mejnega vprašanja z Osimskimi sporazumi.
               Osimski sporazum ima člen 8, ki povzema specialni statut, ki je priložen Londonskemu
               memorandumu, kjer je obveza Jugoslavije, torej zdaj Slovenije, ker je naslednica,
               ustanavljanje šol z italijanskim učnim jezikom in je zaveza Italije ustanavljanje šol
               s slovenskim učnim jezikom v Furlaniji - Julijski krajini. Če ne bi imeli teh šol, to
               je mednarodna obveznost, ne vem … Dvojezično izobraževanje v Prekmurju nastane
               kasneje in v sedemdesetih letih, prvih sedemdesetih letih – ker nekateri smo bili
               zraven, ko so se te razprave dogajale oziroma smo bili priče tem razpravam, nismo
               bili vključeni – so pa hoteli na Obali narediti dvojezično šolstvo. Seveda to ni bilo
               mogoče ravno zaradi mednarodnih sporazumov in spoštovanja mednarodnih sporazumov.</p>
               <p>Ampak v letu 2017 je Pedagoška fakulteta Univerze na Primorskem uspešno kandidirala
               na razpisu za izbor zunanje izobraževalne agencije za slovenske šolnike na Tržaškem
               in izvedla osem modulov, namenjenih vzgojiteljem in učiteljem v vrtcih in šolah s
               slovenskim učnim jezikom na Tržaškem. Navedeno usposabljanje je bilo organizirano v
               okviru načrta stalnega strokovnega izpopolnjevanja za šolnike v obdobju 2016–2019 v
               okviru zakona dobra šola s strani ministrstva za šolstvo Republike Italije, Piano per
               la formazione dei docenti 2016-2019 la Buona Scuola, Ministero dell'Istruzione in
               tako naprej. In se bo predvidoma nadaljevalo vse to tudi v prihodnjih letih.
               Italijanska vlada je v državnem stabilizacijskem zakonu predvidela tudi sredstva za
               slovensko narodno skupnost v Italiji in sredstva so namenjena tudi skrbi za slovenski
               jezik v šolah. To poteka že kar nekaj let in bo potekalo tudi v prihodnjih letih.</p>
               <p>Tako da tukaj se res postavlja vprašanje, vsi mi, ki smo starši, ali pa tudi tisti,
               ki nismo, katero stopnjo znanja jezika slovenščine bi mi želeli, da obvladajo tisti,
               ki predavajo v srednjih šolah. Stopnjo, ki predvideva tudi izobraževanje v slovenskem
               jeziku na univerzi, ker je to pogoj. Visoka in višja izobrazba je sploh pogoj za to,
               da nekdo uči v šoli. Bi se vi zadovoljili s tem, da je to znanje na nivoju srednje
               šole? Ali bi želeli tako, kot velja v celi državi, da je to usposabljanje, da je to
               znanje, da je ta izobrazba višja oziroma visoka? Ker če se nič ne naredi za to, da se
               – v prid, seveda, narodnih skupnosti – zagotovi določena raven, strokovna raven
               obvladovanja učnega jezika, potem je nemogoče uresničevati vse, kar je potrebno, zato
               da jezik in kultura ene manjšine obstoji. Razen če ni tako velika, da se sama na nek
               način reproducira naprej. To pa ni naš primer. Ker mi smo se v nekaj letih, recimo
               doli pri nas, spremenili z 98-odstotne prisotnosti na 1,5-odstotno, 2-odstotno. In ti
               ljudje niso šli stran zaradi tega, ker so poslušali radio. Torej je malo
               problematično zdaj, kako postaviti stvari skupaj, se pravi spoštovati tisto, kar je
               civilizacijsko in tudi mednarodnopravno urejeno, in vse to preliti v neko stvarnost,
               ki je zelo šibka. Je zelo šibka in je postala toliko bolj šibka, ker se namenoma
               desetletja nihče ni ukvarjal dejansko – razen volontersko in tisto, kar je pač lahko
               nastalo – s kvaliteto kadrov.</p>
               <p>Rešitve, ki so v tem predlogu, omogočajo, da se zakon pametno uporablja za to, da se
               kvaliteta učnega jezika v teh zavodih in za ti narodni skupnosti pripelje skozi čas
               vsaj do neke dostojne ravni, civilizacijsko dostojne. Ti pa, ki so sedaj zaposleni v
               teh zavodih – in mnogi od njih so naredili vse, kar so mogli v lastnem življenju, za
               to, da bi res obvladali učni jezik tako, kot je treba, in mnogo je takih – njim se pa
               nič ne spremeni. 1. člen v prehodnih in končnih določbah tega teksta pove, da ti
               ljudje pač obvladajo učni jezik, saj so to verjetno tudi dokazali doslej. Problem je,
               kako zagotoviti te stvari za v bodoče. Nič se ne rešuje na plečih tistih, ki so sedaj
               v šolah, ampak se poveča skrb za kvaliteto poučevanja v jezikih narodnih skupnosti za
               v bodoče, tisto, kar bi moralo obstajati že od vsega začetka. Ker to, recimo, da
               specialni statut pove, da morajo vsi učitelji oziroma to, kar so zdaj, strokovni
               kader obvladati materni jezik učencev, to izhaja iz tiste procentne situacije, o
               kateri sem prej govoril. Tiste norme se nanašajo na situacijo, ko je na lokalni ravni
               manjšina večina. Ampak to je bilo sprejeto, obe strani sta to sprejeli, zato da se je
               tudi civilna uprava vrnila v bivšo cono B oziroma za Italijo v bivšo cono A
               Svobodnega tržaškega ozemlja. To so mednarodni sporazumi in to je 8. člen Osimskega
               sporazuma in pacta sunt servanda, kajne? Ali <q>»pacta su ena veranda«</q>, zunaj, tako, z
               visečo mrežo? Velja za vse. In je treba te stvari tudi uresničevati. Ne moremo mi
               govoriti, da imamo nivo specialnega statuta, in potem ne uresničevati ničesar od
               tega, ampak govoriti vsemu svetu, da imamo pa te norme. Izvaja se pa ne nič oziroma
               se izvaja celo nasprotje! Tu je treba zastreti malo to, kako bi rekel, ta misterij,
               ki je dejansko tisto, kar lahko, vsaj nekateri, vidimo, da obstaja.</p>
               <p>Želel bi se samo še enkrat zahvaliti ekipi ministrstva, ker je ta ekipa, kljub temu
               da – saj veste, pobudnik vsega tega ni bila ravno madžarska samoupravna skupnost v
               tem mandatu, ampak so bili nekateri drugi pobudniki že mnogo let nazaj, tudi pri enem
               ministru, ki je bil član neke koalicije, ki je vladala od 2004 do 2008, in ki je
               razumel to zadevo, ampak potem ni bilo moč te zadeve odpreti. Pravzaprav so nastavki
               za to, da se skrbi za kadre, že v obstoječem zakonu. Problem je v tem, da so tudi
               naši šolniki tako navajeni ne biti aktivni in požreti vse, kar se dogaja okoli njih,
               in se znajti potem v takih situacijah, da niso nikoli zahtevali, da se ta že zdaj
               obstoječi 23. člen tudi uresničuje. Kjer je zaveza države, da se izobražujejo
               učitelji v jeziku narodne skupnosti, ker pač potem učijo ali v dvojezični ali v
               enojezični šoli, ki je namenjena tudi ohranjanju jezika in izobraževanja manjšincev v
               njihovem jeziku. Torej niso imeli nikoli tega poguma. Zakaj ga niso imeli, je pa spet
               lahko stvar za doktorsko disertacijo, zakaj so bili navajeni ne imeti stališč in
               iniciative in sploh. Upam oziroma sem prepričan, da bo ta zakon danes sprejet, ker se
               vsi zavedamo, da bi bil skrajni čas, da naredimo nekaj na tem področju. Še enkrat
               hvala za izjemno sodelovanje in predvsem za visoko strokovnost ekipe ministrstva, ki
               se je teh problemov in tako občutljivih stvari lotila na izjemno kompetenten način.
               Hvala lepa še enkrat.</p>
            </sp>
            <sp xml:id="SDZ7-Redna-38-2018-02-13.sp118">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. László Göncz.</p>
            </sp>
            <sp xml:id="SDZ7-Redna-38-2018-02-13.sp119">

               <speaker>DR. LÁSZLÓ GÖNCZ (PS IMNS):</speaker>

               <p>Hvala lepa za besedo, gospod predsednik.</p>
               <p>Naj nadaljujem tam, kjer je kolega Roberto končal. Dejansko se moramo zahvaliti za ta
               strokovni pristop, ampak se zahvaljujem tudi za današnja stališča poslanskih skupin,
               ker so res poskušali v širšem kontekstu osvetliti potrebo po spremembi tega zakona.
               Menim, da so razprave oziroma stališča šla v tisto smer, kot je Roberto na koncu
               poudaril, da bo zakon danes sprejet.</p>
               <p>Naj zgolj poudarim še nekatere stvari. Prvič, kar se amandmaja tiče, ker konec koncev
               razpravljamo o amandmaju, ta amandma, ki je vložen, je zgolj zato vložen, ker smo na
               seji Komisije za narodni skupnosti v naglici glede besedila, predvsem stilistično
               gledano, sprejeli nek tekst, za katerega smo že takrat rekli, da ga bomo nadgradili
               pred samo plenarno sejo. Ta amandma pravzaprav nič drugega ne počne, kot zgolj nekje
               popravlja besedilo in pa uporablja tiste izraze, ki dejansko veljajo po ZOFVI in po
               drugih predpisih.</p>
               <p>Samo en stavek o modelu dvojezičnega šolstva. Ta model ni plod želja madžarske
               narodne skupnosti, v nasprotju s tistim, kar je Roberto poudaril, kar je za njih
               prejudicirala mednarodna pogodba, to je Londonski memorandum in pozneje potem ostali
               nižji akti. Za nas, madžarsko skupnost, to ni nič prejudiciralo, zato so, bom kar
               poudaril, z dekretom CK-ja uvedli dvojezični model leta 1958 in potem uveljavili
               1959. Ampak tako je sedaj, v 60. letih se je ta model ustalil in moramo priznati, da
               v tem trenutku madžarska narodna skupnost ni celovito gledano pripravljena na
               nikakršen drug model, ker preprosto za to nimamo resursov in pa potenciala, in nočem
               se zdaj v to poglabljati. Tako da mi moramo stremeti k temu, da se ta model čim bolj
               nadgradi in se čim bolj konkretno izvaja po členu zakona.</p>
               <p>Znanje jezika. Tukaj je bilo tudi povedanih nekaj netočnosti ali pa zgolj posredne
               točnosti, moramo poudariti, da ta predlog zakona v nobenem svojem stavku ne govori o
               narodni skupnosti kot o tisti populaciji, ki uživa prednost. Prejšnji zakon, torej
               sedaj veljavni zakon, je še omenjal neko <q>»favoriziranje«</q> pripadnikov narodnih
               skupnosti, zdaj ta zakon to izrecno postavlja na raven poznavanja jezika. Kdorkoli,
               ki je kompetenten glede jezika, je lahko zaposljiv v teh ustanovah. Kar se tiče
               soglasja, narodna skupnost je do zdaj tudi imela soglasje, 24. člen veljavnega zakona
               jasno določa soglasje pri podzakonskih aktih in tudi drugje, tako da soglasje ni nič
               novega. Moram poudariti, da to soglasje ne velja za konkretno zaposlovanje v sistemih
               našega šolstva, ampak velja zgolj pri pravilnikih, kjer se pa normalno dogovarja o
               neki vsebini. Moramo tudi to poudariti, da so se ob pripravi tega predloga zakona že
               pripravljali tudi predlogi pravilnikov. Vse te predloge pravilnikov so praktično
               pripravile dvojezične izobraževalne ustanove, ne narodna skupnost ne poslanec ne
               kdorkoli drug, ampak izrecno izvajalske ustanove.</p>
               <p>Skratka, jaz zgolj prosim vse nas, da poskušamo tukaj pristopiti v duhu, kot je bilo
               tudi do sedaj predstavljeno. Menim, da tukaj ne gre za nikakršno dviganje ravni, kot
               sem že v stališču poudaril, prej gre z vidika madžarske skupnosti, če smo zelo
               iskreni, za nekoliko znižanje te ravni oziroma bom drugače rekel, za več možnosti, da
               se izogne določbam, kjer navajamo toliko alternativ, da praktično brez … Če po treh
               letih in po naknadni odobritvi ministra še vedno kdo ni usposobljen za ta model,
               potem se res moramo vprašati, ali je sploh smiselno kakršnokoli tovrstno določbo
               sprejemati. Na koncu naj končam s tem, da jaz menim, da je sožitje zelo dragocena
               stvar, in to sožitje se zelo težko vzpostavlja. Menim, da je kljub vsem težavam,
               kljub vsem našim drugačnim videnjem in mnenjem v Pomurju dejansko vzpostavljena neka
               raven sožitja. Ta zakon res z ničemer ne posega v rahljanje tega sožitja, zato tudi
               vse nas prosim, da poskušamo predvsem stremeti za tem, da pomagamo pri izvedbi sedaj
               sprejetih določb ali pa čez nekaj ur sprejetih določb, in predvsem, da skrbimo vsi
               skupaj, tako da lahko madžarska skupnost razvije svojo kulturo in jezik, kot tudi da
               ima večinski narod od tega neko dodano vrednost. Ker dejansko, kot so že tudi drugi
               poudarjali, je prisotnost narodne skupnosti bogastvo tistega območja. Hvala lepa.</p>
            </sp>
            <sp xml:id="SDZ7-Redna-38-2018-02-13.sp120">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Saša Tabaković.</p>
            </sp>
            <sp xml:id="SDZ7-Redna-38-2018-02-13.sp121">

               <speaker>SAŠA TABAKOVIĆ (PS SMC):</speaker>

               <p>Spoštovani predsednik, hvala za besedo.</p>
               <p>Rad bi se navezal na stališče naše poslanske skupine in bi tudi rad izrazil svoje
               mnenje v okviru predvsem znotraj amandmaja zaradi nemira, ki se je zgodil na področju
               Prekmurja, predvsem v Lendavi. Ali je dvojezični sistem vzdržen ali ne? Že sama
               beseda vzdržnost je pri tej tematiki preobčutljiva beseda in tudi lahko zelo
               pomenljiva, vsekakor pa je to vprašanje stvar širše razprave, ki mora biti
               kvalitetna, korektna in predvsem objektivna in temeljiti na ustavnih in mednarodnih
               zavezah, ki jih je treba spoštovati zato, ker so takšne, kot so, z razlogom. To
               pomeni, da se mora vsakršna razprava, najsibo to razprava, ki se dotika samega
               dvojezičnega sistema ali tudi sprejemanja novele, tako na lokalni ravni kot tudi na
               državni ravni, vsekakor ogniti nekemu diskurzu, ki bi mejil oziroma posegel v diskurz
               nacionalizma. Zdi se mi, da so takšne razprave zagotovo nek lakmusov test zrelosti
               naše družbe.</p>
               <p>Seveda se zavedam, da je zgodovina zelo kompleksna stvar, še posebej zato, ker je
               večkrat percipirana oziroma utemeljevana tudi skozi nek emotivni moment. Zato je še
               posebej slabo, kadar se zgodovinski spomin izgublja, in tudi takrat, kadar se želi
               nek zgodovinski spomin izrabljati oziroma izkrivljati za vsakodnevne politične
               potrebe. Še posebej takrat, kadar kontekst od zunaj želi takšen diskurz v politiki
               narekovati, pa najsibo to s strani večine ali pa tudi manjšine. V luči tega smo se na
               odboru dogovorili oziroma je prišlo do konsenza predloga amandmaja k 12. členu, ki je
               bil sprejemljiv tudi za predstavnika narodnih skupnosti, hkrati je pa ta amandma
               naslavljal pomisleke, ki smo jih lahko slišali tudi v razpravi v Državnem svetu.
               Vloženi amandma, kot sta že dejala moja predhodnika, samo vsebinsko še bolj natančno
               definira pristojnosti države, vsekakor pa se, kot rečeno, vsebinsko ne odmika od
               konsenza, ki je bil sprejet na samem odboru, zato bomo tudi ta amandma v Poslanski
               skupini SMC podprli.</p>
               <p>Bi pa rekel nekaj za konec. Osebno menim, da drži ta rek, da več znaš, več veljaš, in
               da znanja zagotovo bogatijo. Lahko se tudi strinjam, da ni nujno, da se to na tekočem
               računu vsakokrat pozna, zagotovo pa verjamem v bogastvo duha. In ko gledam svojega
               otroka – večjezičnost je bogastvo. To mi lahko verjamete. Hvala lepa.</p>
            </sp>
            <sp xml:id="SDZ7-Redna-38-2018-02-13.sp122">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Ne. Potem zaključujem razpravo.</p>
               <p>O amandmaju bomo v skladu s časovnim potekom seje zbora odločali čez pol ure v okviru
               glasovanj.</p>
               <p>S tem prekinjam 18. točko dnevnega reda in 38. sejo Državnega zbora, ki jo bomo z
               glasovanjem nadaljevali ob 14. uri in 25 minut.</p>
               <stage type="time">(Seja je bila prekinjena ob 13.52 in se je nadaljevala ob 14.27.)</stage>
            </sp>
            <sp xml:id="SDZ7-Redna-38-2018-02-13.sp123">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo zbora.</p>
               <p>Preden preidemo na postopek glasovanja, vas želim obvestiti, da bo Državni zbor
               glasovanje opravil po naslednjem vrstnem redu: 11., 14., 16., 17., 18. in 1. točka
               dnevnega reda.</p>
               <p>Prehajamo na glasovanje zbora o predlogih odločitev.</p>
               <p>Poslanke in poslance prosim, da preverijo delovanje glasovalnih naprav.</p>
               <p>Postopkovno, dr. Vinko Gorenak.</p>
            </sp>
            <sp xml:id="SDZ7-Redna-38-2018-02-13.sp124">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Predsednik, glede na to, da je bil minister včeraj bolan, danes je prišel v Državni
               zbor, pa imamo ravno to točko dnevnega reda, številka 1, se pravi poslanska
               vprašanja, predlagam, da naredite izjemo in da omogočite, da daste besedo gospodu
               ministru, da mi po štirih mesecih odgovori na poslansko vprašanje. Vem, da boste
               rekli: <q>»Poslovnik to, tisto, ono,«</q> ampak omogočite mu. Saj po mojem poslanci ne bodo
               proti, če boste to izjemo naredili, zaradi tega ker ga pač ni, ker se skriva. Zdaj pa
               je prišel pa bi mogoče res odgovoril na to vprašanje pri poslanskih vprašanjih. Hvala
               lepa.</p>
            </sp>
            <sp xml:id="SDZ7-Redna-38-2018-02-13.sp125">

               <speaker>PREDSEDNIK DR. MILAN BRGLEZ:</speaker>

               <p>Dobro veste, kakšen bo moj odgovor, zaradi česar ga niti ne bom dal. <title>Nadaljujemo
                  s prekinjeno 11. točko dnevnega reda, to je z drugo obravnavo Predloga zakona o
                  spremembah in dopolnitvah Zakona o cestah v okviru rednega postopka.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 12. 2. 2018.</p>
               <p>Odločamo o amandmaju Poslanske skupine Levica k 25. členu. Amandma Poslanske skupine
               Levica k 25. členu je vsebinsko povezan z amandmajem za novi 41.a člen. Če ta amandma
               ni sprejet, postane amandma za novi 41.a člen brezpredmeten.</p>
               <p>Obrazložitev glasu v imenu Poslanske skupine Levica, dr. Franc Trček.</p>
            </sp>
            <sp xml:id="SDZ7-Redna-38-2018-02-13.sp126">

               <speaker>DR. FRANC TRČEK (PS Levica):</speaker>

               <p>Hvala za besedo, predsedujoči.</p>
               <p>Bom ponovil, kar sem v razpravi in v stališču povedal. V Strategiji trajnostne rasti
               slovenskega turizma piše, je nosilni stavek, citiram: <q>»Slovenija bo postala zelena,
               aktivna in zdrava destinacija za petzvezdična doživetja.«</q> V tem zakonu se je odprl
               člen, ki omogoča, da se resno pogovorimo o oglaševalskem onesnaževanju. Vse neke
               resne turistične destinacije, ki se hočejo iti tovrstni turizem, kot ga ubesedi ta
               stavek, ki sem ga prebral, so že določena desetletja nazaj zelo omejile oglaševanja
               na nekih jumbo plakatih, svetlobnih, digitalnih plakatih oglaševalskih teles. V
               razpravi sem navedel celo vrsto teh držav, celo v deželi najbolj popularnega
               slovenskega zeta, ameriškega predsednika, je kar nekaj zveznih držav, ki so že –
               recimo prva je začela s tem že leta 1968, eno leto pred mojim rojstvom. Skratka, mi
               se tukaj nekako zgledujemo po sosedi in predlagamo omejitev v pasu 100 metrov od roba
               cestišča.</p>
               <p>Če resno mislite s to strategijo, o kateri bi se dalo tudi govoriti, pričakujem vsaj,
               da bo vsa koalicija podprla ta naš predlog. Ker dejansko ob nekih klasičnih oblikah
               onesnaževanja, kot je onesnaženost prsti, Cinkarna Celje, o čemer bomo v petek
               razpravljali, kar je onesnaženost zraka, kar tulim že cel mandat, kar je onesnaženost
               voda, obstaja še cel drugi niz onesnaževanj, hrup, smrad, svetlobno onesnaževanje …
               Eno od teh vrstnih onesnaževanj je onesnaževanje s pretirano oglaševalsko propagando,
               ki zaseda prostor, ki spreminja kulturno krajino. Ni naključje, da so Francozi šli
               kot prva turistična destinacija v Evropi zelo daleč v tem. Oni celo omogočajo, da so
               lokalne skupnosti, občine še strožje od državne zakonodaje. Recimo eden bivših
               krajev, kjer smo imeli zimske olimpijske igre, Grenoble, je leta 2015 to zelo omejil,
               ker se dovoli predvsem zgolj oglaševanje manjših formatov za neke lokalne, regionalne
               zadeve. Francozi imajo celo v zakonodaji, da mesta, ki imajo manj kot 10 tisoč
               prebivalcev, nimajo svetlobnega ali digitalnega tovrstnega oglaševanja.</p>
               <p>Če resno mislite s turizmom, o katerem vsi tako zelo radi na splošno govorite, je to
               lep lakmusov papir, da testirate zadevo, in upam, da boste vsi to podprli. Mi bomo
               seveda glasovali za. Hvala.</p>
            </sp>
            <sp xml:id="SDZ7-Redna-38-2018-02-13.sp127">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 65 poslank in poslancev, za je glasovalo 10, proti 49.</p>
               <p><stage>(Za je glasovalo 10.)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Ker amandma Poslanske skupine Levica k 25. členu ni bil sprejet, je postal amandma
               istega predlagatelja za novi 41.a člen brezpredmeten.</p>
               <p>Zaključili smo z odločanjem o amandmajih.</p>
               <p>S tem zaključujem drugo obravnavo predloga zakona.</p>
               <p>Prehajamo na <title>tretjo obravnavo</title> predloga zakona.</p>
               <p>Ker v drugi obravnavi amandmaja k dopolnjenemu predlogu zakona nista bila sprejeta,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Obrazložitev glasu v imenu Poslanske skupine Levica, dr. Franc Trček.</p>
            </sp>
            <sp xml:id="SDZ7-Redna-38-2018-02-13.sp128">

               <speaker>DR. FRANC TRČEK (PS Levica):</speaker>

               <p>Hvala za besedo.</p>
               <p>Žal slovenska politika še vedno boleha za epidemijo dvoličnosti. Po eni strani se
               lapa o nekih občih mestih, v praksi se pa ne misli – upam, da se bo to z naslednjim
               sklicem izdatno spremenilo. Mi smo že napovedali, da če naši amandmaji ne bodo
               sprejeti – razložil sem, v čem je poanta – bomo pri glasovanju vzdržani.</p>
               <p>Tukaj je nekaj dobrih tehničnih rešitev, ki jih prinaša ta zakon, ampak če se že
               odpira zakon, je seveda treba misliti tudi onkraj. In čeprav nas največkrat nabijajo,
               kaj pa ta Levica in gospodarstvo gor, dol, večina nas se ni svaljkala v politiki 40
               let in žal zgolj edini mislimo v tej družbi in državi odgovorno gospodarstvo, ne na
               način nekega ministra za gospodarstvo, ki je zdaj na napol turističnem obisku down
               under 12 dni, ali pa ministrice, ki ima štrajk jutri, pa je na olimpijskih igrah, kot
               da ona tekmuje. V nobeni resni državi minister ali ministrica 14 dni ne moreta biti
               okrog v tujini na službeni poti. Moral sem to povedati. In seveda ne more biti
               minister za gospodarski razvoj in tehnologijo nekdo, ki izhaja iz turizma in reče:
               <q>»Ah, nizke plače v turizmu so zaradi tega, ker v turistične šole hodi tista mularija,
               ki kam drugam ne bi bila sprejeta.«</q> In reči sočasno: <q>»Ja, bomo pa manko delavcev
               dopolnjevali z uvodom delavcev …«</q> Veste, turizem, ki je zapisan v strategiji, se ne
               more furati s takim ministrom, ki bi ga fural z ljudmi, ki bodo imeli 400 evrov
               plače.</p>
               <p>Vzdržani bomo. Hvala.</p>
            </sp>
            <sp xml:id="SDZ7-Redna-38-2018-02-13.sp129">

               <speaker>PREDSEDNIK DR. MILAN BRGLEZ:</speaker>

               <p>Glasujemo, če niste opazili, o Predlogu zakona o spremembah in dopolnitvah Zakona o
               cestah. Za vsak slučaj povem.</p>
               <p>Glasujemo. Navzočih je 73 poslank in poslancev, za je glasovalo 51, proti 4.</p>
               <p><stage>(Za je glasovalo 51.)</stage> <stage>(Proti 4.)</stage></p>
               <p>Ugotavljam, da je zakon sprejet.</p>
               <p>S tem zaključujem 11. točko dnevnega reda. <title>Nadaljujemo s prekinjeno 14. točko
                  dnevnega reda, to je z drugo obravnavo Predloga zakona o stvarnem premoženju
                  države in samoupravnih lokalnih skupnosti v okviru rednega postopka.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 12. 2. 2018. Odločamo o amandmaju Poslanske skupine Levica
               k 29. členu.</p>
               <p>Glasujemo. Navzočih je 71 poslank in poslancev, za je glasovalo 7, proti 45.</p>
               <p><stage>(Za je glasovalo 7.)</stage> <stage>(Proti 45.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine Levica k 65. členu.</p>
               <p>Glasujemo. Navzočih je 69 poslank in poslancev, za je glasovalo 6, proti 57.</p>
               <p><stage>(Za je glasovalo 6.)</stage> <stage>(Proti 57.)</stage></p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih ter z drugo obravnavo predloga zakona.</p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               amandmaja k dopolnjenemu predlogu zakona nista bila sprejeta, prehajamo na odločanje
               o predlogu zakona. Obveščam vas, da me Zakonodajno-pravna služba oziroma Vlada nista
               opozorili, da bi bil zaradi amandmajev, sprejetih na matičnem delovnem telesu,
               predlog zakona neusklajen.</p>
               <p>Glasujemo. Navzočih je 72 poslank in poslancev, za je glasovalo 52, proti 5.</p>
               <p><stage>(Za je glasovalo 52.)</stage> <stage>(Proti 5.)</stage></p>
               <p>Ugotavljam, da je zakon sprejet.</p>
               <p>S tem zaključujem 14. točko dnevnega reda. <title>Nadaljujemo s prekinjeno 16. točko
                  dnevnega reda, to je z drugo obravnavo Predloga zakona o spremembah in dopolnitvah
                  Zakona o izvršbi in zavarovanju v okviru rednega postopka</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 12. 2. 2018.</p>
               <p>Odločamo o amandmaju Poslanske skupine Levica k 20. členu.</p>
               <p>Glasujemo. Navzočih je 66 poslank in poslancev, za je glasovalo 22, proti 38.</p>
               <p><stage>(Za je glasovalo 22.)</stage> <stage>(Proti 38.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 70. členu.</p>
               <p>Glasujemo. Navzočih je 70 poslank in poslancev, za je glasovalo 16, proti 45.</p>
               <p><stage>(Za je glasovalo 16.)</stage> <stage>(Proti 45.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju skupine 10 poslank in poslancev s prvopodpisano dr. Jasno Murgel
               za novi 70.a člen.</p>
               <p>Obrazložitev glasu v imenu Poslanske skupine Stranke modernega centra, dr. Jasna
               Murgel.</p>
            </sp>
            <sp xml:id="SDZ7-Redna-38-2018-02-13.sp130">

               <speaker>DR. JASNA MURGEL (PS SMC):</speaker>

               <p>Hvala lepa.</p>
               <p>Na seji Odbora za pravosodje smo sprejeli amandma k noveli Zakona o izvršbi in
               zavarovanju, s katerim smo dali pristojnost za odločanje o pritožbah v zadevah, ki se
               izdajajo na podlagi verodostojne listine, vsem višjim sodiščem v Sloveniji, torej
               štirim višjim sodiščem in ne samo izključno višjemu sodišču v Ljubljani. Pred nami je
               odločanje o amandmaju, ki je samo izvedbeni amandma, ki omogoča prehodno obdobje
               enega meseca, da se prilagodi delo na sodiščih temu že sprejetemu amandmaju.</p>
               <p>Zato bomo glasovali za. Hvala.</p>
            </sp>
            <sp xml:id="SDZ7-Redna-38-2018-02-13.sp131">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 65 poslank in poslancev, za je glasovalo 38, proti pa 7.</p>
               <p><stage>(Za je glasovalo 38.)</stage> <stage>(Proti 7.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih.</p>
               <p>S tem zaključujem drugo obravnavo predloga zakona.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona in je predlagatelj predloga zakona v uvodni obrazložitvi
               predlagal, da zbor na podlagi prvega odstavka 138. člena Poslovnika Državnega zbora
               še na tej seji opravi tretjo obravnavo predloga zakona, prehajamo na odločanje o
               navedenem predlogu. Sklep ne bo sprejet, če mu bo nasprotovala več kot tretjina
               navzočih poslancev.</p>
               <p>Glasujemo. Navzočih je 68 poslank in poslancev, za je glasovalo 61, proti pa 1.</p>
               <p><stage>(Za je glasovalo 61.)</stage> <stage>(Proti 1.)</stage></p>
               <p>Ugotavljam, da je sklep sprejet.</p>
               <p>Ugotavljam, da je zbor v drugi obravnavi sprejel amandma za novi 70.a člen
               dopolnjenega predloga zakona. Na podlagi tretjega odstavka 138. člena Poslovnika
               Državnega zbora sprašujem kvalificirane predlagatelje, ali nameravajo k temu členu
               vložiti amandmaje.</p>
               <p>Prehajamo na <title>tretjo obravnavo</title> predloga zakona. Ugotavljam, da k predlogu
               zakona za tretjo obravnavo ni bilo vloženih amandmajev. Obveščam vas, da me
               Zakonodajno-pravna služba oziroma Vlada nista opozorili, da bi bil zaradi amandmajev,
               sprejetih na seji matičnega delovnega telesa oziroma Državnega zbora v drugi
               obravnavi, predlog zakona neusklajen.</p>
               <p>Prehajamo na odločanje o predlogu zakona.</p>
               <p>Glasujemo. Navzočih je 67 poslank in poslancev, za je glasovalo 58, proti pa 1.</p>
               <p><stage>(Za je glasovalo 58.)</stage> <stage>(Proti 1.)</stage></p>
               <p>Ugotavljam, da je zakon sprejet. S tem zaključujem 16. točko dnevnega reda. <title>Nadaljujemo s prekinjeno 17. točko dnevnega reda, to je s tretjo obravnavo Predloga zakona o
                  spremembah in dopolnitvah Zakona o izvrševanju kazenskih sankcij v okviru rednega
                  postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 69 poslank in poslancev, za je glasovalo 46, proti pa
               nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je zakon sprejet.S tem zaključujem 17. točko dnevnega reda. <title>Nadaljujemo s prekinjeno 18. točko dnevnega reda, to je z drugo obravnavo Predloga zakona o
                  spremembah in dopolnitvah Zakona o posebnih pravicah italijanske in madžarske
                  narodne skupnosti na področju vzgoje in izobraževanja v okviru rednega postopka.</title>
               </p>
               <p>Prehajamo na odločanje o vloženem amandmaju, ki ga bomo opravili na podlagi pregleda
               vloženega amandmaja z dne 12. 2. 2018. Odločamo o amandmaju Poslanske skupine
               italijanske in madžarske narodne skupnosti k 12. členu.</p>
               <p>Obrazložitev glasu v imenu Poslanske skupine italijanske in madžarske narodne
               skupnosti, dr. László Göncz.</p>
            </sp>
            <sp xml:id="SDZ7-Redna-38-2018-02-13.sp132">

               <speaker>DR. LÁSZLÓ GÖNCZ (PS IMNS):</speaker>

               <p>Hvala lepa za besedo, gospod predsednik.</p>
               <p>V primeru tega predloga amandmaja gre za izboljšanje besedila, ki je bilo
               konsenzualno sprejeto na seji Komisije za narodni skupnosti. Ko smo določali
               kriterije poznavanja slovenskega in madžarskega jezika, smo poiskali tiste skupine,
               kjer je znanje madžarskega jezika na določeni ravni nedvomno potrebno, ampak ker niti
               izrazi pa tudi sam jezikovni kontekst v tisti ad hoc rešitvi niso bili najbolje
               naravnani, smo se že tam dogovorili za nadgradnjo besedila z vložitvijo amandmaja na
               plenarni seji. Zdaj v tem primeru počenjamo prav to. Torej tu ne gre za vsebinsko
               spremenjeno vsebino, zgolj za stilistični popravek že prej omenjenega konsenzualno
               sprejetega amandmaja na matičnem delovnem telesu. Hvala lepa.</p>
            </sp>
            <sp xml:id="SDZ7-Redna-38-2018-02-13.sp133">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 60 poslank in poslancev, za je glasovalo 48, nihče proti.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmaju.</p>
               <p>S tem zaključujem drugo obravnavo predloga zakona.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, je predlagatelj predloga zakona v uvodni obrazložitvi
               predlagal, da Državni zbor na podlagi prvega odstavka 138. člena Poslovnika Državnega
               zbora še na tej seji opravi tretjo obravnavo predloga zakona.</p>
               <p>Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev.</p>
               <p>Glasujemo. Navzočih je 60 poslank in poslancev, za je glasovalo 55, nihče proti.</p>
               <p><stage>(Za je glasovalo 55.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Ugotavljam, da je Državni zbor v drugi obravnavi sprejel amandma k 12. členu
               dopolnjenega predloga zakona. Na podlagi tretjega odstavka 138. člena Poslovnika
               Državnega zbora sprašujem kvalificirane predlagatelje, ali nameravajo k temu členu
               vložiti amandmaje.</p>
               <p>Prehajamo na <title>tretjo obravnavo</title> predloga zakona.</p>
               <p>Ugotavljam, da k predlogu zakona za tretjo obravnavo ni bilo vloženih amandmajev.
               Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na seji matičnega delovnega telesa oziroma Državnega
               zbora v drugi obravnavi, predlog zakona neusklajen.</p>
               <p>Prehajamo na odločanje o predlogu zakona. Pred glasovanjem vas želim opozoriti, da se
               v skladu z drugim odstavkom 141. člena Poslovnika Državnega zbora zakon, ki zadeva
               uresničevanje v ustavi določenih pravic in položaja zgolj narodnih skupnosti, sprejme
               s soglasjem poslancev narodnih skupnosti. Šteje se, da je soglasje dano, če sta
               poslanca narodnih skupnosti glasovala za zakon.</p>
               <p>Poslanca Roberta Battellija in dr. Lászla Göncza zato sprašujem, ali soglašata z
               navedenim predlogom zakona, torej ali bosta glasovala za zakon. Prosim.</p>
            </sp>
            <sp xml:id="SDZ7-Redna-38-2018-02-13.sp134">

               <speaker>ROBERTO BATTELLI (PS IMNS):</speaker>

               <p>Jaz bom glasoval za zakon, predsednik. Hvala.</p>
            </sp>
            <sp xml:id="SDZ7-Redna-38-2018-02-13.sp135">

               <speaker>DR. LÁSZLÓ GÖNCZ (PS IMNS):</speaker>

               <p>Tudi jaz bom podprl zakon.</p>
            </sp>
            <sp xml:id="SDZ7-Redna-38-2018-02-13.sp136">

               <speaker>PREDSEDNIK DR. MILAN BRGLEZ:</speaker>

               <p>Hvala.</p>
               <p>Ugotavljam, da oba poslanca soglašata s predlogom zakona.</p>
               <p>Glasujemo. Navzočih je 60 poslank in poslancev. Za je glasovalo 50, nihče proti.</p>
               <p><stage>(Za je glasovalo 50.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem 18. točko dnevnega reda. <title>Prehajamo na prekinjeno 1. točko dnevnega reda, to je na Vprašanja poslank in poslancev.</title>
               </p>
               <p>Glasovanje bomo opravili na podlagi pregleda predlogov sklepov poslanke in poslancev
               za razpravo o odgovorih predsednika Vlade, ministric in ministrov z dne 12. 2. 2018,
               ki je objavljen na e-klopi.</p>
               <p>Prehajamo na odločanje o predlogih sklepov.</p>
               <p>Državni zbor bo na naslednji seji opravil razpravo o odgovoru predsednika Vlade dr.
               Mira Cerarja na poslansko vprašanje dr. Vinka Gorenaka glede upravljanja države s
               strani Vlade do volitev v Državni zbor.</p>
               <p>Glasujemo. Navzočih je 65 poslank in poslancev, za je glasovalo 18, proti 40.</p>
               <p><stage>(Za je glasovalo 18.)</stage> <stage>(Proti 40.)</stage></p>
               <p>Ugotavljam, da sklep ni sprejet.</p>
               <p>Državni zbor bo na naslednji seji opravil razpravo o odgovoru predsednika Vlade dr.
               Mira Cerarja na poslansko vprašanje Mihe Kordiša v zvezi z ukinitvijo dopolnilnega
               zdravstvenega zavarovanja.</p>
               <p>Glasujemo. Navzočih je 66 poslank in poslancev, za je glasovalo 22, proti 42.</p>
               <p><stage>(Za je glasovalo 22.)</stage> <stage>(Proti 42.)</stage></p>
               <p>Ugotavljam, da sklep ni sprejet.</p>
               <p>Državni zbor bo na naslednji seji opravil razpravo o odgovoru predsednika Vlade dr.
               Mira Cerarja na poslansko vprašanje mag. Mateja Tonina v zvezi s pripravljenostjo
               Republike Slovenije na morebitno prihodnjo gospodarsko krizo.</p>
               <p>Glasujemo. Navzočih je 66 poslank in poslancev, za je glasovalo 18, proti 42.</p>
               <p><stage>(Za je glasovalo 18.)</stage> <stage>(Proti 42.)</stage></p>
               <p>Ugotavljam, da sklep ni sprejet.</p>
               <p>Na glasovanje dajem naslednji sklep: Državni zbor bo na naslednji seji opravil
               razpravo o odgovoru ministrice za finance mag. Mateje Vraničar Erman na poslansko
               vprašanje Luke Mesca v zvezi s soglasjem k letnemu načrtu upravljanja kapitalskih
               naložb SDH za leto 2018.</p>
               <p>Glasujemo. Navzočih je 68 poslank in poslancev, za je glasovalo 23, proti 43.</p>
               <p><stage>(Za je glasovalo 23.)</stage> <stage>(Proti 43.)</stage></p>
               <p>Ugotavljam, da sklep ni sprejet.</p>
               <p>Na glasovanje dajem naslednji sklep: Državni zbor bo na naslednji seji opravil
               razpravo o odgovoru ministrice za notranje zadeve mag. Vesne Györkös Žnidar na
               poslansko vprašanje Luke Mesca v zvezi z rezilno žico na meji s Hrvaško.</p>
               <p>Glasujemo. Navzočih je 68 poslank in poslancev, za je glasovalo 15, proti 49.</p>
               <p><stage>(Za je glasovalo 15.)</stage> <stage>(Proti 49.)</stage></p>
               <p>Ugotavljam, da sklep ni sprejet.</p>
               <p>Na glasovanje dajem naslednji sklep: Državni zbor bo na naslednji seji opravil
               razpravo o odgovoru ministrice za finance mag. Mateje Vraničar Erman na poslansko
               vprašanje mag. Andreja Širclja v zvezi s prodajo NLB, d. d.</p>
               <p>Glasujemo. Navzočih je 69 poslank in poslancev, za je glasovalo 18, proti 48.</p>
               <p><stage>(Za je glasovalo 18.)</stage> <stage>(Proti 48.)</stage></p>
               <p>Ugotavljam, da sklep ni sprejet.</p>
               <p>Na glasovanje dajem naslednji sklep: Državni zbor bo na naslednji seji opravil
               razpravo o odgovoru ministra za kulturo Antona Peršaka na poslansko vprašanje Violete
               Tomić v zvezi z umikom novele Zakona o uresničevanju javnega interesa za kulturo.</p>
               <p>Glasujemo. Navzočih je 67 poslank in poslancev, za je glasovalo 12, proti 43.</p>
               <p><stage>(Za je glasovalo 12.)</stage> <stage>(Proti 43.)</stage></p>
               <p>Ugotavljam, da sklep ni sprejet.</p>
               <p>Na glasovanje dajem naslednji sklep: Državni zbor bo na naslednji seji opravil
               razpravo o odgovoru ministrice za okolje in prostor Irene Majcen na poslansko
               vprašanje Žana Mahniča v zvezi z nerazumnimi birokratskimi ovirami pri gradnji malih
               hidroelektrarn.</p>
               <p>Glasujemo. Navzočih je 67 poslank in poslancev, za je glasovalo 19, proti 39.</p>
               <p><stage>(Za je glasovalo 19.)</stage> <stage>(Proti 39.)</stage></p>
               <p>Ugotavljam, da sklep ni sprejet.</p>
               <p>Na glasovanje dajem naslednji sklep: Državni zbor bo na naslednji seji opravil
               razpravo o odgovoru ministrice za zdravje Milojke Kolar Celarc na poslansko vprašanje
               Danijela Krivca v zvezi s helikopterskimi prevozi za dejavnost nujne medicinske
               pomoči.</p>
               <p>Glasujemo. Navzočih je 69 poslank in poslancev, za je glasovalo 20, proti 42.</p>
               <p><stage>(Za je glasovalo 20.)</stage> <stage>(Proti 42.)</stage></p>
               <p>Ugotavljam, da sklep ni sprejet.</p>
               <p>Na glasovanje dajem naslednji sklep: Državni zbor bo na naslednji seji opravil
               razpravo o odgovoru ministrice za notranje mag. Vesne Györkös Žnidar na poslansko
               vprašanje mag. Branka Grimsa v zvezi z zaščito državljank in državljanov Republike
               Slovenije na meji z Republiko Hrvaško in Republiko Italijo.</p>
               <p>Glasujemo. Navzočih je 69 poslank in poslancev, za je glasovalo 21, proti 47.</p>
               <p><stage>(Za je glasovalo 21.)</stage> <stage>(Proti 47.)</stage></p>
               <p>Ugotavljam, da sklep ni sprejet.</p>
               <p>Na glasovanje dajem naslednji sklep: Državni zbor bo na naslednji seji opravil
               razpravo o odgovoru ministrice za delo, družino, socialne zadeve in enake možnosti
               dr. Anje Kopač Mrak na poslansko vprašanje Mihe Kordiša v zvezi z neplačevanjem
               nadomestila za praznike v domovih starejših občanov.</p>
               <p>Glasujemo. Navzočih je 64 poslank in poslancev, za je glasovalo 23, proti 38.</p>
               <p><stage>(Za je glasovalo 23.)</stage> <stage>(Proti 38.)</stage></p>
               <p>Ugotavljam, da sklep ni sprejet.</p>
               <p>Na glasovanje dajem naslednji sklep: Državni zbor bo na naslednji seji opravil
               razpravo o odgovoru ministra za kmetijstvo, gozdarstvo in prehrano mag. Dejana Židana
               na poslansko vprašanje Violete Tomić v zvezi z označevanjem porekla surovin na
               predpakiranih živilih.</p>
               <p>Glasujemo. Navzočih je 65 poslank in poslancev, za je glasovalo 25, proti 36.</p>
               <p><stage>(Za je glasovalo 25.)</stage> <stage>(Proti 36.)</stage></p>
               <p>Ugotavljam, da sklep ni sprejet.</p>
               <p>S tem zaključujem 1. točko dnevnega reda in prekinjam 38. sejo Državnega zbora, ki jo
               bomo nadaljevali jutri ob 9. uri. <stage type="time">(SEJA JE BILA PREKINJENA 13. FEBRUARJA 2018 OB
                  14.57.)</stage>
               </p>
            </sp>
         </div>
      </body>
   </text>
</TEI>