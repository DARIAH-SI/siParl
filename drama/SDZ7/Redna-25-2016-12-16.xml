<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Redna-25-2016-12-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|864FA4674ED39401C1258159003B5D54</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=864FA4674ED39401C1258159003B5D54</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-25-2016-12-16.DZ" n="25">
               <name>Redna</name>
               <date when="2016-12-16"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-25-2016-12-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 25. seje</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Matjaž Nemec.</stage>
            <stage type="time">Seja se je začela ob 10.02.</stage>
        
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 25. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in poslanci:
               Julijana Bizjak Mlakar od 14. ure, Violeta Tomić, Suzana Lep Šimenko, Ljudmila Novak
               od 12.30, Eva Irgl, Bojan Podkrajšek, Andrej Čuš, Tomaž Gantar, Miha Kordiš, Matej T.
               Vatovec, Matjaž Hanžek, Janez Janša, László Göncz, Ivan Škodnik, Kamal Izidor Shaker
               od 13. ure, Danilo Anton Ranc od 13. ure, Franc Laj, Matej Tonin od 12.30, Jernej
               Vrtovec od 12.30, Jože Tanko od 11. ure, Marijan Pojbič in Jožef Horvat od 15.
               ure.</p>
               <p>Vse prisotne lepo pozdravljam!</p>
               <p>Prehajamo na <title>23. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  DOPOLNITVAH ZAKONA O BANČNIŠTVU.</title>
               </p>
               <p>Predlog zakona je v obravnavo Državnemu zboru predložila skupina 5 poslank in
               poslancev s prvopodpisanim mag. Matejem Toninom. V zvezi s tem predlogom zakona je
               skupina 11 poslank in poslancev s prvopodpisanim mag. Matejem Toninom zahtevala, da
               Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagatelja
               gospodu Jožefu Horvatu.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Spoštovani gospod predsednik Državnega zbora, dragi kolegice in kolegi, spoštovana
               državna sekretarka s sodelavci! Dober dan vam želim v imenu Poslanske skupine Nove
               Slovenije – krščanskih demokratov.</p>
               <p>Čeprav smo v zadnjem dnevu zasedanja Državnega zbora v tem tednu, ga začenjamo z
               izjemno pomembno vsebino, to je bančništvo. V Novi Sloveniji smo v okviru paketa za
               pregon bančnega kriminala v zakonodajno proceduro ponovno vložili predlog novele
               Zakona o bančništvu, saj si želimo enkrat za vselej preprečiti škodljivo kadrovanje v
               nadzorne svete in uprave bank, ki je v preteklosti povzročilo bančne luknje, ki jih
               moramo s plačili davkov krpati vsi državljani. Davčne oziroma bančne luknje so močno
               pretresle slovensko javnost, predvsem pa slovenski razvoj.</p>
               <p>Ob obravnavi našega prejšnjega predloga zakona je v copy-paste obliki znotraj Zakona
               o reševanju in prisilnem prenehanju bank v zakonodajni postopek takoj za Novo
               Slovenijo identično rešitev vložila tudi Vlada. Na tak način je koalicija vsilila
               hibridno obravnavo obeh predlogov zakonov ter tako preprečila zahtevano splošno
               razpravo o našem predlogu zakona. Seveda je za tem iz svojega zakona našo rešitev
               koalicija tudi nemudoma črtala, kar je, milo rečeno, nenavadno. O ponovni vložitvi
               zakona smo v Novi Sloveniji upoštevali tako nekatere pomisleke Zakonodajno-pravne
               službe Državnega zbora kot tudi nekatere pomisleke Vlade, ki so bili podani v okviru
               hibridne obravnave prejšnjega predloga novele.</p>
               <p>Uporabo novega kazalnika nedonosnih terjatev za člane nadzornega sveta pa smo v novem
               predlogu razširili tudi na člane uprave. Predlog zakona temelji na tako imenovani
               teoriji obetov, ki jo je kot teorijo vedenjske ekonomije razvil Daniel Kahneman in
               zanjo dobil Nobelovo nagrado za ekonomijo. Tako da mislim, da glede samih rešitev,
               same metodologije danes bo razprave, upam, da ne bo nihče razpravljal v smeri, da bi
               Nobelovemu nagrajencu to nagrado odvzeli. Predlagani dodatni kazalnik ustreznosti
               članov bančnih uprav in nadzornih svetov kaže delež nedonosnih terjatev v banki, kjer
               je oseba delovala na najpomembnejših mestih. Člani nadzornega sveta oziroma uprave
               banke nikakor ne smejo postati osebe, ki so v preteklosti pri izvajanju
               najpomembnejših funkcij v bankah glede slabih kreditov izkazale podpovprečno
               uspešnost svojega delovanja. Pri tem predlagamo primerjavo tako s povprečjem
               slovenskega bančnega sistema kot tudi s povprečjem sistema Evropske monetarne unije,
               katere del Slovenija je. Kazalnik velja za terjatve, ki so nastale v obdobju
               delovanja osebe na najpomembnejših položajih v bankah, vendar v časovnem okviru
               najmanj 2 in največ 10 let njegovega delovanja. Desetletno obdobje utemeljujemo z
               argumentom opazovanja cikličnosti gospodarstva in s tem bančnega sistema ter oceno
               stabilnosti poslovanja banke po predlaganem kriteriju. Prav zagotavljanje stabilnosti
               bančnega sistema je glavni cilj tega predloga zakona. Najboljši kazalnik stabilnega
               delovanja bank pa je prav kazalnik nedonosnih terjatev.</p>
               <p>V tem smislu v Novi Sloveniji kot zaskrbljujoče ocenjujemo mnenje Vlade, ki med
               drugim zagovarja tvegan model poslovanja z visokim deležem nedonosnih terjatev. Prav
               to tako imenovano kazino bančništvo v kombinaciji z državnim lastništvom bank prinaša
               nesprejemljivo visoko stopnjo nestabilnosti bančnega sistema. Posledica tega se lahko
               pokaže tudi kot večmilijardna bančna dokapitalizacija. Ponovitev tega scenarija je
               treba v prihodnosti preprečiti, prav zato sta bančna privatizacija in sprejem tega
               predloga zakona v nasprotju z mnenjem Vlade nujno potrebna.</p>
               <p>Dragi kolegice in kolegi, v Novi Sloveniji pričakujemo plodno razpravo in seveda tudi
               sklep, ki bo odprl vrata temu predlogu zakona v drugo obravnavo na matičnem delovnem
               telesu. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Za uvodno obrazložitev mnenja dajem besedo predstavnici Vlade, državni sekretarki na
               Ministrstvu za finance mag. Mirandi Groff Ferjančič.</p>
            </sp>
            <sp who="SDZ7:GroffFerjančičMiranda">

               <speaker>MAG. MIRANDA GROFF FERJANČIČ:</speaker>

               <p>Spoštovani poslanke in poslanci!</p>
               <p>Skupina poslank in poslancev s prvopodpisanim mag. Matejem Toninom je v parlamentarni
               postopek vložila predlog novele zakona o dopolnitvah Zakona o bančništvu. Predlog
               zakona je po vsebini podoben predlogu zakona, ki ga je v aprilu 2016 že vložila
               skupina poslancev in poslank, le da se je tedaj nanašal le na imenovanje članov
               nadzornega sveta banke. Čeprav so predlagatelji odpravili nekaj strokovnih
               pomanjkljivosti predhodnega predloga, pa nekateri razlogi, zaradi katerih je Vlada
               tedanjemu predlogu nasprotovala, ostajajo še naprej. Zato Vlada tudi danes
               obravnavanega Predloga zakona o dopolnitvah Zakona o bančništvu ne podpira. Obdobje
               zaposlitve kandidatov v posamezni banki in višina nedonosnih terjatev, ki jih banka
               izkazuje v tistem obdobju, ne dajeta celovite informacije o odgovornosti posameznega
               kandidata za poslovanje banke in za povečanje obsega nedonosnih terjatev v bankah v
               tem obdobju.</p>
               <p>Uspešnost delovanja kandidata na bančnem področju se ne more presojati le po deležu
               nedonosnih terjatev banke, v kateri je deloval v preteklosti. Morebitna nadpovprečna
               vrednost tega deleža tudi še ne pomeni nujno, da je banka neuspešna pri poslovanju.
               Tudi predlagani časovni okvir za presojo deleža nedonosnih terjatev, po katerem se
               upoštevajo le tiste terjatve, ki so nastale v obdobju, v katerem je bil kandidat
               zaposlen v banki, je po mnenju Vlade še vedno neustrezen. Kazalnik, ki meri delež
               nedonosnih terjatev banke na določen dan, praviloma odraža dogajanja v zvezi z
               odobrenim posojilom s časovnim zamikom. Učinki ukrepov za reševanje nedonosnih
               terjatev in njihovo prestrukturiranje, ki omogočajo njihovo ponovno bonitetno
               razvrstitev med donosne terjatve, se tudi odrazijo z zamikom več let, kar pa ni nujno
               enako obdobju, v katerem je bil kandidat zaposlen v banki.</p>
               <p>V predlogu novele zakona predlagani kriterij pomeni neenakopravno obravnavo
               kandidatov, saj bi veljal le za kandidate, ki so zaposleni na vodilnih oziroma
               vodstvenih položajih v banki, ne pa za ostale kandidate, ki prihajajo iz nebančnega
               sektorja. Evropski bančni organ je zaradi različnih praks v državah članicah Evropske
               unije šele v lanskem letu opredelil enotno definicijo nedonosnih in restrukturiranih
               izpostavljenosti. Do lanskega leta je bila definicija nedonosnih terjatev v državah
               članicah EU različna. To pa pomeni dodatno oviro glede verodostojne primerjave
               podatkov o deležu nedonosnih terjatev s povprečjem glede na druge banke v Evropski
               monetarni uniji.</p>
               <p>Vlada je v zvezi z danes obravnavanim predlogom pridobila tudi mnenje Banke
               Slovenije, ki predlogu nasprotuje iz vsebinsko podobnih razlogov, kot jih je
               predstavila Vlada v svojem mnenju. Evropska centralna banka pa je v okviru
               posvetovalnega postopka v zvezi s predlogom zakona, ki ureja reševanje in prisilno
               prenehanje bank, izrazila mnenje, da predlagana rešitev, po kateri se kandidate
               izbira po formuli brez diskrecije pri odločanju, ni sorazmerna glede na cilj, ki ga
               želijo predlagatelji doseči, to je kvalitetnejša sestava uprav in nadzornih svetov
               bank. Že v okviru obstoječih kriterijev, ki jih uporablja Banka Slovenije pri presoji
               ustreznosti kandidatov, se med drugim preverja tudi njihova odgovornost za nastanek
               slabih posojil v banki. Vlada zato meni, da je sedanja pravna ureditev področja
               imenovanja upravnih organov bank ustrezna, saj vsebuje mehanizme, ki strokovno
               neprimernim osebam preprečujejo nadaljnje delovanje na odgovornih funkcijah v bančnem
               sistemu.</p>
               <p>Glede na vse navedeno predlagamo, da Predloga zakona o dopolnitvah Zakona o
               bančništvu ne podprete. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Prehajamo na predstavitev stališč poslanskih skupin. Besedo ima Poslanska skupna
               Demokratične stranke upokojencev Slovenije, zanjo gospa Marija Antonija Kovačič.</p>
            </sp>
            <sp who="SDZ7:KovačičMarijaAntonija">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala za besedo, gospod predsednik. Predstavniki Vlade, spoštovani poslanci in
               poslanke!</p>
               <p>Pred seboj imamo predlog zakona, ki ga v Poslanski skupini Desus ne bomo podprli.</p>
               <p>Predlog zakona želi v slovenski bančni sistem uvesti nov kriterij za proces
               imenovanja v nadzorne svete in uprave bank. Temelji na tako imenovani teoriji obetov,
               po kateri bodo lahko na te položaje imenovani kandidati, ki so v preteklosti glede na
               kazalnik deleža slabih posojil izkazali svojo nadpovprečno uspešnost. Konkretno se
               predlaga uvedba kazalnika v obliki deleža nedonosnih terjatev posamezne banke in
               bančnega sistema. Kot nedonosna terjatev je definirana terjatev, ki se pri banki ne
               poravna v roku 90 dni po zapadlosti. Ob tem se nam v Poslanski skupini Desus odpira
               vrsta pomislekov, na katere smo bili opozorjeni že v junijski seji Odbora za finance
               in monetarno politiko. Sicer, v primerjavi s prejšnjim, tokratni predlog poleg
               pogojev za imenovanje člana nadzornega sveta banke te določa tudi za imenovanje
               članov uprave banke. Pomisleki gredo v smer, da uspešnosti kandidata ni mogoče
               presojati le skozi prizmo deleža slabih posojil, saj lahko banka, ki razpolaga z
               zadostnim kapitalom, izbere bolj tvegan način poslovanja, pa so kljub temu njeni
               kazalniki lahko nadpovprečni.</p>
               <p>Problematično je tudi dejstvo, da področje nedonosnih terjatev na ravni Evropske
               unije še ni v celoti harmonizirano. Po predlogu se namreč presoja deleža nedonosnih
               terjatev izvede tudi na podlagi primerjave s povprečnim deležem v bančnem sistemu
               Evropske monetarne unije. Če to področje ni poenoteno, potem tega v praksi ni mogoče
               izvajati. Opozarjamo tudi na dejstvo, da je razlog za razvrstitev terjatev med
               nedonosne lahko tudi okoliščina, ki je nastopila po prenehanju zaposlitve kandidata v
               dotični banki.</p>
               <p>Menimo, da obstaja kar nekaj dvomov o tem, da bi bilo izključevanje določenih
               kandidatov po kriterijih predloga zakona pravično. Zaradi tega v Poslanski skupini
               Desus predloga zakona ne bomo podprli. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem!</p>
               <p>Torej v imenu Poslanske skupine Socialnih demokratov, kjer ugotavljamo, da Predlog
               zakona o dopolnitvah Zakona o bančništvu, ki so ga vložili predlagatelji, nekako
               nadgrajujejo s predlogom, ki smo ga pred nedavnim že obravnavali, in sicer gre za
               razširitev iz tega, da se ne ugotavlja samo primernost kandidatov, ki so v nadzornih
               svetih, ampak tudi tistih kandidatov, ki prevzemajo odgovornost za vodenje poslov v
               bankah. Na prvi pogled mislim, da se lahko vsi strinjamo, da je treba poostriti
               nadzor nad poslovanjem bank in nad odločitvami, ki jih sprejemajo, ker imamo zelo
               hude posledice, ki jih zaznamo tudi v javnem dolgu, kajti prevzeli smo pravzaprav to
               obveznost zaradi takšnega poslovanja na svoja pleča tudi ljudje. Vendar kriteriji, ki
               jih poskušajo pri tem uveljaviti, ugotavljamo, niso dovolj dorečeni in velikokrat bi
               prišlo tudi do nejasnosti, ali je sploh mogoče izpeljati ustrezen pregled slabih
               terjatev tako na območju Republike Slovenije kot tudi v drugih državah znotraj
               Evropske unije, kajti ti kriteriji in te primerjave so pravzaprav izjemno nedorečeni
               in neusklajeni tudi znotraj evropskega prostora. Torej, ta sama nejasnost bi
               povzročila še več težav kot pa rešitev. Poleg tega se v tem predlogu srečujemo s tem,
               da kandidat, ki je mogoče prišel v trenutku reševanja ali pa vstopil v banko, ko pri
               nekem komitentu slaba terjatev še ni nastala, pa je ta nastala ravno takrat, ko je
               nastopil to funkcijo, zaradi drugih dogodkov, ki jih je neko podjetje imelo – bi tudi
               ta oseba lahko nosila potem odgovornost in bila po tem zakonu neustrezna za to, da
               opravlja najodgovornejšo funkcijo v bančnem sistemu. Torej, sam predlog je tudi na
               tej točki nedorečen.</p>
               <p>Želimo pa ob tej priložnosti poudariti, da je zagotovo ta hip izjemen izziv – če
               lahko tako rečemo – v Sloveniji, da se sploh podeljujejo krediti, kajti velike
               omejitve in vse težja dostopnost ali pa izredno težka naloga za tiste, ki bi želeli
               prejeti kredit iz naših bank, je nekaj, kar pravzaprav ovira vlogo bank, po drugi
               strani pa zaradi tega nastajajo pri nekaterih slabe terjatve. Torej, sam odnos med
               bankami in komitenti je izjemno pomemben. Poleg tega pa ne smemo izključiti dejstva,
               da imamo nad sabo sklep Evropske komisije, ki onemogoča aktivnejšo vlogo bank pri
               dodeljevanju kreditov – in kdo bo potem od teh, ki danes, recimo, so v teh bankah,
               tudi moral prevzeti odgovornost, če bodo nastale slabe terjatve zaradi odločitve
               Evropske komisije? Tudi ta vidik ni upoštevan. Želimo opozoriti, da je pri vseh teh
               postopkih ključen nadzor Banke Slovenije. Ta najvišji regulativni organ na področju
               bančništva je tisti, ki mora budno spremljati dogajanje v bankah in tudi pravočasno
               odreagirati. Ta mehanizem imamo zgrajen, problem pa je, v kolikšni meri in kako
               dosledno se izvaja.</p>
               <p>In tukaj je to vprašanje, na katerega smo že večkrat opozorili prav nadzor Računskega
               sodišča – tisto ključno vprašanje, ki ga bo treba rešiti. V teh postopkih pač
               enostavno manjka nadzor tudi Računskega sodišča tako znotraj Banke Slovenije kot tudi
               pri samih poslovnih bankah. Če se dotaknemo, ne nazadnje, revizijskega poročila
               Računskega sodišča o uspešnosti upravljanja z nedonosnimi terjatvami in upravljanju s
               pogodbami pri Novi Ljubljanski banki, je iz povzetka tega poročila sicer razvidno, da
               je Nova Ljubljanska banka vzpostavila mehanizem za zgodnje opozarjanje za povečano
               kreditno tveganje na podlagi vnaprej določenih kazalnikov, vzpostavila seznam
               komitentov, ki jih zaradi povečanega tveganja neplačila spremlja in obravnava, še
               preden pride do morebitnega neplačila. To je tista ključna dejavnost, ki se mora
               dogajati znotraj bank, in to je tudi tisto, kar mora Banka Slovenije nadzirati, ali
               se pravočasno tudi izvaja. Vendar Računsko sodišče še vedno ugotavlja, da ne glede na
               to, da so ti procesi uvedeni v Novi Ljubljanski banki, pa vendarle odstopajo od
               ustreznega ravnanja pri odobravanju in spremljavi kreditov. Opozarjajo tudi, da so
               sam način sprejemanja internih aktov in njihova nejasna hierarhična umeščenost ter
               njihovo uveljavljanje preko okrožnic povzročali dodatne nejasnosti pri uporabi aktov,
               kar lahko pomembno oteži ustreznost izvajanja posameznih postopkov v okviru
               kreditnega procesa. In kar je pomembno, za kreditni proces še ni uveljavljeno
               lastništvo procesa, torej še vedno ni jasno, kdo je tisti skrbnik procesa, da nekdo
               dobi kredit in da se ga potem tudi spremlja, kako se ta pogodbena obveznost izvaja.
               To so te ključne usmeritve iz povzetka Računskega sodišča, ki bi jih bilo treba
               izjemno dosledno preverjati, predvsem tudi s strani Slovenskega državnega holdinga,
               ki upravlja z državnimi bankami. Seveda se tudi v teh postopkih v tem zakonu ne
               dotikamo poslovanja in ravnanja Slovenskega državnega holdinga, ki mora tudi sam
               skrbeti zato, da kandidate, ki jih predlaga, ustrezno preveri, ne glede na to, da je
               to potem še postopek tako Banke Slovenije pri sistemskih bankah kot tudi Evropske
               centralne banke. Ampak vloga Slovenskega državnega holdinga je tukaj tudi izpuščena,
               kar kaže na to, da ta predlog resnično ni celovit in bo treba še veliko veliko več
               napora vložiti v to, da vzpostavimo res uspešen in transparenten postopek
               podeljevanja kreditov v Sloveniji.</p>
               <p>Zaradi vseh teh pomanjkljivosti, seveda, tega zakona v Polanski skupini Socialnih
               demokratov ne bomo podprli oziroma menimo, da ni primeren za nadaljnjo obravnavo.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo dr. Franc Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči. Lep pozdrav vsem skupaj!</p>
               <p>Kot smo pojasnjevali že v začetku letošnjega leta, ko je Nova Slovenija predlagala
               podoben zakon, bomo tudi tokrat proti predlaganemu zakonu, predvsem iz dveh temeljnih
               razlogov.</p>
               <p>Prvi razlog, zakon ne rešuje ključnega problema nadzornih svetov in uprav slovenskih
               bank. Glavni problem nadzornih svetov in uprav bank je, da zaposleni v njih nimajo
               svojih predstavnikov. Dodaten problem je, da javni interes v državnih bankah, v
               nadzornih svetih zastopajo razni nadzorniki, poslovni svetovalci, menedžerji iz
               privatnih podjetij, namesto da bi ga zastopali ljudje, ki odgovarjajo demokratično
               izvoljenim organom. Ta problem bo koalicija sicer kmalu <q>»rešila«</q> s tem, da bo
               privatizirala še zadnji dve nacionalizirani banki – potem bankam niti formalno ne bo
               treba izvrševati javnega interesa.</p>
               <p>Drugi razlog našega nasprotovanja je, da je ta predlog neizvršljiv in – v tem
               kontekstu tudi lahko rečem – nestrokoven. Osnovna ideja je sicer na videz legitimna.
               Primernost nadzornika ali upravnika bi se preverila tako, da bi se obseg slabih
               terjatev v bankah, v katerih je delal, primerjal s slovenskim in evropskim
               povprečjem. Kot so opozorili že v Banki Slovenije, v Evropski uniji še vedno ni
               enotne definicije slabih dolgov. V nekaterih državah se kot slaba terjatev upošteva
               samo tisti dolg, ki ga dolžnik ne odplačuje, v drugih se upoštevajo vsi dolgovi
               dolžnika. Vprašanje torej, ali bi se dalo dobiti primerljive podatke.</p>
               <p>Mi smo za to, da se kandidat ocenjuje na podlagi objektivnih kazalcev, opozarjamo pa,
               da je v kapitalističnem gospodarstvu odgovornost težko izmeriti. Zakaj je temu tako,
               bi bila neka druga debata. Na prvi pogled se zdi, da so slabe terjatve dober
               kriterij, vendar je to v resnici bolj moralističen kot strokoven argument. Slabe
               terjatve iz prevzemanja evra niso le oziroma niso zgolj toliko posledica posameznih
               poslovnih odločitev – čeprav delno so, to je ta naš proces tajkunizacije, kot ga
               danes imenujemo – kolikor so posledica treh sistemskih dejavnikov: največje krize
               kapitalizma po drugi svetovni vojni, negativnih posledic prevzemanja evra za manj
               razvite članice in procikličnih ukrepov prve Janševe vlade. Če naštejem le tri
               ukrepe: znižanje dohodnine, davka na dobiček podjetij, odprava davka na izplačane
               plače; drugič, predčasno poplačilo dolga domačih bank z zadolžitvijo v tujini ob že
               tako 30-odstotni rasti tujih kreditov in seveda množična privatizacija državnih
               podjetij, od Mercatorja do Vegrada. V določenih stališčih – že pred našim stališčem –
               je bilo govora o nadzorni vlogi Banke Slovenije, o vlogi in odgovornosti SDH.
               Predlagatelji tudi dobro vedo, kakšna je lastniška struktura bank v Nemčiji – na
               katero se radi pogosto sklicujejo – kjer ne prevladuje privatno lastništvo, kjer so
               banke v deželni ali regionalni lasti in opravljajo tisto ključno osnovno, če hočete,
               starošolsko bančništvo in so vpete v regionalno okolje. Skratka, realni problemi so v
               bistvu političnoekonomski problemi, ki se jih ne da odpraviti z moralističnimi
               rešitvami. Da se jih rešiti z drugo in drugačno politično ekonomijo, drugim in
               drugačnim modelom razvoja, tako gospodarskega kot družbenega. In to je v bistvu
               naloga nas v Državnem zboru.</p>
               <p>Za konec lahko rečem, seveda obstajajo nobelovci, obstaja pa stari dobri Bertolt
               Brecht, ki je povedal nekaj pametnega o bankah in bančništvu, in žal znotraj
               političnoekonomskega modela, znotraj katerega smo, bolj veljajo Brechtove besede. Kot
               sem že uvodoma rekel, mi bomo predlogu tega zakona nasprotovali. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo mag. Matej
               Tonin.</p>
            </sp>
            <sp who="SDZ7:ToninMatej">

               <speaker>MAG. MATEJ TONIN (PS NSi):</speaker>

               <p>Drage poslanke, dragi poslanci, dober dan!</p>
               <p>Če razmislimo o praksi delovanja bank v zadnjem obdobju in o izvajanju trenutnih
               zakonskih kriterijev za imenovanje v nadzorne svete in v uprave bank, lahko
               ugotovimo, da je na tem področju treba ukrepati in nekaj spremeniti. Veljavni Zakon o
               bančništvu vsebuje nekatere določbe, ki opredeljujejo primernost kandidata za člana
               nadzornega sveta oziroma uprave banke. Izkušnje pa kažejo, da so te določbe
               opredeljene preohlapno in dopuščajo vstop v nadzorni svet tudi popolnoma neprimernim
               osebam, osebam, ki so bile v preteklosti že odgovorne za bančne luknje. Naš cilj je,
               da iz subjektivnih kriterijev za imenovanja naredimo čim bolj objektivne kriterije.
               To zagotovo ni moralističen kriterij, ampak objektiven kriterij – pomeni kriterij, ki
               ga je možno meriti v številkah. Zato na področju kandidiranja v bančništvu
               potrebujemo ukrepe, ki pa ne smejo biti zgolj lepotni popravki, ampak morajo biti
               dejansko učinkoviti. Nova Slovenija tako predlaga uvedbo kazalnika nedonosnih
               terjatev, ki bi zelo jasno pokazal, kdo je za prevzem odgovornosti člana v upravi ali
               nadzornem svetu banke primeren in kdo neprimeren. Po našem predlogu je za člana
               bančne uprave ali nadzornega sveta neprimeren tisti, ki je pri opravljanju pomembne
               funkcije v banki v preteklosti povzročil nadpovprečno veliko deležev slabih terjatev.
               Kako drugače to meriti? Če imate drugačne ideje, prosim, z idejami na dan.</p>
               <p>Ohranitev diskrecije pri imenovanju kandidatov v upravo in nadzorne svete bank v
               konkretnih primerih ne bi zagotovila dokončnega odmika od nedopustnih praks iz
               preteklosti. Tem praksam imenovanja neprimernih kandidatov vrat ne smemo pustiti
               priprtih, ampak jih moramo zapreti in zakleniti za vselej. Glavni cilj, ki ga s
               predlogom zakona zasledujemo, je dolgoročna zagotovitev stabilnosti bančnega sistema.
               Ta pa je pogoj za dobro delovanje finančnega in tudi gospodarskega sistema države.
               Poleg tega zasledujemo tudi cilj preprečevanja nadaljnjih zlorab pri nadziranju in
               upravljanju bank, ki so pripeljale do tega, da so nepredstavljive vsote denarja
               končale neznano kje in da vsak izmed slovenskih državljanov nosi na svojem hrbtu dolg
               v višini 2 tisoč 500 evrov, ki ga je povzročila bančna sanacija.</p>
               <p>V Novi Sloveniji smo se o rešitvah iz tega predloga zakona v nadaljevanju
               zakonodajnega postopka pripravljeni še pogovarjati in usklajevati. Mi nikoli nismo
               trdili, da vse vemo in da vse znamo, trdimo pa, da sedanji sistem ni dober, da
               dopušča imenovanje članov nadzornih svetov in uprav bank, ki za to delo niso
               primerni. In zato bi moral ta parlament intenzivno iskati rešitve, da to prepreči.
               Pripravljeni smo se usklajevati tako z opozicijskimi kot tudi s koalicijskimi
               poslanskimi skupinami. S tem nimamo nobenih težav, bojimo pa se, da vladna koalicija
               nima veliko posluha za ukvarjanje s preprečevanjem kadriranja neprimernih oseb na
               najpomembnejše funkcije v bankah. Njihova pripravljenost, torej koalicijska
               pripravljenost za soočenje s problemi, s katerimi se sooča naš bančni sistem, se bo
               pokazala tudi danes na glasovanju o tem, ali bo koalicija ta predlog zakona spustila
               v nadaljnjo obravnavo, kjer ga je mogoče še dodelati.</p>
               <p>Ker si v Novi Sloveniji želimo presekati stare vzorce imenovanja neprimernih oseb na
               najpomembnejše funkcije v bankah, bomo – seveda, to razumete – predlog novele Zakona
               o bančništvu podprli.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina nepovezanih poslancev, zanjo mag. Alenka Bratušek.</p>
            </sp>
            <sp who="SDZ7:BratušekAlenka">

               <speaker>MAG. ALENKA BRATUŠEK (PS NP):</speaker>

               <p>Lep pozdrav predsednik, kolegice in kolegi, državna sekretarka!</p>
               <p>Pred nami je novela Zakona o bančništvu. Pravzaprav je to zelo kratka novela, in če
               poenostavim, pravi, da tisti, ki so krivi za to, da so državljanke in državljani
               morali v naše banke dati kar zajeten kup denarja, v teh bankah nimajo kaj iskati. Ne
               v nadzornih svetih in ne v vodstvu banke. Zdaj mi pa povejte, kolegice in kolegi,
               zakaj se je s tem tako težko strinjati? Res človek to težko razume. Tisti, ki smo
               sedeli, bilo nas je zelo malo, na zadnji seji, ko je preiskovalna komisija o bančni
               luknji – če poenostavim – smo se seznanili z rezultati, vmesnimi rezultati dela te
               komisije. Jaz mislim, da je bilo tam kristalno jasno povedano, da se da ugotoviti, z
               imeni in priimki, kdo so ljudje, ki so odgovorni za to, da je bančna luknja nastala.
               Resnično težko razumem, kako koalicija, kako največja vladna stranka, ki so jo še
               vedno polna usta etiki in morali, ko je pa treba z dejanji to pokazati, preprosto
               stisne rep med noge. In ni prav. Ljudje, Slovenke in Slovenci, so tisti, ki so na
               žalost morali sanirati banke, če smo želeli, da ne bi tudi naše gospodarstvo in
               država končala na kolenih. Stranka modernega centra – takrat Mira Cerarja – je pred
               volitvami obljubljala, kako bo stvari spremenila. Je obljubljala, kako bo v naši
               državi vse drugače. Je obljubljala zakon o sistemskih preiskavah, ki bo razkril in
               kaznoval lopove za TEŠ 6, za bančno luknjo in še kakšno veliko kriminalno dejanje.
               Kaj od vsega tega imamo danes, po dveh letih? Nič. Ampak res čisto nič.</p>
               <p>Primer Nove Ljubljanske banke, imenovanje nadzornikov v Novo Ljubljansko banko nam pa
               mogoče celo pokaže, zakaj je SMC proti. Pa tudi imenovanje gospoda Jazbeca v
               Slovenski državni holding pokaže, zakaj je proti takšnim zakonom. Z vladne strani –
               in tudi dve koalicijski stranki do zdaj sta povedali, da pač zakon ni dobro dodelan,
               da ima pomanjkljivosti in tako naprej. Ja, verjetno res kakšna stvar v zakonu še
               manjka, ampak se da to tekom postopka vsekakor urediti tako, kot je treba.</p>
               <p>V naši poslanski skupini bomo zato, ker mislimo, da je prav, da tisti, ki so krivi za
               bančno luknjo, v bankah ne morejo sedeti, seveda predlog zakona podprli. In tudi
               sama, čeprav nisem sopodpisnica ali pa sopredlagateljica tega zakona, pozivam vse, da
               strnemo vrste in pokažemo, da nam je res do tega. Ne samo z besedami, ne samo s
               pisanjem po socialnih omrežjih, z govorjenjem v tej dvorani, ampak z dejanji
               pokažimo, da je res treba narediti konec. Ker v nasprotnem primeru, spoštovani
               kolegice in kolegi, bomo čez nekaj let tudi po vaši zaslugi mogoče naše banke morali
               še enkrat sanirati. In jaz sem seveda odločno proti temu.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo mag. Dušan Verbič.</p>
            </sp>
            <sp who="SDZ7:VerbičDušan">

               <speaker>MAG. DUŠAN VERBIČ (PS SMC):</speaker>

               <p>Hvala za besedo, predsednik. Spoštovani državna sekretarka s sodelavci, poslanke in
               poslanci!</p>
               <p>Danes ponovno obravnavamo zakonodajni predlog skupine poslancev glede spremembe
               Zakona o bančništvu. Rešitve, ki so predlagane, so zelo podobne rešitvam, ki so že
               bile v zakonodajnem postopku za omejitve članov nadzornega sveta – tako, da bi za
               imenovanje člana uprave banke in člane nadzornega sveta določili omejitve, da na
               primer ta član uprave oziroma nadzornega sveta nima ugleda in lastnosti za vodenje
               poslov banke oziroma za nadzor nad vodenjem poslov banke tudi v primeru, če bi bila
               ta oseba zaposlena kot član organa vodenja ali nadzora banke, višje vodstvo ali
               delavec s posebnimi pooblastili za zastopanje in sklepanje poslov v imenu in za račun
               posamezne banke, v kateri razmerje nedonosnih terjatev od celote vseh terjatev za
               posamezno preučevano obdobje v povprečju ni bilo manjše kot v drugih bankah v državi
               delovanja banke ali v poprečju ni bilo manjše kot v drugih bankah v Evropski
               monetarni uniji po tem kazalniku. O tem lahko rečemo, da je že Zakonodajno-pravna
               služba Državnega zbora opozorila v drugi obravnavi prejšnjo verzijo zakona, poleg
               Vlade in Banke Slovenije, da so takšne določbe neizvedljive. Kot je
               Zakonodajno-pravna služba opozorila, področje nedonosnih terjatev na ravni Evropski
               unije v celoti še ni harmonizirano, zato predlaganega kriterija v praksi ne bo mogoče
               presojati. Z vidika skladnosti predloga zakona z ustavo pa bi takšna pomanjkljivost,
               ki onemogoča izvajanje zakona, lahko pomenila neskladnost z načelom pravne države –
               2. člen Ustave.</p>
               <p>Prav tako je Zakonodajno-pravna služba opozorila na prejšnjo verzijo zakona, ki ima
               iste dikcije kot ta zakon, da se povzročajo dodatne nejasnosti z novo 3. točko 53.
               člena, ker te dopolnitve poglabljajo tudi nejasno uporabljen veznik ali pri določanju
               območja, ki naj se uporabi za izračun kazalnika v posameznem preučevanem obdobju – in
               sicer, ali naj se uporabi povprečje, izračunano za druge banke v državi delovanja
               banke, ali povprečje, izračunano za druge banke v Evropski monetarni uniji.
               Obrazložitev te določbe te nejasnosti ne odpravi, saj iz nje celo izhaja, da naj bi
               bila primerjava kazalnikov izvedena najprej v Sloveniji oziroma v državi kandidata,
               nato pa vedno tudi z bankami v Evrosistemu. Besedna razlaga predlagane določbe v
               obrazložitvi zapisane interpretacije določbe ne more podpreti, zato izpostavljamo
               nujnost jasne in določne opredelitve okoliščine, ki bo pomenila, da posameznik ne bo
               izpolnjeval pogoja za člana nadzornega sveta banke. Podobna določba je tudi
               predlagana za člana uprave z novo 3. točko 38. člena, ki tudi za člane uprave uvaja
               podobne nejasnosti, kot je opozorila Zakonodajno-pravna služba za člana nadzornega
               sveta. Glede takšnega predloga – Evropska centralna banka je nanj dala odklonilno
               mnenje.</p>
               <p>Glede uspešnosti delovanja kandidata na bančnem področju – to je pa stvar, ki je ni
               mogoče določati zgolj na podlagi slabih terjatev. Tudi je vprašanje, zakaj in kdaj so
               slabe terjatve nastale. Če je član uprave in nadzornega sveta kriv za delovanje, ki
               ni bilo v najboljšem interesu banke, potem ne bi smel biti v upravi oziroma nadzornem
               svetu banke. O tem pa tudi Banka Slovenije presoja. Za člane uprave daje Banka
               Slovenije predhodno soglasje na podlagi zelo ostrih pogojev, ki jih določa novi Zakon
               o bančništvu, ki smo ga sprejeli v tem mandatu. Banka Slovenije na podlagi 58. člena
               Zakona o bančništvu 2 predpiše podrobnejšo vsebino meril za ocenjevanje ustreznosti
               kandidata za opravljanje funkcije člana uprave banke oziroma nadzornega sveta in
               podrobnejšo vsebino dokumentacije, ki jo je treba priložiti zahtevi za imenovanje
               člana nadzornega sveta v zvezi z izpolnjevanjem pogojev iz 38. oziroma 53. člena
               Zakona o bančništvu 2. Banka Slovenije je skladno s 13. členom navedenega zakona
               sprejela sklep o uporabi smernic o ocenjevanju primernosti članov organov vodenja ali
               nadzora in nosilcev ključnih funkcij, s tem se je zavezala, da bo v celoti upoštevala
               smernice o ocenjevanju primernosti članov organov vodenja ali nadzora in nosilcev
               ključnih funkcij, ki jih je pripravila Evropska centralna banka. In sicer v delu, v
               katerem se nanašajo na izvajanje nalog in pooblastil pristojnega organa v zvezi z
               izpolnjevanjem zahtev za banke glede ocenjevanja primernosti predlaganih in
               imenovanih članov organov vodenja ali nadzora in nosilcev ključnih funkcij v bankah.
               Le-te pa v 13. poglavju zelo podrobno določajo merila glede presoje, ugleda člana
               organov vodenja ali nadzora. Zakon o bančništvu 2 vsebuje še dodatne določbe, ki
               Banki Slovenije dajejo pravno podlago za ukrepanje na način, da neprimernim osebam
               prepreči nadaljnje delovanje na odgovornih funkcijah v bančnem sistemu. Na podlagi
               270. člena istega zakona tako Banka Slovenije članu upravljalnega organa banke z
               odredbo naloži, da preneha določena ravnanja ali odpravi ugotovljene kršitve. Pod
               pogoji, ki so določeni v 271. členu Zakona o bančništvu 2, pa Banka Slovenije odvzame
               dovoljenje za opravljanje funkcije člana uprave, medtem ko članu nadzornega sveta z
               odločbo prepove opravljanje funkcije, če član ob imenovanju ali po nastopu funkcije
               ne izpolnjuje več pogojev za imenovanje, če imenovanje člana ni bilo skladno s prej
               navedenim 34. členom Zakona o bančništvu 2 ali če član huje krši dolžnosti člana
               nadzornega sveta banke.</p>
               <p>Zato bomo v Poslanski skupini Stranke modernega centra glasovali proti temu, da je
               zakon primeren za nadaljnjo obravnavo. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Marko Pogačnik bo predstavil stališče Poslanske skupine Slovenske demokratske
               stranke.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, spoštovana državna sekretarka, spoštovani predlagatelji,
               kolegice, kolegi!</p>
               <p>Pred nami je predlog spremembe in dopolnitve Zakona o bančništvu. Verjetno ne mine
               mesec, da v Državnem zboru ne bi imeli točke dnevnega reda o problematiki bančnega
               sistema v Sloveniji. V Slovenski demokratski stranki smo prepričani, da je problem
               bančništva v Sloveniji pereč in da Zakon o bančništvu in tudi Zakon o Banki Slovenije
               potrebujeta nujne spremembe, vendar, žal, nekako ni volje oziroma ni bilo nekih
               skupnih točk do sedaj v Državnem zboru, da bi lahko skupaj uredili to spremembo in
               dopolnitev. Predlagatelj med poglavitne rešitve tega zakona predlaga, da se v
               slovenski bančni sistem uvede nov kriterij, in sicer dopustnost imenovanja v nadzorne
               svete in uprave bank. Po tem kriteriju bi se na ta položaj lahko imenovali le
               kandidati, ki so v preteklosti glede na kazalnik deleža tako imenovanih slabih
               posojil izkazali svojo nadpovprečno uspešnost.</p>
               <p>V Slovenski demokratski stranki imamo nekaj pomislekov v zvezi s predlagano
               rešitvijo, predvsem v delu, da bi bila presoja uspešnosti in da bi bil kazalnik
               vključen samo za tiste, ki so bili ali so trenutno zaposleni v bančnem sistemu. Treba
               se je zavedati, da se v uprave bank in nadzorne svete bank imenujejo tudi tisti, ki
               ne prihajajo iz bančnega sistema. In tukaj se nam zastavlja tisto glavno vprašanje,
               kaj pa sedaj s tistimi. Za nekatere bodo kriteriji pri imenovanju kandidatov veljali,
               pri drugih pa ne. In ne nazadnje, v Slovenski demokratski stranki smo prepričani, da
               bi sam lastnik moral biti toliko odgovoren, da predlaga ustrezne kandidate, kajti
               predvsem v interesu lastnikov mora biti, da tako v uprave kot v nadzorne svete
               kandidirajo kandidate, ki izpolnjujejo vse pogoje in ki so vredni zaupanja.</p>
               <p>V Slovenski demokratski stranki smo prepričani, da bi bil ta predlog na nek način
               lahko smiseln in da glavni razlog za predlog te spremembe s strani predlagatelja
               prihaja predvsem zaradi neodgovornosti vlade Mira Cerarja, Ministrstva za finance in
               te koalicije, ki predvsem v banke s 100-odstotnim državnim lastništvom imenujejo
               neustrezne kandidate. Mislim, da je treba tukaj povedati tudi naslednje, da je
               odgovornost vlade Mira Cerarja, koalicije, Stranke modernega centra, Socialnih
               demokratov in Desusa, da imenujejo v banke ustrezne kandidate, ki izpolnjujejo vse
               pogoje. Lahko smo priča temu, da verjetno v samem lastništvu, privatnem, bank do teh
               problemov ne prihaja, da so problematične zgolj banke, ki so v državnem lastništvu in
               ki so pod upravljanjem Slovenskega državnega holdinga.</p>
               <p>V Slovenski demokratski stranki glede na vse povedano samemu predlogu te rešitve ne
               bomo mogli dati podpore, predvsem zaradi razlogov, ki smo jih navedli prej. To
               pomeni, da bi ti kriteriji veljali samo za en segment kandidatov, kaj pa narediti s
               tistimi, ki ne prihajajo iz bančnega sistema? Kaj narediti z njimi, kateri kriteriji
               naj veljajo za njih? To pomeni, da bi tukaj lahko prišli tudi do tega, da je predlog
               neuravnotežen in predvsem da veljajo za nabor kandidatov za člane nadzornega sveta
               različni kriteriji.</p>
               <p>Vprašanje se nam zastavlja tudi pri tem, ko bo kandidat prišel iz tujine. Ni neke
               zaveze, da bo ta kandidat prišel iz sektorja bank, ki delujejo v Evropski uniji,
               lahko pride tudi izven Evropske unije, izven nadzora Evropske centralne banke. Na
               kakšen način se bodo pa takrat preverjali ti kriteriji, ki so tukaj notri navedeni?
               Ne glede na vse povedano, Nobelova nagrada, upravičena, vendar se v Slovenski
               demokratski stranki tudi sprašujemo, ali je sploh smiselno ali ustrezno, da vse te
               številke in vse mečemo v zakon. Mislim, da imamo v Sloveniji že tako in tako
               prenormirano zakonodajo, ne samo na področju bančništva, tudi na ostalih področjih.
               In prepričani smo, da bi to zadevi samo na nek način dodalo še dodatne t. i.
               birokratske ovire, predvsem pa ne bi bili v enakopravnem položaju vsi kandidati za
               člane nadzornega sveta.</p>
               <p>V Slovenski demokratski stranki smo prepričani, da je lastnik tisti, ki je odgovoren
               za imenovanje članov nadzornih svetov in da mora lastnik poskrbeti, da člani
               nadzornega sveta izpolnjujejo vse kriterije po Zakonu o bančništvu in Zakonu o Banki
               Slovenije, in da je lastnik tisti, ki mora varovati svoj interes v neki delniški
               družbi. In svoj interes v delniški družbi lahko rešuje oziroma izpolnjuje zgolj s
               tem, da imenuje ustreznega kandidata z vsemi kompetencami in izkušnjami.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev o predlogu zakona. Besedo ima gospod Jožef Horvat, predlagatelj.
               Izvolite.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Hvala lepa vsem, ki ste predstavili svoje poglede v
               imenu vaših poslanskih skupin, poglede na našo predlagano rešitev.</p>
               <p>Najprej bi se najbrž ta zbor moral odločiti, ali ima res srčno voljo, da na področju
               bančnega kriminala nekaj naredimo. Če je odgovor ne, smo zadevo zaključili. Če je
               odgovor ja, rešitve na mizo. Že kar 3 leta je od tega, kar smo identificirali bančno
               luknjo, vrgli v njo 4 milijarde evrov – pol proračuna te države. Pa se vprašam in
               sprašujem in državljani me sprašujejo, ali za ta kriminal, bančni kriminal, kdo sedi.
               Ne. Branjevka tu na ljubljanski tržnici, zato ker morda nima davčne blagajne ali pa
               da je naredila nek drugi mikro prekršek, je dobila kazen 3 tisoč evrov. Toliko o tej
               <q>»sorazmernosti«</q>. Jaz sem tudi zaznal, oprostite moji osebni oceni, da so nekatere
               celo vladne stranke svoja negativna mnenja do tega predloga zakona izrekle s
               stisnjenimi zobmi. Problematizirati metodologijo je metanje peska v oči. Ta gospod –
               ja, Nobelovo nagrado je dobil. Bil je psiholog in matematik. Ali morate biti
               psiholog, ko zaposlujete? Odgovor si dajte sami. Bil je ameriško-izraelskega porekla,
               ampak to zdaj ta trenutek niti ni toliko pomembno. Pa grem morda po vrsti.</p>
               <p>Mnenje Vlade. Med drugim na tretji strani Vlada piše: <q>»ker področje nedonosnih
               terjatev na ravni Evropske unije v celoti še ni harmonizirano«</q> in tako naprej in tako
               naprej. Glejte, mi ne govorimo o Evropski uniji, mi govorimo o Evropski monetarni
               uniji. Najbrž se je tukaj Vladi naredil lapsus. In še nekaj, Vlada želi poudariti, da
               je sedanja pravna ureditev področja imenovanja upravljalnih organov ustrezna. Joj,
               moj bog. Kako smo že tiste gospode kadrovali v nadzorne svete NLB? O tem sem prosil
               kolega Jerneja Vrtovca, da bo kasneje malo več razložil, ker to področje bolje
               obvlada. Zanimivo je nekaj, nimam pa jaz odgovora, zato ga postavljam pred vas,
               kolegice in kolegi. Vlada je v svoj Predlog zakona o reševanju in prisilnem
               prenehanju bank integrirala našo prejšnjo rešitev, copy-paste. Potem ga je pa seveda
               izbrisala. Kaj se je takrat dogajalo? Tega odgovora nimamo. To je nenavadno. Še
               nikoli nisem zasledil v tem svojem obdobju, kar sem v Državnem zboru, takšne rešitve,
               da bi Vlada integrirala rešitev celo opozicijske stranke – kar pomeni, da je rešitev
               dobra, da je bila dobra. Takratna se je nanašala samo na člane, na kadrovanje v
               uprave bank. Zdaj, kot rečeno, smo to razširili še na nadzorne svete. Ampak potem je
               pa Vlada v končnem besedilu to izbrisala in rekla, da si je premislila. No, ne Vlada,
               poslanci, da sem bolj točen.</p>
               <p>Poslanska skupina Desus je pravilno ugotovila, da gre za nov kriterij. Ja, gre za nov
               kriterij in vsi ostali kriteriji seveda ostajajo. Ampak najbrž Poslanska skupina
               Desus ne razume, ko pravi, da ni možno kandidata presojati le skozi kazalnik deleža
               nedonosnih terjatev. Ne, to je novi, ki je dodaten vsem ostalim obstoječim. Seveda ga
               ni možno, to je samo dodatni kriterij, kazalnik, delež nedonosnih terjatev. Tako da
               upam, da se zdaj razumemo.</p>
               <p>Poslanska skupina Socialnih demokratov pravi, da je predlog nedorečen. Kaj je
               nedorečeno? In razumem, če je nedorečen, seveda – odprli ste vrata v drugo branje.
               Tam so potem tiste tehnikalije, kjer bomo vsi skupaj, ne samo mi predlagatelji – saj
               mi ne pravimo, da je treba natančno to vsebino sprejeti. Zdaj je tukaj v drugem
               branju možnost, da se rešitve izboljšajo. Zato imamo drugo branje. Torej, odpravimo
               vendarle te nedorečenosti, ki jih zaznavate v SD. Da ima Banka Slovenije vpliv na
               kadrovanje – res je, predpisana je licenca za člane uprav bank. V prejšnjem mandatu
               pa ste nekateri, ki tukaj sedite, glasovali proti temu, da bi se zahtevala tudi
               licenca za nadzorne svete, kar si Banka Slovenije kot regulator želi, pa smo ji – a
               ste ji, da sem bolj točen – zvezali roke.</p>
               <p>Združena levica: <q>»neizvršljiv zakon, nestrokoven …«</q> Jaz pravim, vsi podatki za
               izračun obstajajo, vsi. Mi smo to preverili nekajkrat, nič nismo napisali na pamet,
               veste. Pravijo, da nedonosna terjatev ni definirana, v Združeni levici to pravijo.
               Glejte, nedonosna terjatev je definirana in kot nedonosno terjatev definiramo tisto
               terjatev, ki se pri banki ne poravna v 90 dneh od zapadlosti. Se pravi, če je
               zapadlost na današnji dan, potem merimo 90 dni, če ta terjatev ni poravnana, se šteje
               kot nedonosna. To je matematično natančna in eksaktna definicija.</p>
               <p>Nepovezani poslanci, mag. Alenka Bratušek pravzaprav, govori – ampak z drugimi
               besedami – da imamo v Sloveniji bančno ložo. S tem se mi strinjamo, o tem smo tudi
               govorili v prejšnjem mandatu v preiskovalni komisiji, ki jo je vodil spoštovani
               kolega Marko Pogačnik. Samo en primer – pa brez imen, ne želim imen tukaj omenjati –
               smo zaslišali direktorja filiale Nove Ljubljanske banke izven Slovenije, ki je nekoč
               bil viceguverner Banke Slovenije, odgovoren za nadzor. In nas je tako – da ne rečem –
               popljuval, poslance, člane komisije in rekel, da mi pojma nimamo, da smo se mi
               reševanja, iskanja krivcev za bančno luknjo lotili na povsem napačni strani in da se
               nam je zgodila naravna nesreča. Torej, narava je kriva, da imamo bančno luknjo. In
               zato pravim, imamo bančno ložo in ta zakon ima namen, da to bančno ložo razbije.
               Bančna loža pomeni, da bankirji dejansko krožijo, enkrat so v eni banki, potem – tudi
               če tam kaj zakuhajo – pa malo jim vzamejo licenco pa spet dodajo in tako naprej. Tudi
               iz Banke Slovenije gredo na komercialne banke in tako dalje. Saj ta imena poznamo,
               nimam dovolj časa in niti namena, da bi o tem govoril.</p>
               <p>SMC – tu sem pa res zaznal pri kolegu Verbiču, ki je predstavil stališče Poslanske
               skupine SMC, Stranke modernega centra, stisnjena usta. Ker pa smo mi dobro
               preštudirali vsa ta gradiva tudi takrat, ko smo obravnavali naš prejšnji zakon in
               vladni Zakon o reševanju in prisilnem prenehanju bank, imam občutek, da je kolega
               prebral stališče oziroma mnenje Zakonodajno-pravne službe o vladnem Predlogu zakona o
               reševanju in prisilnem prenehanju bank, ki je integriralo našo rešitev. Mislim, da bi
               prav stranka SMC morala biti tista, ki bi forsirala neko rešitev, nek predlog, neko
               srčnost v tej smeri, da vendarle najdemo neke zakonske rešitve, ker smo pač
               zakonodajna veja oblasti, da bomo do konca mandata nekoga spravili v zapor, vsaj
               enega bančnega kriminalca, če ne, boste volitve izgubili.</p>
               <p>Kolega Marko Pogačnik – SDS – seveda je relevantno vprašanje, kaj pa potem, če
               kandidat ni delal v bančnem sistemu. To vprašanje je relevantno. Mi imamo odgovor v
               zakonu, ki pravi, da če je kandidat delal v bančnem sistemu v preteklosti najmanj dve
               leti, potem se vklopi ta kriterij, če je delal manj kot dve leti, pravimo, da je
               premalo opazovano obdobje. Ta interval postavljamo od dve do deset let zaradi
               cikličnosti gospodarstva, o katerem sem govoril, ko sem zakon predstavljal. Povsem
               normalno je – tukaj imamo mi praktično ista stališča – lastnik je tisti, ki je
               najbolj odgovoren, in je logično in naravno odgovoren, ampak ta zakon velja za vse
               banke v slovenskem prostoru, seveda pa nas najbolj boli glava glede upravljanja
               državnih bank. Mi smo fenomen v Evropski uniji, itak. Smo na prvem mestu po državnem
               deležu bank, pa tudi na svetu smo med prvimi osmimi državami, kjer ima država
               največji delež v bankah. To je res fenomen in to ni normalno.</p>
               <p>Toliko za zdaj. Kasneje bom predstavil morda bolj v neki vizualni obliki, kako se ti
               kriteriji izračunavajo za kandidate organov nadzora in upravljanja bank. Hvala lepa
               za zdaj.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Urška Ban, pripravi naj se gospa Ljudmila Novak.</p>
               <p>Izvolite, gospa Urška Ban.</p>
            </sp>
            <sp who="SDZ7:BanUrška">

               <speaker>URŠKA BAN (PS SMC):</speaker>

               <p>Najlepša hvala, podpredsednik, za besedo. Spoštovani kolegi in kolegice!</p>
               <p>Danes obravnavamo predlog Zakona o bančništvu, ki ga je v obravnavo vložila Nova
               Slovenija, in sicer se te spremembe tega zakona nanašajo predvsem na tisti del, ki
               določa, kakšne pogoje mora izpolnjevati kandidat ali za nadzorno funkcijo v banki, se
               pravi člana nadzornega sveta, ali za upravo banke. Natančneje, ta zakon določa, kdaj
               se šteje, da posamezni kandidat za upravljanje tovrstnih funkcij nima ugleda in
               lastnosti za vodenje poslov bank ali potem na drugi strani za nadziranje bank. Zato
               predlagatelj predlaga, da se z zakonom predpiše uvedba kazalnika, ki bo omejil krog
               kandidatov za člane nadzornih svetov in uprav bank na tiste najuspešnejše. Se pravi,
               predlagatelj meni, da bi s tem kazalnikom izluščili tiste najboljše, najuspešnejše.
               Za to uspešnost pač predlaga, da se presoja z uvedbo novega kazalnika, ki bi za
               določeno časovno obdobje primerjal delež nedonosnih terjatev banke, kjer je bil ta
               kandidat zaposlen, najprej z deležem nedonosnih terjatev vseh bank v bančnem prostoru
               Slovenije in potem še z deležem nedonosnih terjatev v celotni Evropski monetarni
               uniji. In koga bi na tak način presojali? Vse, ki so bili v banki v tem časovnem
               obdobju – kot je že tudi predlagatelj povedal – zaposleni kot člani uprave oziroma
               nadzornih svetov. To bi veljalo za višje vodstvo, to bi veljalo tudi za delavce s
               posebnimi pooblastili.</p>
               <p>V svoji razpravi bi se osredotočila na te predlagane rešitve, izpostavila nekaj
               svojih dilem oziroma vprašanj, ki se mi porajajo ob tem, ko se pogovarjamo o
               rešitvah, ki so predlagane s tem zakonom. Najprej se mi poraja vprašanje, kako v
               banki sploh poteka odobravanje kreditov, kdo nosi odgovornost za kreditno politiko
               banke in podeljevanje kreditov. V največji meri je to v pooblastilu kreditnega odbora
               banke, kjer verjetno, ne vem, sedijo člani uprave za tveganje, član uprave za
               komercialo in ne vem, kdo še. To so verjetno tisti, ki v največji meri vplivajo na
               kreditno politiko in podeljevanje kreditov v posamezni banki. Ta predlog, predlog
               Nove Slovenije, pa se nanaša na vse, ki so v tej banki delali v nekem obdobju. To
               posledično pomeni, da na primer član uprave za operacije, član uprave za IT ali pa
               direktor za IT oziroma drugi delavci s posebnimi pooblastili, ki praktično nimajo
               veliko s tem postopkom podeljevanja kreditov in so delali v banki, ki je imela
               nadpovprečni delež slabih kreditov, ne bi smeli opravljati funkcije člana uprave ali
               nadzornega sveta v nobeni slovenski banki več. Skratka, po mojem mnenju ta predlog
               diskriminira tiste zaposlene v banki, ki ne sodelujejo v kreditnem procesu, ne
               odločajo o podeljevanju kreditov, v smeri, da ne bili več fit and proper v nobeni
               slovenski banki. Vsaka banka pa po mojem mnenju potrebuje tudi širša znanja, ne samo
               znanja, potrebna za odločanje o kreditih, ampak je tu še vrsto drugih, za katere tudi
               mora nekdo odgovarjati in imeti določena pooblastila, biti v vodstvu banke tudi za
               druga področja, za katera je zadolžena banka. Seveda, da ne bom narobe razumljena,
               ti, ki neposredno odločajo o procesih in postopkih kreditiranja, nosijo največjo
               odgovornost, se strinjam s tem. Vprašanje pa je, če bomo s tem kazalnikom, ki je
               predlagan, res izluščili tiste najuspešnejše in če bomo morda nekatere neupravičeno
               izločili.</p>
               <p>Naslednji moj pomislek – kako sploh nastane NPL oziroma slab kredit. V trenutku
               odobritve kredita posamezni stranki se presodijo tiste informacije, ki so v tistem
               trenutku dostopne, ki so v tistem trenutku na voljo. Krediti pa, vemo, se podeljujejo
               za daljše časovno obdobje. Ne vem, za fizične osebe 30 let, za gospodarske družbe 10
               let in tako naprej. Torej če je fizična oseba dobila kredit za hišo, stanovanje ali
               za karkoli v trenutku, ko je bila zaposlena za nedoločen čas, ko je imela primerne
               dohodke, to še ne pomeni, da bo takšno stanje ohranjeno vseh naslednjih 30 let, ko se
               mora ta kredit odplačevati. Stranka lahko izgubi dobro zaposlitev, se ji zgodijo neke
               druge težke življenjske situacije, kar posledično hitro privede do nezmožnosti
               plačevanja kredita. Isto je z gospodarskimi družbami, kjer so, po mojem, tveganja še
               večja. Na primer gospodarska družba izgubi pomembnega kupca, višina prihodkov upade,
               posledično tega je manj finančnega toka in kmalu lahko postane taka družba plačilno
               nesposobna in postane NPL oziroma je tak njen kredit, slab kredit. In kaj hočem
               povedati s tem? Da NPL, slabi krediti, postanejo slabi krediti ne samo zaradi napak v
               procesih odločanja na strani banke, ampak tudi zaradi razlogov na strani same
               stranke. In tega dejstva po mojem ta zakon ne upošteva dovolj, ker na marsikakšen
               kredit sami zaposleni v banki – da postane slab kredit – niti ne morejo vplivati
               oziroma težko vplivajo.</p>
               <p>Potem naprej, kaj bi še izpostavila. Da je po mojem mnenju ta predlog, ki ga je
               pripravila NSi, preveč statične narave. Določa stanja oziroma presek na določen dan.
               Kredit stranki pa je dinamična postavka, ki se skozi obdobja spreminja, prav tako se
               potem spreminja tudi ta delež NPL. Kaj tukaj mislim? Če grem na en primer, recimo, da
               pride nek nov član uprave v banko, kjer je bil delež slabih kreditov na primer več
               kot 30 %, se pravi visoko nad slovenskim povprečjem, z edinim ciljem, da ta delež
               zniža za 10 %. To mu tudi uspe, pa bi bil po tem zakonu lahko neprimeren za ponovno
               funkcijo članov uprave, ker je delal v banki, ki ima nadpovprečen delež slabih
               kreditov. Skratka, kaj tukaj želim povedati? Da bi bilo po mojem bolj smiselno kot
               tako, kot je predlagano v zakonu, pogledati dinamično opredelitev spreminjanja slabih
               kreditov, in sicer, da bi se pogledala rast deleža NPL v nekem obdobju v banki, ko je
               član, recimo uprave, deloval v tej banki, in bi se potem ta rast primerjala z rastjo
               NPL v bančnem sistemu v tem istem obdobju. Če bi bila ta rast na primer trikrat
               hitrejša, kot je rast NPL v bančnem sistemu, potem bi bilo verjetno možno sklepati,
               da je bilo v tej banki z vodenjem kreditne politike nekaj narobe, sicer pa bi bilo
               morda sklepati, da gre zgolj za odziv trendov iz gospodarstva preko strank v bančni
               portfelj.</p>
               <p>Kar bi še opozorila, je glede samega tega kazalnika NPL, NPL indikatorja. Bilo je že
               povedano – 90 dni zamude od datuma zapadlosti. Sami vidimo, da se ta NPL tudi v samih
               bankah precej nadomešča – tudi v poročilih Banke Slovenije – z drugim indikatorjem po
               definiciji Evropskega bančnega organa, to je indikator NPE, kamor se poleg teh
               zamudnikov 90 dni uvrščajo tudi restrukturirane terjatve, torej tiste, ki so bile
               NPL, pa so po oceni banke smiselne za restrukturiranje in se že redno odplačujejo.
               Morda tudi ta razmislek. To so moji glavni pomisleki kako; če bi razmišljali o takem
               načinu uvedbe v zakon, bi bilo še vredno razmisliti.</p>
               <p>Če počasi zaključim, lahko še za zaključek povem, da novi ZBan in tudi smernice Banke
               Slovenije in drugi akti, ki jih Banka Slovenije izdaja na področju fit and proper,
               širijo področje presoje ustreznosti, primernosti kandidatov, kjer se presoja
               kandidatovo celovito delovanje v banki v preteklosti tudi na področju kreditnega
               delovanja, kreditnega poslovanja in tudi na primer pri upravljanju drugih tveganj, ki
               so enako pomembna in sem že prej nekaj o tem povedala. Prav tako Banka Slovenije
               lahko kadarkoli sproži postopek ponovne presoje, kadar se ugotovijo nova dejstva pri
               članu uprave ali članu nadzornega sveta, te ponovne presoje ob novih dejstvih Banka
               Slovenije tudi redno izvaja. Tukaj moram še izpostaviti, da je odvzem dovoljenja
               članov uprave ali članov nadzornega sveta upravni postopek, kjer je treba biti zelo
               natančen o razlogih za odvzem dovoljenja, kar v praksi pomeni, da je treba na
               konkretnem primeru dokazati nespoštovanje pravil, in ne zgolj neka kolektivna
               odgovornost, kot bi bilo v primeru kazalnika NPL, kot je predlagan v tem zakonu.</p>
               <p>Tukaj na tem mestu bi zaključila, se veselim nadaljnje razprave. Tema je pomembna,
               jaz kategorično tega nikakor ne zavračam. Ampak se je pa vredno morda še pogovarjati,
               kar je bilo tudi izpostavljeno že s strani Nove Slovenije, predvsem, zakaj je do tega
               zakona prišlo. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Ljudmila Novak, pripravita naj se mag. Matej Tonin in gospod Jernej
               Vrtovec.</p>
            </sp>
            <sp who="SDZ7:NovakLjudmila">

               <speaker>LJUDMILA NOVAK (PS NSi):</speaker>

               <p>Hvala za besedo in lep pozdrav vsem!</p>
               <p>Najprej se bom zahvalila svojim sodelavcem, ki so se zelo potrudili pri pisanju tega
               zakona, in tudi vsem tistim strokovnjakom in finančnikom, ki so pri tem sodelovali.
               Kaj je namen? Zagotovo je namen našega zakona izboljšati upravljanje in tudi nadzor
               bank. Ni treba posebej razlagati, zakaj je to potrebno, vsi vemo za 4-milijardno
               bančno luknjo, vsi vemo, da za to še nihče ni odgovarjal, in vsi vemo, da so torej
               objektivni razlogi in pa tudi zelo subjektivni ali pa klientelistični ali pa še
               kakšni drugi razlogi za to bančno luknjo. Glede na to, da so bančniki čuvarji našega
               premoženja, upravitelji našega premoženja, nam nikakor ne more biti vseeno, kdo to
               funkcijo, to nalogo opravlja. Zato bi morali maksimalno strniti vse sile in poiskati
               dobre rešitve. In to je bil naš namen, poiskati dobre rešitve. Očitno ste zavrnili
               Nobelovega nagrajenca. Jaz osebno ga sicer seveda ne poznam oziroma njegovega dela,
               ampak, zaupam, tisti, ki se spoznajo na to področje, in so zato predlagali te
               ustrezne rešitve. In čeprav je tudi Cankar pisal o socialnih stiskah in krivicah in
               pa tudi Prešern pa še kdo drug, zagotovo temu strokovnjaku in Nobelovcu bolj zaupam
               kot Bertoltu Brechtu, ki ga zelo spoštujem kot dramatika. Zato tudi mislim, da ne
               smemo metati vsega v isti koš.</p>
               <p>Kolega Veber je govoril o tem, da se krediti sedaj ne podeljujejo, da je še vedno
               bančni krč. Tudi jaz o tem veliko slišim pri obisku podjetij. Zakaj? Zato, ker tudi
               morda ne znajo oceniti, kateri projekti so tisti, ki zaslužijo ali pa ki so
               perspektivni in jih je smiselno kreditirati, in kateri niso. In ko poslušam
               podjetnike, kako so svoj projekt predstavili neki drugi banki, ki ni slovenska, in
               dobili kmalu kredit – po zelo hitrem postopku, ker je banka videla perspektivo v tem
               projektu – potem se ne čudim, da pri nas vlada bančni krč. Ker je treba znati tudi
               oceniti, se strokovno odločiti, seveda tudi delno tvegati. Ampak v preteklosti vemo,
               da so se krediti podeljevali drugače. Ne na podlagi ocen, ne na podlagi tega, da je
               nekdo strokovno ocenil, ali nek projekt ima perspektivo, ampak na podlagi poznanstev,
               klientelizma in tako naprej. O tem bo več povedal naš kolega, ki bere mape in veliko
               ve o tem.</p>
               <p>Kolega Trček je govoril o tem, da so to moralistični razlogi za predlog našega
               zakona. Seveda so. Delno so tudi moralistični razlogi, saj je prav nemoralno ravnanje
               privedlo tudi do tega, da imamo tako veliko bančno luknjo. Nemoralno ravnanje pri
               podeljevanju kreditov prijateljskim povezavam. To pa so moralistični ali pa moralni
               razlogi, zato tudi predlagamo poostrene kriterije in tudi ne neupravičeno, saj vemo,
               da je tudi ta koalicija imenovala v nadzorne svete ljudi, ki imajo bogate bančne
               izkušnje, ampak ki so na žalost tudi pomagali delati bančno luknjo. Zato smo ta del
               posebej analizirali oziroma postavili posebne kriterije za te primere. Poleg vsega
               ostalega, kar pa že velja.</p>
               <p>Gospa z Ministrstva za finance je govorila, da je tudi pomanjkljivost, ker je
               obravnava kandidatov neenakopravna. Lepo prosim – ali pa so sedaj res vsi kandidati
               enakopravno obravnavani? Mislim, da je politična pripadnost še vedno glavni kriterij.
               Tako da že sedaj ne moremo govoriti o tem, kako so vsi kandidati enakopravno
               obravnavani. In tudi tukaj spet lahko postavimo vprašanje, ali je lastnik – država –
               naših največjih bank res do sedaj odgovorno postavljal člane uprav in nadzornih
               svetov. Mislim, da je 4-milijardna bančna luknja jasen odgovor na to, da to
               postavljanje ni bilo odgovorno.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Matej Tonin, pripravita naj se gospod Jernej Vrtovec in gospa Iva
               Dimic.</p>
            </sp>
            <sp who="SDZ7:ToninMatej">

               <speaker>MAG. MATEJ TONIN (PS NSi):</speaker>

               <p>Bančni sistem – in ljudje, ki delujejo v njem – je poseben sistem. Morda bi v tem
               uvodu odgovoril na vprašanja, ki jih je zastavil poslanec Pogačnik. In sicer, v Novi
               Sloveniji ne želimo iz tega bančnega sistema narediti ekskluzivnega sistema. To
               pomeni, da lahko znotraj tega sistema najvišje funkcije zasedejo zgolj tisti, ki že
               delujejo znotraj bančnega sistema. Ampak tudi naša rešitev omogoča dvojnost. Po eni
               strani, da na najvišje funkcije napredujejo tisti, ki so že znotraj sistema, in tudi
               tisti, ki prihajajo izven sistema. Seveda pa za ti dve skupini uveljavljamo tudi
               različna pravila preverjanja primernosti. Za ljudi, ki so delovali na določenih
               pozicijah že znotraj tega bančnega sistema, se nam zdi upravičeno uporaba tudi
               kriterij, koliko so bili soodgovorni pri nastajanju slabih terjatev. Te stvari so
               merljive, banke morajo o teh stvareh poročati, obstajajo zelo natančna poročila, o
               teh stvareh je treba obveščati tudi Banko Slovenije in tudi druge evropske banke
               morajo početi podobno. In na podlagi teh podatkov je lahko zelo enostavno narediti
               objektivno oceno, kako je nek posameznik prispeval k temu, da so nastajale slabe
               terjatve. Naša trditev je, da če je bil nekdo odgovoren za nastajanje slabe terjatve,
               potem ta človek ne more več zasedati največjih mest v bančnem sistemu. Pika. Seveda
               obstajajo tudi razlogi, zakaj jih ne more več zasedati. Zaradi tega, ker je pri
               njegovem delu očitno prišlo do slabe presoje in tveganja. Obstajajo tudi določena
               nihanja, in zato je formula napisana tako, da se uporablja neka srednja vrednost. To
               velja za tiste, ki so znotraj sistema. Za tiste, ki prihajajo izven sistema, se pa ta
               kriterij ne uporablja. Poslanec Pogačnik v tem vidi problem, mi ga ne vidimo. Če
               poskušam nazorno prikazati, recimo, na nekem športnem področju, kjer se to lahko brez
               problema uporablja, pa bom dal primer, recimo, Formule 1. V Formuli 1 lahko vozniku,
               ki je odgovoren za hudo nesrečo, ki je zaradi svojega zlonamernega delovanja
               povzročil hudo nesrečo, organizator teh dirk prepove, da v naslednji sezoni tekmuje
               na določenih dirkah. Mu lahko prepove. Hkrati pa v novi sezoni lahko vstopi v te
               dirke tudi nov dirkač in nov tekmovalec v to. Torej, obstajajo seveda razlike
               presojanja primernosti in odgovornosti za ljudi, ki so znotraj sistema, in razlike od
               tistih, ki prihajajo izven sistema. Tako da tisti, ki problematizirate to, zakaj se
               te slabe terjatve upoštevajo zgolj za tiste, ki prihajajo iz bančnega sistema, ne pa
               tudi za ostale, jaz in tudi poslanska skupina v tem ne vidi problema, številne druge
               organizacije in stvari so tudi urejene na podoben način, pa ni problemov. Naj pa
               jasno povem, da pa tudi za vse te ljudi – znotraj sistema, izven sistema – veljajo
               vse zadeve, kot jih zakon že predvideva.</p>
               <p>Slovenija je dosegla žalostno številko, da smo naš bančni sistem že dvakrat sanirali,
               zadnja sanacija leta 2013 nas je po glavi stala 2 tisoč 500 evrov. Če kaj, potem so
               vsaj državljani zainteresirani, da se mi v tej hiši pogovarjamo o teh zadevah, da
               poskušamo odgovorne pripeljati pred roko pravice. Velikokrat v teh dvoranah govorimo
               o tem, kako je bilo to mogoče na Islandiji, kako te stvari potekajo drugje, ampak pri
               nas so pa minila že 3 leta in se v teh 3 letih ni zgodilo praktično ničesar. In
               normalno je, da v ljudeh raste nek gnev, neko nezadovoljstvo, ker vidijo, da pravici
               ni zadoščeno, da nekateri kljub svojemu slabemu delu lahko še naprej mirno hodijo po
               Sloveniji – celo več, kandidirajo za zelo pomembne in dobro plačane pozicije. V takih
               okoliščinah seveda ne moremo ustvarjati neke klime, ki bo pozitivna, ki bo naravnana
               v to smer, da se bo ta država premikala naprej.</p>
               <p>Tisti, ki se izgovarjajo na to, da je bila za našo bančno krizo odgovorna naravna
               nesreča oziroma – kot se temu reče – svetovana gospodarska kriza, tudi to ne drži.
               Tukaj ima Zoran Janković prav, ko pravi, da je veliko stvari odvisnih od vodenja. In
               žal so bile slovenske banke v državni lasti vodene izjemno slabo. Kriza je bila za
               vse enaka, za banke, ki so bile v privatni lasti, in za banke, ki so bile v državni
               lasti. Samo tiste v državni lasti so poslovale na zelo vprašljiv način. V bančni
               preiskovalni komisiji so bila poročila o tem, kako so se o milijonskih zneskih
               dogovarjali na vampih, kako je na kreditnih odborih ta zadeva tekla naprej brez
               debate. Ko pa fizične osebe želijo priti do nekega kredita za reševanje
               stanovanjskega problema, pa tisoč enih dokazil, zastavljanj, takšnih ali drugačnih
               zavarovalnih polic, skratka, en kup enih problemov.</p>
               <p>Če zaključim, glejte, 3 leta že čakamo. Ker čakamo 3 leta in se nič ne zgodi, smo v
               Poslanski skupini Nove Slovenije ob koncu tega leta prišli s paketom več zakonov za
               pregon bančnega kriminala in predlagamo to, kar drugi zgolj govorijo. Mi smo
               predlagali zakone, ki predvidevajo posebna sodišča za pregon bančnega kriminala,
               posebne tožilske oddelke in posebno za to usposobljene tožilce. Predlagamo pa tudi ta
               zakon, ki je danes pred vami, da bi zaostrili kadrovanje na najvišja mesta v bančnem
               sistemu. In jaz bi si želel, da ko pride do konkretnih dejanj, večini v tem
               parlamentu ne bi otrpnile roke. V besedah se vsi strinjamo, da je temu treba narediti
               konec, tudi po socialnih omrežjih se piše marsikaj, ko pa je treba glasovati, takrat
               pa na nek način roka otrpne. Smo imeli primere SDH, kjer so utripnili celo tisti
               največji borci proti privatizaciji, celo tisti, ki se najbolj borijo proti temu, da
               bi se slovenska podjetja prodajala tujcem, niso podprli opozicijskega predloga, da ne
               bi smeli prodajati teh podjetij poštnim nabiralnikom oziroma da bi morali pred tem
               preveriti, kakšne namene sploh ta novi potencialni lastnik ima. Toliko o tej pošteni
               borbi – samo besede. In želimo si, da tudi tukaj pri bančnem sistemu ne zgolj se
               jezimo in govorimo, ampak da konkretno ukrepamo. In ta zakon, ki je danes pred vami,
               je ena izmed možnosti.</p>
               <p>Že v uvodu pri stališču poslanske skupine sem povedal, da mi ne trdimo, da vse vemo
               in vse znamo, in da smo pripravljeni kakšno stvar še izboljšati, dopolniti. In ker je
               danes prva obravnava tega zakona, najbrž upravičeno pričakujemo, da bo ta zakon
               nadaljeval svojo pot, če je želja res vseh nas, da preganjamo bančni kriminal. Močno
               upam in si želim, da se nam bodo tudi kolegi iz SDS pri tej borbi zoper bančni
               kriminal pridružili, ker v nasprotnem primeru sem lahko samo žalosten.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jernej Vrtovec, pripravita naj se gospoda Janko Veber in Jožef
               Horvat. Postopkovno? Postopkovno, mag. Marko Pogačnik.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, jaz samo želim, da opozorite kolega Tonina, ker ta njegova
               izjava zdaj, pa mislim, da je daleč od korektnosti. Da SDS pritiskate, da naj podpre
               ta predlog spremembe zakona, če želimo preganjati bančni kriminal <gap n="…"/> Spoštovani kolega
               Tonin, povejte mi, kaj ima ta vaša sprememba predloga zakona v zvezi z bančnim
               kriminalom. Kaj ima to veze?</p>
               <p>Predlagam, da se tukaj Slovenski demokratski stranki opravičite. Kajti mislim, da
               Slovenska demokratska stranka je pa tista stranka v tem parlamentu, ki je največ
               naredila za to, da se bančni kriminal preganja. In jaz sem tudi prepričan, da kolega
               Logar uspešno vodi preiskovalno komisijo, skupaj z ostalimi člani. Da pa tukaj
               izvajate dejanja, ki nimajo veze s tem, pa mislim, spoštovani kolega Tonin, da je to
               nekorektno. Da pritiskate na Slovensko demokratsko stranko, da podpre vaš predlog
               spremembe zakona, s tem, da operirate z besedo bančni kriminal, in da pogojujete s
               tem, da bodo te vaše spremembe podprte, drugače pa SDS ne podpira bančnega kriminala,
               pa mislim, da je skrajno nekorektno. Naštejte mi en člen te vaše spremembe in
               predloga zakona o bančništvu, ki govori o bančni kriminaliteti.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Ja, ni treba postopkovnega. Najprej moram ugotoviti, da je bila zloraba
               postopkovnega, zato da bi bila razprava. Kasneje ste navedeni kot razpravljavec in bi
               lahko pravzaprav isto povedali.</p>
               <p>Domnevam, da je postopkovno usmerjeno proti temu, da to ni bilo postopkovno. Ali
               želite postopkovno tudi vi izrabiti zadevo? Jaz vam lahko dam besedo za postopkovno,
               ni problema.</p>
               <p>Torej, postopkovno, mag. Matej Tonin.</p>
            </sp>
            <sp who="SDZ7:ToninMatej">

               <speaker>MAG. MATEJ TONIN (PS NSi):</speaker>

               <p>Če sem jaz pravilno razumel, postopkovni predlog poslanca Pogačnika je bil, da naj se
               opravičim Poslanski skupini SDS.</p>
               <p>Želel bi ga samo opozoriti, da me ni dobro poslušal. Jaz nisem rekel, da si SDS ne
               prizadeva za pregon bančnega kriminala, sem pa rekel, da si želim, da se nam na tej
               točki pridružijo, ker v nasprotnem primeru bom žalosten.</p>
               <p>Ta zadeva, ki je danes na dnevnem redu, govori o tem, da je treba sistem narediti
               tako, da na najvišja mesta v bančnem sistemu ne bodo prišli ljudje, ki so odgovorni
               za slabo poslovanje bank. In to je tudi povezano z bančnim kriminalom. Glede na to,
               da je poslanec Pogačnik enkrat že prešel iz Nove Slovenije, iz SDS, upam, da zdaj ta
               njegova razprava ne pomeni, da pa se seli v koalicijo.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Prav, zdaj sta oba zlorabila postopkovno, zato da smo zadeve, upam, razčistili vsaj
               na tej točki.</p>
               <p>Besedo ima gospod Jernej Vrtovec, potem se pripravita gospoda Luka Mesec in mag.
               Marko Pogačnik.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Najlepša hvala. Spoštovani kolegice in kolegi!</p>
               <p>Kdo je kriv za nastalo bančno luknjo, ki smo jo davkoplačevalci sanirali? Sistem?
               Kdo? Ljudje. Ljudje torej, z imeni in priimki. Ključno v zadnjih 3 letih je to, da ti
               isti ljudje za nič niso odgovarjali. Še več, ti isti ljudje – vsaj tako smo lani
               dobili vtis, ko jih je nadzorni svet Slovenskega državnega holdinga oziroma uprava
               SDH imenovala za nadzornike največje slovenske banke – so kljub svojemu delu v
               preteklosti dobili nazaj priložnost. In tukaj je bil povod, da je Nova Slovenija
               pripeljala ta zakon v parlamentarno proceduro že na začetku tega leta. Na začetku nam
               je dala podporo tudi Vlada, veste, sicer Vlada ne bi vložila hibridnega zakona.
               Hibrid, isti zakon na ta naš zakon. Lahko rečemo, povzela idejo, s katero je prišla v
               parlamentarne klopi, dobesedno, na odbor in povozila naš predlog ter svoj predlog
               izpeljala. Torej, Vlada se je strinjala s tem zakonom Nove Slovenije.</p>
               <p>Zakaj ta zakon? Ta zakon zaradi tega, ker na podlagi izkušenj vemo, da sistem,
               kakršnega danes poznamo pri kadrovanju ljudi v nadzorne svete in uprave bank, ne
               deluje. Ne deluje tako, kot bi moral. In ta zakon je v bistvu eden izmed filtrov.
               Namen tega zakona je boj proti bančnemu kriminalu. Je boj. Marko, veš, zakaj? Zaradi
               tega, ker, recimo, slabi krediti – prej je govorila Urška Ban, kako nastane slab
               kredit, pa ji priporočam, da gre skupaj s kolegom Krajncem kdaj dol v bunker, pa bo
               videla, da so slabi krediti tudi stvar korupcije, klientelizma, nepoštenosti. Se
               pravi, z našim kriterijem slabe kredite, tiste, ki so ustvarjali slabe kredite – s
               tem zakonom onemogočamo, da ti ljudje kadarkoli še sedeli v upravah in nadzornih
               svetih bank. To je ključno. Zapiramo vrata nepoštenim ljudem na povsem pragmatičen
               zakonodajni način.</p>
               <p>Kriterij slabe terjatve je hkrati tudi tisti kriterij, da dobimo nadpovprečne ljudi,
               ki so se v preteklosti izkazali v upravah bank kot dobri, kot uspešni. Da jih dobimo.
               Izločamo pa Gedriha, Macuha, Ribnikarja in ostale kompanjone, ki so ustvarili prvo in
               drugo bančno luknjo. En gospod – ga ne bom imenoval, škoda časa – je oškodoval Novo
               Ljubljansko banko v preteklosti, potem pa je bil, recimo, lani imenovan za člana
               nadzornega sveta Nove Ljubljanske banke. Takim ljudem bi mi s tem zakonom zaprli
               vrata vstopa v Novo Ljubljansko banko. In da zdajšnji sistem dejansko ne deluje, je
               jasen dokaz primer lanskega kadrovanja nadzornega sveta Nove Ljubljanske banke, ki pa
               je imelo posledice. Glej ga, zlomka – imelo je posledice. Taisti nadzorni svet je
               zamenjal upravo. A je tako, je zamenjal upravo? In potem, preden je prišlo do
               odločevanja o primernosti teh kandidatov, licenciranja s strani Evropske centralne
               banke in Banke Slovenije, so ti kandidati, ti gospodje, vsi trije odstopili. Ja,
               kakšna pa bi bila blamaža, če bi ti ljudje zamenjali upravo, ostali na položajih, pa
               bi potem Evropska centralna banka ugotovila, da ne izpolnjujejo pogojev? Blamaža bi
               bila, a ne? Pa so seveda prvo potegnili in po tem, ko so naredili, kar jim je bilo
               tudi morda ukazano s strani politike, zaključili svoj mandat predčasno. Ključno je,
               kakšna sporočila mi dajemo ljudem. Se pravi, ta koalicija se strinja s tem
               domačijskim kadrovanjem, ki ga poznamo, se pravi s kolobarjenjem enih in istih ljudi
               znotraj bančnega sistema. Enih in istih ljudi. Ta koalicija se torej strinja s temi
               slabimi praksami. Pa to ni edini primer. Primer je tudi, ko ste zavrnili predlog,
               pobudo, da bi bilo potrebno licenciranje tudi za člane nadzornih svetov. Jaz res ne
               vidim enega utemeljenega razloga, zakaj je treba želje po boljšem, večjem nadzoru
               vedno znova zavračati.</p>
               <p>Nova Slovenija je za pregon bančnega kriminala dala odgovor. Tukaj bom dejal, da je
               prvi odgovor v Državnem zboru zagotovo Logarjeva komisija, ki bolje deluje kot vsi
               preiskovalni organi hkrati, ta komisija, ki res prebija led na področju pregona
               bančnega kriminala. Smo pa v Novi Sloveniji vložili ta zakon, ki je prvi filter, in
               tudi zakon, ki ustanavlja specializirano sodišče, sodnike, ki bi se izključno s tem
               bančnim kriminalom ukvarjali, in tudi zakon o novih tožilcih, specializiranem
               tožilstvu za pregon bančnega kriminala. Jaz upam na podporo tudi koalicije <stage>/ izklop
               mikrofona/</stage></p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Marko Pogačnik. Pripravi naj se mag. Dušan Verbič, potem pa prehajamo
               v sklepni del, kjer dobi najprej besedo predstavnica Vlade.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo.</p>
               <p>Z delom, ki ga zagovarja Nova Slovenija, se tudi jaz strinjam, samo to nima veze s
               tem predlogom in s spremembami zakona, ki so ga dali v parlamentarni postopek. Kdo
               imenuje člane nadzornega sveta? Skupščina. Skupščino pa sestavljajo delničarji. Kdo
               imenuje člane uprave? Nadzorni svet. Tistega, ki je prej skupščina postavila, to
               pomeni delničarji. Jaz sem prepričan, da je odgovornost predvsem lastnikov, koga
               imenujejo v nadzorni svet. Problemi se pojavljajo samo pri bankah, ki jih upravlja
               država, ki jih upravlja vlada Mira Cerarja, stranka koalicije in pa SDH. Ali imamo mi
               druge probleme pri ostalih bankah? Mi ne moremo v parlamentu, spoštovani
               predlagatelji, poslanka in pa poslanci iz Nove Slovenije, gledati v zakonu samo na
               državne banke, ampak moramo gledati na bančništvo kot celoto. Ne moremo zaradi tega,
               ker je vlada slaba, ker SDH ni uspešno imenoval članov nadzornega sveta, zdaj
               spreminjati zakonodaje za vse. Se pa strinjam, da je treba narediti spremembo Zakona
               o bančništvu, tudi na drugih zadevah.</p>
               <p>Kot sem že prej tudi v samem stališču povedal, verjetno ni meseca v Državnem zboru,
               ko ne bi bančništva imeli na tapeti. Ampak imamo ga zaradi upravljanja državnih bank.
               Te primerjave, ki jo je kolega Tonin rekel za Formulo 1, ne vem, jaz ne morem kupiti,
               ker ne drži. Lastnik je tisti, ki je odgovoren za to, ne pa, da se potem nekdo, ki
               je, ne vem <gap n="…"/> Jaz toliko vem, da recimo kolega Tonin, če bi imel svoje podjetje,
               verjetno za direktorja svojega podjetja ne bi imenoval nekoga, ki ima slabe rezultate
               iz preteklosti, ker je že sam toliko osveščen in sam toliko odgovoren. To je naloga
               predvsem lastnikov. Mi se včasih ukvarjamo z nekimi problemi, ki sploh niso problemi,
               oziroma ne razrešujemo problema na pravem mestu. Odstopiti bi moral takrat nadzorni
               svet Slovenskega državnega holdinga, odstopiti bi morala takrat uprava Slovenskega
               državnega holdinga s fiaskom, ki so ga imeli v Novi Ljubljanski banki, in odstopiti
               bi moral minister za finance, če mene vprašate. To bi bila prava rešitev. Mi se pa
               ukvarjamo in dajemo v zakone ne vem kakšne določbe. Imamo prenormirane zakone v
               Sloveniji, po 400 členov, ampak rezultat je pa konec koncev vedno isti – odgovornost
               je treba pri upravljavcih najti. Dojenčku, ko se rodi, ne moremo mi že v posteljo
               postaviti, da bo pravnik. Tudi v zakon ne moremo metati raznoraznih številk. To je
               moje osebno mnenje, tukaj nas je pa 90, ki bomo o tem odločali. Ampak jaz predloga k
               takšnim spremembam Zakona o bančništvu ne morem dati. Razloge sem pa že navedel.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Dušan Verbič, potem pa prihajamo v sklepni del, ko dobita besedo
               predstavnica Vlade in predstavnik predlagatelja.</p>
            </sp>
            <sp who="SDZ7:VerbičDušan">

               <speaker>MAG. DUŠAN VERBIČ (PS SMC):</speaker>

               <p>Hvala lepa za besedo, predsednik. Še enkrat, predstavniki izvršilne veje oblasti,
               kolegi in kolegice!</p>
               <p>Predno bom začel svojo razpravo, sem dolžan, ker sem pozorno poslušal vse
               razpravljavce, vseeno malce, če lahko temu rečem, ker imam časa dovolj, skoraj – v
               neki blagi obliki – replike na posamezne razpravljavce. Pa bi kar začel.</p>
               <p>Svojo tako imenovano repliko bi začel z navedbo, ki jo je podal spoštovani kolega
               Marko Pogačnik. Mislim, da se tako pripravljavci tega zakona kot tudi vsi člani
               Državnega zbora premalo zavedamo tega, kar je omenil. Dejstvo je, da zakon velja za
               vse pravne subjekte v Republiki Sloveniji. Danes, kot sem poslušal, je govora
               predvsem o bančni luknji, o odgovornosti in v neki smeri se nikakor ne morem
               strinjati s potekom razprave – razen z zadnjim delom imenovanega poslanca, ki je lepo
               povedal, da so v Republiki Sloveniji delujoče banke, 14 jih je, in od teh 14 so zgolj
               3, ki so v državni lasti, pa še za te, vemo v strategiji upravljanja državnega
               premoženja, smo najverjetneje zelo blizu, da se bo to število zmanjšalo. Ne moremo mi
               v slovenski zakonodaji posiljevati pravnih oseb, lastnikov pravnih subjektov, z neko
               zelo ozko zakonsko določbo, kajti dve desetletji poslovanja bank v državni lasti sta
               bili, vsaj sedaj lahko rečemo, katastrofalni. Več prav gotovo v nadaljevanju.</p>
               <p>Vsakpot ali vsakič, ko bo razprava primerjava Islandija in Slovenija, bom ponovno
               isto poudarjal in tudi moram s tem začeti. Nikakršne primerjave Islandija – Republika
               Slovenija reševanja bančne luknje ne more biti, kajti v Islandiji so imeli že pred
               nastankom bančne luknje normativno urejeno, se pravi opredeljeno kaznivo dejanje
               slaba bančna praksa. V Sloveniji – se o tem ne bi pogovarjal. In tisto, kar je
               ključno, vlada Islandije je ob nastopu takratne okoliščine sama porinila vse banke v
               državni lasti v stečaj. Rezultat je, da danes občani, državljani iz vloženega
               takratnega denarja v te banke dobivajo celo neko simbolično rento. Pri nas pa Vlada v
               tistem obdobju gre v dokapitalizacijo, ampak to je zgodba zase.</p>
               <p>Kar se tiče resnosti, ker je bilo vsaj s strani predlagatelja rečeno, da ni prave
               volje in podobno – da se temu pride do dna <gap n="…"/> Tukaj moram priznati, odločno temu
               nasprotujem, kajti odgovornost za 5-milijardno bančno luknjo <gap n="…"/> Z vso resnostjo v
               Državnem zboru, kjer je bila izvoljena, parlamentarna preiskovalna komisija deluje
               zelo intenzivno. Dokaz temu je tudi vmesno poročilo, ki smo ga bili deležni ob
               predstavitvi pred kratkim, in sam moram priznati, da pričakujem bistven premik v
               procesu odkrivanja, pa čeprav se lahko pogovarjamo zgolj o politični odgovornosti.
               Ampak odločitve ali zaključki te parlamentarne komisije pa moram priznati, da so za
               vse nas lahko zelo spodbudni.</p>
               <p>Kar se tiče kadrovanja. Očitek koalicije in podobno, v primerih, predvidevam, čeprav
               ni bilo konkretno, v največji banki – lahko rečem, da se osebno distanciram od
               tovrstnega kadrovanja in upam, da bo v nadaljevanju čim manj tovrstnih slabih
               primerov. Tisto, kar je res treba izpostaviti, je, kar je s strani predlagatelja
               spoštovani Horvat izpostavil – vse te ljudi je treba spraviti v zapor. Zelo všečna
               politična retorika v tem državnem zboru, kajti vemo, da v zadnjih dveh letih se ne
               samo intenzivno razpravlja, ampak so tudi določene aktivnosti v Državnem zboru, ampak
               tovrstni postopki so izključno pristojnosti organov pregona. Tožilstvo, NPU, sodišče.
               Ob tej priliki moram še enkrat spoštovanega predlagatelja opozoriti – menim, da je
               bil on tudi prisoten, ko smo pred dobrima dvema letoma na enem od matičnih odborov
               razpravljali o vzrokih za bančno luknjo, kjer je bil prisoten znani cenilec gospod
               Kozina. In kaj je on takrat nam kot parlamentarcem zelo lepo povedal? Veliko zlo, da
               je – sploh sedanje stanje glede ugotavljanja odgovornosti za bančno luknjo – bilo
               storjeno v Državnem zboru. In celo tudi povedal, zakaj. Zato, ker se v kazenskih
               zakonih ni opredelilo, da je slaba bančna praksa tudi kaznivo dejanje. In kaj se
               dogaja danes? Da tisti, ki so na tak ali drugačen način odgovorni, zlorabljajo
               postopkovne razloge, da se zadeve zavlačujejo. Ampak menim, da je vprašanje časa,
               kdaj se bo tudi to premaknilo v smer, ki jo vsi pričakujemo.</p>
               <p>In za konec tega dela, predno začnem razpravo, se moram dotakniti tudi predstavitve
               spoštovane poslanke mag. Alenke Bratušek. Zakaj se mi danes o tem tudi pogovarjamo?
               Menim, da je eden od ključnih razlogov tudi odločitev takratne njene vlade, ki je v
               letu 2013 preprosto podržavila privatne banke. In menim, da se premalokrat o tem
               govori. Tukaj na tej govornici pa poziva, da vendar stopimo skupaj in rešimo nastalo
               situacijo. Dostikrat letijo neupravičene, kakorkoli že bi človek rekel, besede na
               račun največje stranke – SMC. Nas takrat sploh ni bilo zraven. Pričakovati v letu,
               dveh čudežni preobrat – mislim, da je to popolnoma nerealno. In moram priznati, da je
               nenavadno, če temu lahko tako rečem, obnašanje tistega, ki je povzročil, da so se
               privatni lastniki dobesedno podržavili – če govorim tukaj o lastnikih bank. Kajti to
               je posledično pomenilo breme davkoplačevalcev, ki se ga seveda na veliko občuti. In
               ravno s strani predlagateljev in tistih, ki veliko govorijo ob vsaki priložnosti,
               tudi v tem predlogu spremembe zakona o bančni luknji nobene besede. Če ta delček
               zaključim, upam, da bo tudi ta del kdaj v razpravi, kajti ne samo, da se rešuje
               posledica, ampak imejmo pred očmi tudi vzrok.</p>
               <p>Prešel bi na uvodni del svoje razprave, kolikor mi je še ostalo časa. Lahko povem, da
               se bom opredeljeval zgolj na predlog zakona, kajti predmet bančne luknje menim, da je
               bil velikokrat že na drugih odborih, in sem prepričan, da bo tudi še v nadaljevanju.
               V svoji razpravi ne želim polemizirati s konkretno vsebino predloga tega zakona,
               kajti tako imenovana teorija obetov, ki je zapisana, menim, da je stvar
               strokovnjakov, ekspertov, predvsem pa tistih, ki odločilno vplivajo v procesih
               upravljanja in vodenja samih bank. Kajti kot politik smatram, da nisem tako velik, če
               lahko temu tako rečem, poznavalec, da bi bil kredibilen zagovornik te teorije ali pa
               njen nasprotnik. Zaradi tega lahko samo rečem, da se v tovrstni razpravi lahko malce
               dotikam te vsebine, ne morem pa se resnično opredeliti glede samega pomena in
               implementacije v zakon.</p>
               <p>To, kar je predlagatelj zapisal v sam zakon – moram priznati, da je prav, da ga
               preberem, kajti danes še ni bilo ne s strani razpravljavcev ne ostalih posebne teže,
               vendar menim, da je to ključno. Cilj predlagatelja je, da se izboljša ureditev
               pogojev za imenovanje članov nadzornega sveta oziroma uprave bank, ki temelji na
               teoriji obetov, ki jo je razvil Nobelov nagrajenec za ekonomijo. Moram priznati, da
               sem temu cilju, bi človek rekel, zelo prisluhnil tudi v nadaljevanju, ki je zapisano
               pod točko 2.3 Poglavitne rešitve. In tisto, kar človeku pade posebno v oči, je, da se
               želi s tem predlogom zakona <q>»uvesti nov kriterij dopustnosti imenovanja v nadzorne
               svete bank, po katerem bodo lahko na ta položaj imenovani«</q>, poudarek, <q>»le kandidati,
               ki so v preteklosti glede na kazalnik deleža t. i. slabih posojil izkazali svojo
               nadpovprečno uspešnost«</q>. Moram priznati, da tukaj pa sem bil v neki smeri – ne bom
               uporabil besede zmeda – presenečen, predvsem bolj v negativno kot pozitivno smer.
               Zakaj? Ustvaril sem si sliko, da Poslanska skupina Nove Slovenije – na podlagi
               prispevkov in razprav poslancev – zelo dobro obvlada pristop korporativnega
               upravljanja. Seveda vezano na upravljavsko funkcijo tako v gospodarstvu kot tudi v
               finančnih institucijah, sploh sedaj, ko se pogovarjamo o bankah. Kajti bolj ko človek
               ti dve sporočili, bistvo predloga zakona <gap n="…"/> bolj si ustvarja vtis, da gre bolj za
               sporočilo javnosti, da so v Poslanski skupini Nove Slovenije resnično odlični
               poznavalci teorije in prakse v upravljanju bank. Poudarjam, distanciram se od bančne
               luknje. Pogovarjam se izključno o tem predlogu, ki ga imamo na mizi. Kajti eno je
               akademski, če temu lahko tako rečem, akademski ali znanstveni nivo, kjer ni kaj
               oporekati. Lahko rečem samo: pozdraviti, da se lahko soočimo s takim, recimo temu,
               akademskim izdelkom. Ampak ko se pogovarjamo pa o sistemu bank finančnih institucij,
               je ključno vprašanje praktična vrednost ali uporabnost. V tem predlogu zakona lahko
               samo rečem, da izhaja zgolj samo neka praznina, kar se tiče tovrstne teorije, vezano
               na prakso. Tukaj imam že na začetku temeljno vprašanje predlagatelju. Ali lahko pove,
               v kateri banki – sumim, da v Sloveniji, ali pa bom prijetno presenečen, ali pa v
               tistih bankah, po katerih se tako radi zgledujemo – je tovrstna teorija tako
               imenovanega izboljšanja pogojev pri izbiri kandidatov, teorija obetov, uveljavljena?
               V zvezi s tem moram priznati, da sem dobil ali sebi postavil vrsto vprašanj, od koder
               se potem logično nadaljuje, kako neko dobro ali odlično znanstveno delo, ki je celo
               nagrajeno, kar implementirati v ta naš slovenski prostor, za katerega pa vemo, in
               mislim, da večina meni, da je katastrofalno vodenje in kadriranje bank v državni
               lasti v zadnjih desetletjih. Nekaj vprašanj, ki so se mi pojavila v zvezi z
               implementacijo tega predloga, bi potem tudi navedel.</p>
               <p>Dejstvo je, da pozabljamo – in predvidevam tudi predlagatelj v hotenju po boljšem
               jutri, boljšem pristopu – da so v Republiki Sloveniji vseskozi do prihoda tujih
               lastnikov banke delovale v državni lasti, razen redkih izjem, ki so prišle s svežim
               kapitalom in ustanovile banke. Ampak mi se ne pogovarjamo o njih, kajti privatni
               lastnik nima nobenega tovrstnega problema, kot ga ima država Republika Slovenija v
               zvezi s svojimi bankami. Spet sem na desetletjih. Slabe terjatve so se v Republiki
               Sloveniji pred prenosom evropskih direktiv – sploh pa z vstopom v Evropsko unijo –
               dobesedno razvrščale ali kategorizirale v neki smeri po principu tistih, ki so
               odločali. Ne želim tukaj delati kakršnekoli krivice, ampak fokusirani smo spet na
               tiste banke, v katerih je posledično prišlo tudi do dokapitalizacije. Dejstvo je, da
               vsa tovrstna razvrščenost posojil ali kreditov – vemo zelo dobro, da je bila večina
               stvari do prenosa posameznih direktiv, vezano na bančništvo, praviloma razvrščena ali
               kategorizirana v skupino A, B, morda tudi C. Žal, tudi parlamentarna komisija,
               sedanja ali prejšnja, ugotavlja, da je bila velika večina, posebno pa tisti, ki so
               imeli zelo velike zneske odobrenih kreditov, v procesih reprogramiranja. Kar pomeni,
               da ko se je zadeva malce podrobneje gledala, se je ugotovilo, da so bili milo rečeno
               zavajajoča razvrstitev tudi ob sodelovanju vseh tistih akterjev, ki so bili ključni,
               da bi lahko popravili realno ali objektivno oceno.</p>
               <p>Na koncu se je zgodilo, da so se tovrstne kategorizacije morale prekvalificirati v
               tisto objektivno in realno stanje. Posledica tega so bili odpisi terjatev, ki se jih
               tudi v Državnem zboru skoraj nikoli ne dotika nobeden, tudi za nazaj, in v letu 2013,
               kot je znano, dokapitalizacija ter prenos slabih terjatev na DUTB. Tisto, kar je v
               neki smeri tudi neposredno vezano na to članstvo, če temu lahko tako rečem, uprav ali
               nadzornih svetov, pogrešam in sprašujem, ali se je predlagatelj tudi kaj poglobil v
               prenos te tako imenovane teorije obetov, kaj to pomeni realno tudi za slovenski,
               recimo temu, bančnoposlovni zaposlitveni prostor. Zavedati se moramo, da imajo vsi
               člani uprav, tako menim, kolikor poznam, in tudi člani nadzornega sveta v svojih
               pogodbah o zaposlitvah tudi konkurenčne klavzule. In ravno konkurenčne klavzule so
               tista varovala, da se ne omogoča posameznim nosilcem – in to najvišjim nosilcem –
               prehod v konkurenčne banke. To ni stvar treh mesecev, kot se pogovarjamo v zadnjem
               času, da je to odpovedni rok tudi za najodgovornejša mesta ali pozicije v državni
               lasti na posameznih subjektih, ampak konkurenčne prepovedi veljajo vrsto let, odvisno
               od pozicije in tudi uveljavljenih strokovnjakov. To se pravi, tudi pri implementaciji
               tovrstne teorije se potem vprašamo, koliko pa je potem še na razpolago domačih
               slovenskih strokovnjakov, če niso bili vpeti v sistem, recimo temu, soodgovornosti
               pri nastanku bančne luknje, in tistih, ki niso bili in imajo konkurenčne klavzule.
               Preprosto, tega kadra skoraj ni.</p>
               <p>Kar se tiče pa predlagane rešitve Poslanske skupine NSi, da se odpira, kakor je
               velikokrat rečeno, veliki zagovornik privatnemu sektorju v Republiki Sloveniji in
               sploh privatni lastnini, pa moram priznati, da mi je malce nenavaden ta predlog ali
               stališče, kajti ocenjujem, da se s tem predlogom onemogoči lastniku banke, da
               samostojno določi osebo, ki ji zaupa – v tem primeru – vodenje preko uprave ali
               nadzornega sveta. Zakaj tako razmišljam, predvsem o tem, kar sem že prej navedel, kar
               je zelo jasno zapisano pod poglavitne rešitve, in bom še enkrat ponovil – vsaj ta del
               stavka: <q>»po katerem bodo lahko na ta položaj imenovani le kandidati«</q>. Tukaj se bom
               sedaj vrnil na tisti uvodni stavek, ki sem ga imel, in sem v neki smeri podprl
               stališče kolega iz Poslanske skupine SDS: <q>»Tovrstni predlogi urejajo zakonsko
               materijo za vse pravne subjekte v državi Republika Slovenija.«</q> In še enkrat ponovim,
               danes imamo 14 bank z različno lastnino – predvsem privatno lastnino – in 3
               hranilnice. In preprosto je to tudi eden od ključnih razlogov, da tovrstne pobude ali
               predloge sam ne morem podpreti, kajti posegamo, dobesedno, s tako zakonsko ureditvijo
               v tisto temeljno pravico lastnika, da se sam odloči, koga bo imenoval ali kadroval.
               In sedaj se skozi zakonske mehanizme uvajati, je zame to resnično nasprotujoče v
               odnosu do te temeljne resnice.</p>
               <p>Ko se pogovarjamo o tej tako imenovani – recimo temu, ne moremo se izogniti – bančni
               luknji, se kljub vsemu v teh razpravah premalo dotikamo nečesa – saj v Sloveniji cel
               bančni sistem pa vseeno ni tako slab! Vrtimo se pa samo okoli bank v državni lasti.
               In tudi tukaj moram priznati, da sem kritik različnih razprav, kajti zanemarjamo ali
               pa v neki smeri podcenjujemo vlogo tistih bank, ki pa popolnoma normalno, dobro
               delujejo tako kot v sosednjih državah. In skozi prizmo zgolj problemov državnih bank,
               pravnih oseb v Republiki Sloveniji, vsaj na področju finančnih institucij – jih ne
               zanima. Imajo pa marsikdaj občutek, da letijo tovrstne razprave in negativnost do
               tega segmenta tudi na njih, kar pa ni prav.</p>
               <p>Za konec – kaj pogrešam ali kaj je tisto, kar človeka spodbudi, da mogoče malce
               poglobljeno pogleda tudi vsebino samega predloga? V samem predlogu ste zapisali
               načelo, in sicer <q>»predlog zakona sledi načelu gospodarnosti in načelu odgovornosti«</q>.
               Moram priznati, da s tem preprosto res ne morem biti zadovoljen iz popolnoma drugega
               razloga, za katerega menim, da bi moral biti v tem kontekstu vsaj malce naveden.
               Veste, da smo v Državnem zboru sprejeli Zakon o bančništvu 2, in moram priznati, da
               sem vesel, da smo takrat uspeli določene zadeve tudi vgraditi, predvsem za tiste
               osebe, ki so najbolj ključne in odgovorne v procesih upravljanja ali korporativnega
               upravljanja bank. Po tem zakonu velja strožje načelo, načelo ne samo dobrega
               gospodarja, ampak tudi skrbnega strokovnjaka. In to je tisto, kar je prava popotnica,
               da se zadeve spremenijo na bolje v slovenskem bančnem prostoru. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Prehajamo v sklepni del splošne razprave. Besedo ima mag. Miranda Groff Ferjančič,
               državna sekretarka. Izvolite.</p>
            </sp>
            <sp who="SDZ7:GroffFerjančičMiranda">

               <speaker>MAG. MIRANDA GROFF FERJANČIČ:</speaker>

               <p>Hvala za besedo.</p>
               <p>Želela bi samo še poudariti, kar sem že v uvodnem nagovoru povedala. Kriterije za
               ocenjevanja primernosti kandidatov za člane nadzornega sveta uprav bank določajo
               Zakon o bančništvu, smernice evropskega bančnega regulatorja ter podzakonski akti
               Banke Slovenije. Veljavna ureditev 38. in 53. člena Zakona o bančništvu ter na njuni
               podlagi sprejeti zakonski predpisi ob upoštevanju standardov in usmeritev, ki jih v
               okviru svojih pristojnosti določa evropski bančni regulator, zagotavljajo okvir za
               presojo primernosti kandidatov za člane uprav in nadzornega sveta banke, ki omogoča
               tudi ustrezno upoštevanje preteklih aktivnosti in delovanja kandidatov, vključno z
               njihovim prispevkom in odgovornostjo za nastanek in obravnavo nedonosnih terjatev v
               bankah. Presoja regulatorja zagotavlja obravnavo in sklepanje o primernosti
               posameznega kandidata ter njegove odgovornosti za nastanek in obravnavo teh
               nedonosnih terjatev v bankah.</p>
               <p>Prav tako bi rada izpostavila, da predpisi, sprejeti in uveljavljeni, določajo, da je
               v petih dneh po imenovanju člana nadzornega sveta treba o tem obvestiti tako Banko
               Slovenije kot Evropsko centralno banko. Nato se izvede naknadna neodvisna ocena
               regulatorja na podlagi sklepa Banke Slovenije o dokumentaciji za dokazovanje pogojev
               za imenovanje člana v upravni organ. Posledica teh aktivnosti je tudi možna prepoved
               opravljanja funkcije člana nadzornega sveta. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima predstavnik predlagatelja, gospod Jožef Horvat. Izvolite.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Hvala vsem, spoštovani kolegice in kolegi, za vašo
               razpravo.</p>
               <p>Jaz bi vsaj to želel, da razmete, da smo ta zakon skupaj s strokovnjaki pisali
               izključno z dobrimi nameni – upam, da je vsaj to pri vas prisotno – da nismo napisali
               tega zakona, zato da bi nekomu nagajali. Seveda, zakon oziroma same določbe so
               tehnično dokaj zapletene, morda javnosti tudi nerazumljive, ampak želeli smo, da
               dejansko res udejanjimo to, kar pravimo; na napakah se učimo. Seveda smo govorili o
               bančni luknji. Bančna luknja in sanacija bančne luknje je preteklost, da pa se nam ne
               bi nikoli več to dogodilo, smo pripravili ta zakon o bančništvu, ki je seveda vezan
               na kadrovanje v ključne organe vsake korporacije, torej tudi banke, nadzorne svete in
               člane uprav. Seveda mi vemo, za katere subjekte je ta zakon spisan, za katere
               subjekte velja; velja za vse banke na območju Republike Slovenije. Seveda je pa tudi
               razumljivo, da najprej pomislimo na banke v državni lasti, in tam imamo največje
               probleme. Zakaj? Ker nimamo pravega lastnika. Zato mi toliko govorimo o
               privatizaciji, o umiku države iz gospodarstva; pri nas je pa narobe svet. Ne samo v
               bančnem sektorju, tudi v drugih, v gospodarskem sektorju imamo primer, da se pa
               gospodarstvo umika iz države. Danes smo na Odboru za zadeve Evropske unije že
               govorili o eni zelo znani slovenski blagovni znamki, ki se je umaknila vsaj z delom
               proizvodnje v Italijo; pa to zdaj ni tema. Tukaj mi nimamo te moči, te korajže, te
               politične volje, da bi naredili reformo v glavah, kjer še vedno tečejo socialistični
               procesi, da mora biti vse državno. Vse državno regulirano in kontrolirano.</p>
               <p>In jaz bom naslednje leto vsak mesec opozoril na dokument Evropske komisije, ki ima
               oznako – saj zdaj jo že tudi vi poznate, ker jo tolikokrat ponavljam – SA.33229, kjer
               je Evropska komisija dovolila slovenski državi dokapitalizacijo Nove Ljubljanske
               banke v višini 1,55 milijarde evrov, ampak – pozor – s katalogom zavez. Vlada, ni
               pomembno katera, slovenska vlada se je zavezala, da bo ta katalog zavez realizirala.
               Ena od teh zavez je privatizacija Nove Ljubljanske banke do 31. 12. 2017. Ta
               dokument, o katerem govorim, ima datum 18. december 2013 – se pravi, v nedeljo bodo
               minila 3 leta – ampak do te zaveze je pa praktično samo še eno leto. In kje je naš
               problem? Česa se mi bojimo? Prvi odgovorni za vodenje te države je povedal, da ni
               pravi čas za privatizacijo Nove Ljubljanske banke, kar pomeni, da bo država še vedno
               držala Novo Ljubljansko banko, in država bo kadrovala, vlada bo kadrovala – kako pa
               vlada kadruje? Politično. Vsaka – naša, vaša, zgornja, spodnja, katerakoli. Ali je to
               prav? In kolega Verbič je nam predlagateljem postavil korektno vprašanje, da naj
               povemo, kje so ti mehanizmi vgrajeni, v katerih bankah. Odgovor je: v vseh tistih,
               kolega Verbič, kjer imajo nizki delež nedonosnih terjatev, kjer imajo te mehanizme
               ali pa takšne, ki tako učinkujejo, vgrajene v svojih aktih. Odgovor je zelo
               preprost.</p>
               <p>Mi pa moramo na žalost, ker je državna lastnina, to zadevo zapisati v zakon. In ja,
               na žalost, Zakon o bančništvu velja za vse bančne subjekte v tej državi. Ko gre za
               kadrovanje, če sem jaz lastnik, če ste vi, katerikoli, lastnik, ja seveda, da
               pogledamo, ali je bil nek kandidat že kdaj v bančnem sistemu, koliko časa je bil in
               kakšni so njegovi rezultati, ali je v tistem času, ko je bil recimo član uprave, neka
               banka XY imela velik delež nedonosnih terjatev – torej če te izvirajo iz tistega
               časa. Če bi bil jaz lastnik, bi to pogledal in temu kandidatu v primeru, da prihaja
               iz zelo slabega obdobja neke banke, ne bi pustil, da bi bil član nadzornega sveta
               neke druge banke ali pa član uprave. Saj to so povsem logične zadeve. Da bi pa
               subjektivno kadrovanje, politično kadrovanje eliminirali, pa smo zato tukaj zapisali
               te formule, če hočete.</p>
               <p>Delež nedonosnih terjatev, delež – najbrž se to bolj slabo vidi, zato bom tudi
               prebral ta slide <gap n="…"/> Smo že povedali najprej, kaj je nedonosna terjatev, mislim, da ne
               rabim ponavljati. Delež nedonosnih terjatev neke banke pa je razmerje med vrednostjo
               nedonosnih terjatev te banke in med vrednostjo vseh terjatev banke. In zdaj gremo
               iskat kazalnik – ugotovitev in primerjava s slovenskim bančnim sistemom najprej – in
               ugotovimo delež nedonosnih terjatev vseh slovenskih bank. Ta se izračuna kot
               razmerje, torej ulomek, v števcu vrednost nedonosnih terjatev vseh slovenskih bank, v
               imenovalcu pa vrednost vseh terjatev vseh slovenskih bank. In če je delež nedonosnih
               terjatev v tisti banki, kjer je ta kandidat delal, manjši kot delež nedonosnih
               terjatev v vseh slovenskih bankah, je dobil zeleno kljukico. Ker pa smo v Evropski
               monetarni uniji, gremo še naprej. Gre za celovito sliko. Kolegica Urška Ban,
               predsednica Odbora za finance, je izpostavila neke primere, ki so relevantni. Kaj, če
               nekdo umre in je zaradi tega nastala nedonosna terjatev? Seveda so takšni primeri,
               ampak mi gledamo celovito sliko. Najbrž, za božjo voljo, najbrž ni nedonosnih
               terjatev v neki banki zaradi tega, ker je polovica kreditojemalcev umrla, a ne?
               Najbrž je to nek, hvala bogu, mali delež.</p>
               <p>Gremo zdaj na območje Evropske monetarne unije in ugotavljamo delež nedonosnih
               terjatev vseh bank v Evropski monetarni uniji. Ta je razmerje, ulomek: v števcu
               vrednost nedonosnih terjatev vseh bank v Evropski monetarni uniji, v imenovalcu
               vrednost vseh terjatev vseh bank v Evropski monetarni uniji. In če je zdaj spet delež
               nedonosnih terjatev tiste banke, v kateri je kandidat delal, manjši od deleža
               nedonosnih terjatev v celotni Evropski monetarni uniji, dobi kandidat drugo zeleno
               kljukico in gre zadeva naprej. Kaj je zdaj tu sporno? Vse te številke obstajajo,
               gospe in gospodje, ker smo preverjali. To se da izračunati. Verjamem, da je veliko
               gradiva in da se vsak tudi ni mogel v vse te zadeve poglobiti, ampak želel bi še, če
               mi dovolite, spoštovani kolegici Urški Ban razložiti <gap n="…"/> Ona se je ukvarjala seveda z
               ljudmi, ki so, ne vem, tam na drugem, tretjem nivoju, ki odobravajo kredite v sklopu
               kreditnih odborov in tako dalje. Ja, seveda, vse to je res, ampak politiko banke,
               pravila banke, pravilnike ne nazadnje, kako se kredit dodeli, pa gotovo sprejema
               uprava banke in še morda nadzorni svet povrhu. Zato se mi seveda v tem zakonu ne
               ukvarjamo s tistim, ne vem, middle managementom, z nekim tretjim nivojem upravljanja
               posamezne banke.</p>
               <p>Poglejte, na novembrski seji sem gospoda premierja spraševal prav o našem svežnju
               tako imenovanih bančnih zakonov oziroma zakonov, ki naj bi v bodoče omogočali boljše
               kadrovanje in ki naj bi omogočali lažje in hitrejše iskanje vrtalcev bančne luknje.
               Povedal sem predsedniku, da z novelo Zakona o bančništvu predlagamo uvedbo kriterija,
               ki bi osebam, ki so v bankah odgovorne za nadpovprečni delež slabih kreditov,
               onemogočili zasedanje pozicije v bančnih upravah in nadzornih svetih. Potem v noveli
               Zakona o državnem tožilstvu predlagamo ustanovitev specializiranega oddelka za pregon
               bančnega kriminala v okviru Specializiranega državnega tožilstva ter njihovo
               kadrovsko okrepitev, v noveli Zakona o sodiščih pa predlagamo ustanovitev posebnih
               sodnih oddelkov za obravnavo bančne kriminalitete. Izboljšani pogoji za pregon
               kaznivih dejanja bančništva so pač za nas, za Novo Slovenijo-krščanske demokrate,
               ključni. Gospoda premierja sem spraševal, če bo podprl katere od rešitev iz paketa
               zakonov za pregon bančnega kriminala in boljše kadrovanje v prihodnje za člane uprav
               in člane nadzornih svetov. Seveda mi gospod premier na to vprašanje ni direktno
               odgovoril. Je pa povedal naslednje. Pravi, da <q>»učinkovit pregon bančnega kriminala in
               v okviru tega tudi preiskava tako imenovane bančne luknje je vsekakor zaveza naše
               vlade«</q>. Tako premier. <q>»Verjamem, da si vsi tega želimo. Da bi bilo to učinkovito delo
               opravljeno čim prej in tudi vi, poslanci Državnega zbora, tukaj opravljate pomembno
               delo, ko sprejemate zakonodajo, ki jo Vlada predlaga, in še nekatere druge ukrepe«</q>.
               No, tu se je morda majčkeno zmotil. Mi sprejemamo tudi zakonodajo oziroma lahko
               sprejemamo tudi zakonodajo, ki jo mi predlagamo, ker imamo parlamentarno demokracijo.
               Mi smo dejansko temu tudi na nek način sledili in sledili tudi že davnemu pozivu
               predsednika Vlade, ki je povedal, da je treba iskati rešitve. Mi rešitve iščemo.</p>
               <p>Sedaj ob koncu tega mojega izvajanja pričakujem, da bo vtis, da smo dobronamerno
               pripravili to rešitev, se posvetovali z relevantnimi strokovnjaki, ki na tem področju
               nekaj vedo, in na nek način pričakujemo vašo podporo in potem v drugem branju zadeve
               še izboljšamo. Mi smo izjemno veseli, da je so podoben zakon, skorajda identičen,
               ampak ta je širši in nekoliko izboljšan, podprli kolegi Marka Pogačnika, ki se je tu
               angažiral, dobro angažiral pri razpravi. Seveda tudi pričakujem, ampak vsak je pri
               svoji odločitvi svoboden, tudi tokratno podporo. Ker poglejte, predvsem nas skrbi to
               politično kadrovanje. Če bi bil jaz danes lastnik, bi – sedaj če govorim o Marku, ki
               ga dobro poznam, zelo dobro poznam – brez kakšnega daljšega razmisleka kolega Marka
               postavil za predsednika uprave ali pa predsednika nadzornega sveta banke, katere
               lastnik bi bil. Ker kar je delal v svoji poslovni karieri, je vedno izjemno dobro
               delal. To je sedaj samo en primer. Lahko bi kakšnega drugega, ampak se toliko pač ne
               poznamo, omenjal.</p>
               <p>Še nekaj, da se vrnem spet na svoje poslansko vprašanje na tej seji. Ko smo mi v naši
               vladi leta 2012 pisali Zakon o ukrepih za krepitev stabilnosti bank, smo v 33. člen
               zapisali tudi zelo pomembno določbo. Najbrž smo takrat ugotavljali, je prav zaradi
               33. člena grozil referendum temu zakonu, ker so se mnogim začele hlače tresti, veste.
               Ta 33. člen v prvem in drugem odstavku je zelo pomemben. Sedaj me je zanimalo, ko sem
               spraševal mag. Matejo Vraničar Erman, ministrico za finance, kako se pa kaj izvaja ta
               33. člen. Najprej prvi odstavek, ki pravi, da upravni odbor DUTB, Družbe za
               upravljanje terjatev bank, mora po službeni dolžnosti spisati ovadbe, da sem
               direkten, za barabije, ki jih ugotovi. Mag. Mateja Vraničar odgovarja: <q>»Do sedaj je
               Družba za upravljanje terjatev bank Nacionalnemu preiskovalnemu uradu naznanila 57
               nepravilnosti. Hkrati pa je DUTB pripravila skupaj 6 ovadb, ki so bile posredovane
               Generalni policijski upravi v nadaljnjo preiskavo. Znotraj DUTB je oblikovan sistem
               naznanitev, tako da ne moremo vseh teh aktivnosti pripisati točno članom upravnega
               odbora, zagotovo pa vodstvo DUTB skrbi za to, da tisti, ki so po notranjih pravilih
               zadolženi, da tovrstne naznanitve opravijo, to svojo dolžnost tudi izpolnijo.«</q> Torej
               gre za dolžnost. Ali je teh 57 naznanitev dovolj, je to prava številka, jaz ne vem.
               Ali je šest ovadb ali pa samo šest ovadb dovolj, jaz ne vem, zato sem predlagal, da
               bi bila razprava v Državnem zboru na to temo prav izvajanje člena 33 ZUKSB, ampak je
               bilo samo 19 glasov podpore. Pa še nad temi sem presenečen. Seveda, če upravni odbor
               Družbe za upravljanje terjatev bank pa te dolžnosti ne opravlja, je člane treba
               razrešiti.</p>
               <p>To sem tudi spraševal ministrico za finance, ki prvi: <q>»Ministrstvo za finance v
               okviru svojih nadzornih pristojnosti ni zaznalo primera, da bi prišlo do opustitve
               obveznosti, ki so določene s 33. členom zakona, torej nismo predlagali razrešitve
               nobenega člana upravnega odbora zaradi opustitve te dolžnosti.«</q> V redu. Jaz to
               verjamem. Sedaj, ali je res perfektno upravljanje Družbe za upravljanje terjatev
               bank, o tem naj sodijo tisti, ki so odgovorni za to, da to nadzirajo. Jaz si srčno
               želim, da bi vendarle enkrat to vsebino, bančna luknja, pregon kriminala in bančnega
               kriminala in tako naprej, da bi to enkrat vendarle dali z dnevnega reda. Seveda pa
               tega gotovo prej ne bo, in o tem se bomo še gotovo dolga leta pogovarjali, vse do
               takrat, dokler ne bo prišlo tudi do privatizacije Nove Ljubljanske banke. Upam in si
               želim, da bi pa morda v naslednjem letu, ki je ključno prav za ta proces, se tukaj
               poenotili ali pa bomo spet rekli: Mah, Evropska komisija – kdo je pa to? To so neki
               biriči iz Bruslja, njih pa že ne bomo poslušali! Predvčerajšnjim sva s kolegico Urško
               imela pogovor z generalnim direktorjem Direktorata za finančno stabilnost, ki sicer
               ne pokriva področja konkurenčnosti, kamor spadajo banke in privatizacija, pa mu je
               kar malo samo vzelo, ko sem ga vprašal, kako bo Evropska komisija na to reagirala. Je
               bil kar zadihan gospod, ki je izjemen strokovnjak, rekel pa je, da Evropska komisija,
               vsaj on zaenkrat teh informacij nima, da bi Slovenija odstopila od svoje zaveze, to
               je privatizacija NLB do konca leta 2017. To bo za NLB odrešitev, verjemite. Hvala
               lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Vsi prijavljeni razpravljavci ste dobili besedo. Ostalo nam je še nekaj časa. Želi še
               kdo razpravljati? Hvala lepa.</p>
               <p>Zaključujem splošno razpravo. O predlogu sklepa, da je predlog zakona primeren za
               nadaljnjo obravnavo, bomo v skladu s časovnim potekom seje zbora odločali v torek,
               20. 12. 2016, v okviru glasovanj.</p>
               <p>S tem prekinjam 23. točko dnevnega reda.</p>
               <p>Prehajamo na <title>24. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH ZAKONA ZA URAVNOTEŽENJE JAVNIH FINANC.</title>
               </p>
               <p>Predlog zakona je v obravnavo Državnemu zboru predložila skupina 19 poslank in
               poslancev s prvopodpisanim gospodom Jožetom Tankom. V zvezi s tem predlogom zakona je
               skupina 19 poslank in poslancev s prvopodpisanim gospodom Tankom zahtevala, da
               Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagatelja,
               gospodu Žanu Mahniču. Izvolite.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Hvala za besedo, podpredsednik. Spoštovana gospa državna sekretarka, spoštovane
               kolegice poslanke in kolegi poslanci!</p>
               <p>Tudi v prejšnji točki dnevnega reda smo veliko govorili o korupciji, na splošno ta
               Državni zbor veliko govori o korupciji, predvsem išče načine, kako to korupcijo
               zatirati. Zagotovo se bomo strinjali, da je korupcijo treba zatreti že v kali oziroma
               tam, kjer obstajajo možnosti, da korupcija je, predvsem pa, da tam so ljudje, ki se
               lahko te korupcije učijo. Če vas vprašam oziroma če bi državljanke in državljane
               vprašali, predvsem mlade, študente, študentke, dijakinje, dijake, katera beseda
               najbolj konkretizira oziroma okarakterizira Študentsko organizacijo Slovenije, bi to
               bila zagotovo beseda korupcija. Poznamo takšne in drugačne zgodbe, takšne in drugačne
               malverzacije, ki se dogajajo v povezavi s Študentsko organizacijo Slovenije, več
               oziroma konkretno bom naštel kasneje v razpravi.</p>
               <p>Če dovolite, zakaj smo ta zakon predlagali oziroma kaj sploh predlagamo. Predlagamo
               spremembo ZUJF, to se pravi Zakona o uravnoteženju javnih financ v delu, ki se nanaša
               na koncesnine, ki pridejo s strani študentskega dela. Če si predstavljamo študenta
               oziroma dijaka, ki dela preko študentskega dela, nekdo, ki zasluži 100 evrov neto,
               plača 133,74 evra, to je pač bruto. Od teh 133,74 evra on dobi 100 evrov neto. Teh
               33,74 evrov pa se plača za koncesijske dajatve, za pokojninsko zavarovanje, za
               zdravstveno zavarovanje in tako naprej. No, in od teh 33,74 evra gre za sklad za
               štipendije, za Študentsko organizacijo Slovenijo in za študentske servise 16 evrov,
               konkretno od tega potem 3,8 evra dobi Študentska organizacija Slovenije – brez
               kakršnegakoli razpisa, zato ker v zakonu tako piše. V enem letu se tega denarja
               nabere približno med 9 in 10 milijonov evrov. Se pravi, Študentska organizacija
               takole, brez kakršnegakoli razpisa dobi med 9 in 10 milijonov evrov denarja. Nobenega
               razpisa, nobene odgovornosti; skratka poznamo pa, kaj se s tem denarjem dogaja. Ta
               denar ne pride v prave roke, ne pride do mladih študentk in študentov, do dijakinj in
               dijakov.</p>
               <p>Zato v Slovenski demokratski stranki predlagamo spremembo. Sprememba bi šla v smeri,
               da teh 3,8 evra – govorimo, recimo, o nekom, ki zasluži 100 evrov, recimo o nekom, ki
               zasluži 500 evrov, je to potem 19 evrov. Mi predlagamo, da se ta denar drugače
               razporedi. Skratka, od te koncesijske dajatve ŠOS dobi 23,7 odstotka, študentski
               servisi dobijo 23,7 odstotka, okoli 52 odstotkov pa gre v sklad za štipendije. Mi
               predlagamo, da se sedaj drugače razdeli teh 23,7 odstotka, ki jih dobi Študentska
               organizacija Slovenije na naslednji način: da 10 odstotkov tega denarja dobi Urad za
               mladino, da 8 odstotkov tega denarja dobi še vedno Študentska organizacija Slovenije,
               da 2 odstotka tega denarja dobijo direktno študentski klubi lokalnih skupnosti in da
               se 2 odstotka tega denarja – oziroma 3,7 odstotka, kolikor ostane – pa se da v sklad
               za štipendije.</p>
               <p>Če vzamemo številko 9 milijonov evrov, približno 9 milijonov evrov, kolikor
               Študentska organizacija dobi, bi to pomenilo naslednje. Od teh 9 milijonov evrov 42
               odstotkov dobi Urad za mladino, 43 odstotkov ŠOS, 16 odstotkov sklad za štipendije, 8
               odstotkov pa lokalni klubi. Kar pomeni naslednje: Urad za mladino 3,8 milijona evrov,
               ŠOS 3,1 milijona evrov, štipendije 1,4 milijona evrov in študentski klubi 700 tisoč
               evrov. Kaj bomo s tem dosegli? Dosegli bomo, da bo denar bolj pravično razporejen in
               tudi bolj transparentno porabljen. Urad za mladino je krovna organizacija oziroma
               institucija, je krovni organ, ki v tej državi bdi nad mladinskim sektorjem, imajo
               številne razpise, približno 100 mladinskih organizacij, ki združujejo na 10 tisoče
               mladih v naši državi dobi denar od Urada za mladino. ŠOS še vedno ostane približno
               tretjina sredstev, ki jih imajo sedaj, predvsem pomembno pa je, da tukaj uvajamo tudi
               dodatno solidarnost, to se pravi Mladi za mlade, kar 1,7 milijona evrov od teh
               devetih gre dodatno v sklad za štipendije, ostalo pa študentskim klubom, približno
               700 tisoč evrov.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa</p>
               <p>Za uvodno obrazložitev mnenja dajem besedo predstavnici Vlade gospe Mariji Janc,
               državni sekretarki na Ministrstvu za finance. Izvolite.</p>
            </sp>
            <sp who="SDZ7:JancMarija">

               <speaker>MARIJA JANC:</speaker>

               <p>Spoštovani predsedujoči, spoštovani poslanci in poslanke!</p>
               <p>O Predlogu zakona o spremembah Zakona za uravnoteženje javnih financ je Vlada
               sprejela mnenje. V tem zakonu se želi Študentski organizaciji in tudi vsem
               organizacijam, katerih ustanoviteljica je Študentska organizacija, odvzeti del
               denarja študentom in ga razdeliti med vse mladinske organizacije. Kot izhaja iz
               predloga zakona, je razlog za predlagano spremembo v tem, da se Študentski
               organizaciji očita negospodarno ravnanje s sredstvi in premajhen nadzor nad porabo
               teh sredstev.</p>
               <p>Uvodoma je treba pojasniti, da je vir, način in namen financiranja Študentske
               organizacije leta 1994 določil Zakon o skupnosti študentov, ki v četrtem poglavju
               ureja poglavje financiranja, v 9. členu tega poglavja pa podrobno ureja vsa navedena
               vprašanja. Temelj navedene ureditve je ne glede na morebitne kasnejše spremembe same
               višine koncesijske dajatve zaradi gospodarskih in javnofinančnih okoliščin ali
               učinkov na trgu dela ostal nespremenjen in še vedno izhaja iz sedaj veljavnega Zakona
               o skupnosti študentov. Nadalje je treba opozoriti na sklepe Odbora Državnega zbora za
               izobraževanje, znanost, šport in mladino, ki so bili sprejeti na 21. redni seji 5.
               oktobra letošnjega leta in s katerimi je navedeni odbor pozval Ministrstvo za
               izobraževanje, znanost in šport, da na podlagi opravljenih razprav in javne
               predstavitve mnenje v Državnem zboru v okviru Sveta Vlade Republike Slovenije za
               študentska vprašanja in skupaj s širšo študentsko javnostjo nemudoma pristopi k
               pripravi novega Zakona o skupnosti študentov in o aktivnostih v zvezi s tem odboru
               poroča do konca letošnjega leta.</p>
               <p>Na podlagi navedenih sklepov se je delovna skupina za pripravo novega Zakona o
               skupnosti študentov sestala v novembru in decembru. Obravnavala se je tudi določba,
               ki ureja poslovanje skupnosti študentov. S študentskimi organizacijami je že
               usklajeno, da bodo v novem Zakonu o skupnosti študentov za zagotovitev nadzora nad
               poslovanjem Študentske organizacije in transparentnostjo njihove delovanja vsebovane
               določbe, na podlagi katerih bo moral ŠOS ravnati na način, kot določajo Zakon o
               javnem naročanju, Zakon o integriteti in preprečevanju korupcije ter Zakon o dostopu
               do informacij javnega značaja. V novem Zakonu o skupnosti študentov bo izrecno
               določeno tudi, da nadzor nad pravilnostjo in zakonitostjo ter smotrnostjo porabe
               javnih sredstev opravlja Računsko sodišče Republike Slovenije. Prav danes bo potekel
               še zadnji sestanek delovne skupine za pripravo Zakona o skupnosti študentov. Na tem
               sestanku bo dokončno določena tudi vsebina vseh členov.</p>
               <p>Na podlagi navedenega je treba ugotoviti, da se sklepi Odbora Državnega zbora za
               izobraževanje, znanost, šport in mladino izvršujejo. Ugotoviti je tudi treba, da
               predlagatelji zakona v gradivu niso pojasnili metodologije oziroma ključa za
               spremembo odstotkov financiranje. Prav tako pa tudi, da predlagatelji v gradivu niso
               pojasnili, s katerimi študentskimi organizacijami je bil predlog zakona usklajen
               oziroma usklajevan oziroma je bil tudi usklajen.</p>
               <p>Glede na vse navedeno menimo, da naj Državni zbor najprej sprejme Zakon o skupnosti
               študentov, na teh pravnih podlagah pa, v kolikor se bo izkazalo kot ustrezna rešitev,
               spremeni tudi določbe ZUJF, ki se nanašajo na financiranje študentskih organizacij.
               Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin.</p>
               <p>Gospa Marija Bačič bo predstavila stališče Poslanske skupine Socialnih demokratov.
               Izvolite.</p>
            </sp>
            <sp who="SDZ7:BačičMarija">

               <speaker>MARIJA BAČIČ (PS SD):</speaker>

               <p>Spoštovani gospod podpredsednik, hvala za besedo. Spoštovani kolegice in kolegi!</p>
               <p>Po predlogu novele Zakona o skupnosti študentov, ki ga je Državni zbor zavrnil na
               oktobrski seji, imamo danes na mizi še drugi opozicijski predlog novele zakona, ki
               sega v delovanje Študentske organizacije Slovenije. Naj spomnimo, da je ob obravnavi
               predloga novele Zakona o študentski skupnosti pristojni odbor pozval Ministrstvo za
               izobraževanje, znanost in šport, da nemudoma pristopi k oblikovanju potrebnih
               sprememb na tem področju ter o ukrepih obvesti odbor do konca leta 2016. Sklep še ni
               bil realiziran, zato o delu pristojnega ministrstva na prepotrebnih spremembah še ni
               mogoče soditi.</p>
               <p>Socialni demokrati od vseh pravnih oseb, ki so organizacijsko, finančno ali kako
               drugače povezani z družbo, pričakujemo, da za njih veljajo najvišji standardi
               gospodarnosti, transparentnosti in namenske porabe javnih sredstev. Še posebej pa to
               velja za zastopnike družbene skupine, iz katere naj bi izhajali tudi prihodnji
               voditelji te države.</p>
               <p>Študentska organizacija Slovenije namreč predstavlja pomemben moment v politični
               socializaciji, zato moramo biti kot družba še posebej občutljivi na anomalije, ki so
               v preteklosti omajale zaupanje v to asociacijo. Le-te so namreč pokazale, da visoka
               pričakovanja v pričakovani meri niso bila dosežena. Očitno je, da v zvezi z
               delovanjem Študentske organizacije Slovenije številna vprašanja ostajajo nedorečena,
               zlasti v zvezi s statusom nas na to opozarjajo sodbe Upravnega in Vrhovnega sodišča,
               ne moremo pa niti mimo priporočil Komisije za preprečevanje korupcije o nujnosti
               sistemskih sprememb, ki bodo zagotavljale transparentnost in odpravo oziroma
               zmanjšanje korupcijskih tveganj.</p>
               <p>Dejstvo je, da bo treba organiziranost in delovanje študentske organizacije uokviriti
               pod pravne standarde, kot so določeni z Zakonom o integriteti in preprečevanju
               korupcije, z Zakonom o dostopu do informacij javnega značaja, z Zakonom o javnem
               naročanju, o Računskem sodišču.</p>
               <p>V Poslanski skupini Socialnih demokratov zato zlasti od Ministrstva za izobraževanje,
               znanost in šport pričakujemo, da bo v najkrajšem času pripravilo potrebne normativne
               spremembe. Pričakujemo, da bodo le-te delovanje Študentske organizacije Slovenije
               uokvirile v skladu z visokimi moralno-etičnimi standardi. V primeru, da bi
               Ministrstvo za izobraževanje, znanost in šport te naloge, ki mu jo je naložilo
               delovno telo Državnega zbora, ne bo opravilo, se bomo morali zadovoljiti s
               parcialnimi ukrepi, kot so jih in jih bodo predložile opozicijske poslanske skupine.
               Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Luka Mesec bo predstavil stališče Poslanske skupine Združena levica.
               Izvolite.</p>
            </sp>
            <sp who="SDZ7:MesecLuka">

               <speaker>LUKA MESEC (PS ZL):</speaker>

               <p>Hvala za besedo in lep pozdrav.</p>
               <p>Vsi govorci pred mano so uporabili eno besedo, in to je korupcija. Korupcija je že
               dlje časa ključni problem študentskega organiziranja v Sloveniji, predvsem treh
               največjih organizacij, se pravi ŠOU v Ljubljani, ŠOUM v Mariboru in ŠOUP na
               Primorskem. Povsod smo v preteklih letih lahko spremljali in brali naravnost
               škandalozne primere. Recimo, ko sem bil jaz v študentskih letih, je zelo odmeval
               primer študentskega funkcionarja, ki je poskušal podkupiti drugega študentskega
               funkcionarja z 10 tisoč evri v kuverti. Na srečo je imel ta drugi študentski
               funkcionar dovolj integritete, da je že predhodno, ker je pričakoval, da se bo to
               zgodilo, o tem obvestil policijo, da so tega podkupovalca prijeli na licu mesta.
               Videli smo študentski organizaciji na Primorskem in v Mariboru. Na Primorskem so
               dolgoletnemu predsedniku Sebastjanu Koklju očitali več kaznivih dejanj gospodarskega
               kriminala, organizacijo naj bi v vseh letih skupaj olajšal za kar 150 tisoč evrov.
               Ekscesi niso bili nič manjši drugod, od privatizacij študentskih servisov in
               potovalnih agencij pa do tega, da so študentski funkcionarji kar sami šli, pet ljudi,
               v Kanado in za svoj izlet zapravili 25 tisoč evrov iz skupne blagajne. Potem smo
               imeli fiktivne pogodbe, v ŠOU Ljubljana so v enem letu namenili kar 85 tisoč evrov
               raziskavam, ki jih javnosti nikoli niso predstavili, pa je šlo praktično za javni
               denar, ki ga študenti plačujejo iz študentskega dela.</p>
               <p>Krona korupcije pa je najverjetneje projekt Študentski kampus. ŠOU v Ljubljani je
               namreč tam odkupil zemljišče od bivšega študentskega funkcionarja za 1,2 milijona
               evrov, ta bivši študentski funkcionar pa je le nekaj mesecev prej to isto zemljišče
               kupil na javni dražbi za 350 tisoč evrov. Se pravi, kupil ga je za 350 tisoč evrov in
               preprodal naprej organizaciji, v kateri je delal, za 1,2 milijona evrov. Dodaten
               zaplet je, da to zemljišče zdaj ogroža železniška proga, ampak kljub temu da bodo vsi
               objekti na tem zemljišču v kratkem porušeni, bo ŠOU v Ljubljani v kampus investiral
               kar milijon 800 tisoč evrov, letno pa za delovanje tega kampusa namenja 10 odstotkov
               svojih financ, to je 400 tisoč evrov, pri čemer iz javno dostopnih informacij ni
               jasno, kaj koristnega se s tem denarjem počne. Vseh projektov Študentskega kampusa
               letos naj bi bilo okrog 20, so pa jasni zaslužki tam nekaterih bivših študentskih
               funkcionarjev, ki znašajo preko 2 tisoč 700 evrov bruto na zaposlenega; vprašanje pa
               je, kaj za ta denar naredijo.</p>
               <p>Tako se mi s pobudo strinjamo. Želim pa opozoriti, da smo v Združeni levici pred
               nekaj meseci tudi sami dali pobudo za ureditev poslovanja Študentske organizacije,
               predvsem njenih največjih delov, se pravi, treh ŠOU, študentskih organizacij univerz.
               To je bil naš predlog Zakona o skupnosti študentov, ki bi z demokratizacijo in
               vzpostavitvijo nadzora v študentskem organiziranju končno uredil položaj teh
               organizacij. Po našem predlogu bi študentske organizacije dobile pravno
               subjektiviteto, ker ŠOS in njegove članice so nedvomno osebe javnega prava, saj so
               financirane iz javnih sredstev, delno tudi neposredno iz proračuna. ŠOS upravlja
               znatno količino javnih sredstev kot z drugimi zasebnimi sredstvi in ne upošteva
               predpisov in standardov, ki sicer veljajo v tej državi za razpolaganje z javnimi
               sredstvi. Predlagali smo, da ŠOS postane zavezanec po Zakonu o dostopu do informacij
               javnega značaja, da se zanj smiselno uporablja Zakon o javnem naročanju in da se pri
               poslovanju smiselno uporabljajo določbe zakona s področja preprečevanja korupcije.
               Poslovanje bi z rednimi revizijami preverjalo Računsko sodišče. To so bili konkretni
               predlogi, kako organizacijo napraviti transparentno, demokratično in jo predvsem
               prisiliti, da končno začne delovati v javnem interesu, v interesu študentov, ne pa v
               interesu študentskih funkcionarjev, kot je to počela do zdaj.</p>
               <p>Predlog so podprli predsednik Komisije za preprečevanje korupcije, informacijska
               pooblaščenka Mojca Prelesnik in predstavniki Računskega sodišča. Na žalost, vse to,
               neštete zgodbe, pričevanja, močna podpora v študentski skupnosti, ni prepričalo
               koalicije. Očitno je koalicija raje prisluhnila bivšim in trenutnim študentskim
               funkcionarjem in naš predlog odložila. Zato bomo danes, ko imamo pred sabo predlog,
               ki ga je pripravil SDS, ta predlog podprli. Podprli ga bomo, ne zato ker se z vsemi
               rešitvami strinjamo, ampak zaradi tega, ker je treba nekaj ukreniti in ker upamo, da
               bomo v drugem branju zbrali dovolj razuma, da rešitve, ki jih imamo v tem predlogu,
               izboljšamo in najdemo odgovore na probleme, s katerimi se že desetletja soočamo pri
               vprašanju Študentske organizacije. Naše stališče ni, da imajo študentske organizacije
               preveč denarja. Po stališču in mnenju Združene levice mora biti študentsko
               organiziranje avtonomno, mora imeti zadosti financiranja, vendar pa moramo z državne
               strani zagotoviti, da bo tam veljala ničelna toleranca do kakršnekoli korupcije, in
               zagotoviti, da bo ta organizacija delovala v interesu študentov, ne pa v interesu
               študentskih funkcionarjev, kot sem že poudaril.</p>
               <p>Delitev, ki jo predlaga SDS, po našem mnenju ni optimalna. Vprašanje je, ali Urad za
               mladino res najbolj racionalno razporeja denar, in vprašanje je, kdo vse bi se tam
               prisesal preko javnih razpisov in poskušal priti do povečanega dela sredstev. Po
               drugi strani mislimo, da je denar za študentske klube v trenutni rešitvi prenizek, in
               skeptični smo do črtanja člena glede nadomeščanja upada uporabe koncesijskih
               sredstev.</p>
               <p>Poleg razdeljevanja in porabe teh sredstev, ki sta zelo sporna, pa se je po našem
               mnenju treba vprašati, kako je koncesijska dajatev sploh pridobljena. Gre namreč za
               denar, ki ga s svojim delom zaslužijo dijaki in študentje. Obstoječa politika
               študentskega dela, na žalost, mnoge študente bolj kot k študiju sili k delu. Predvsem
               tisti iz manj premožnih družin enostavno morajo delati, zato da bi sploh lahko
               študirali.</p>
               <p>Gre za, po drugi strani, najbolj prekarno obliko dela, ki je na nek način tudi
               nelojalna konkurenca na trgu dela, profitirajo pa od nje zgolj parazitski
               posredovalci, študentski servisi, ki so v zasebni lasti. Tudi na to bi radi opozorili
               v Združeni levici, tudi tam ostaja denar, ki bi moral in bi lahko bil uporabljen v
               javnem interesu, če bi imeli tukaj politično voljo, da to uredimo.</p>
               <p>Če zaključim. V Združeni levici bomo predlog podprli, s pričakovanjem, kot sem
               omenil, da bomo v drugem branju našli boljše rešitve. Problem razdeljevanja in
               upravljanja s sredstvi bi morali reševati s spremembami krovnega zakona in od
               Ministrstva za izobraževanje pričakujemo, da se bo držalo rokov in da do novega leta
               v javno razpravo ponudi novelo Zakona o skupnosti študentov. Hkrati pa polagamo upe
               na to, da bomo v drugem branju našli tudi optimalne rešitve za zakon, ki je na mizi.
               Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jožef Horvat bo predstavil stališče Poslanske skupine Nove Slovenije –
               krščanskih demokratov, izvolite.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovana gospa državna sekretarka, dragi kolegice
               in kolegi!</p>
               <p>Predlog sprememb Zakona za uravnoteženje javnih financ, ki so ga v obravnavo vložili
               kolegice in kolegi iz Slovenske demokratske stranke, posredno posega vsaj na tri
               področja našega dela, poleg financ še na področje izobraževanja in na področje dela.
               Glavni cilj zakona je po besedah predlagateljev bolj enakomerna in pravičnejša
               delitev denarja, ki ga s svojim delom omogočijo in zaslužijo študentje in dijaki, ki
               delajo preko študentskega dela. Strinjamo se, da Študentska organizacija Slovenije ni
               glavna in ni edina zastopnica interesov mladih. Verjetno je trenutno res največja
               zastopnica interesov študentov, a na drugi strani obstaja veliko drugih organizacij,
               ki si tudi zaslužijo dodaten javni denar, dobljen na javnem razpisu in ne dodeljen po
               monopolnem načelu, ki ga dobi Študentska organizacija Slovenije.</p>
               <p>Študentska organizacija ima specifičen položaj, je pravna oseba zasebnega prava,
               kljub temu da je že več državnih organov Republike Slovenije argumentirano
               obrazložilo, da gre za pravno osebo javnega prava. S to dilemo smo se nedolgo nazaj
               ukvarjali ob obravnavi novele Zakona o skupnosti študentov. Ena izmed ključnih razlik
               med pravno osebo javnega in zasebnega prava je nadzor nad premoženjem organizacije.
               Pravna oseba javnega prava je podvržena zunanjemu nadzoru oziroma nadzoru Računskega
               sodišča, kar pa pravna oseba zasebnega prava ni, zato ob nedelovanju notranjih
               nadzornih mehanizmov lahko deluje tudi sporno, lahko deluje tudi koruptivno.</p>
               <p>Študentska organizacija Slovenije na letni ravni razpolaga z okoli 10 milijonov evrov
               proračuna, ki ga v večji meri dobi iz koncesijskih dajatev oziroma študentskega dela.
               Za funkcionarje, ki upravljajo s tem denarjem, ne veljajo določila Zakona o
               preprečevanju korupcije, kot veljajo za javne funkcionarje. V preteklosti smo v
               medijih lahko brali o številnih malverzacijah, ki so jih s študentskim denarjem
               izvajali študentski funkcionarji. Šlo je torej za korupcijo, o katerih smo že dalj
               časa danes veliko govorili. Poudarjam, gre za ugotovitve medijev, ampak nimam
               razloga, da jim v tem primeru ne bi verjel.</p>
               <p>V trenutni organiziranosti financiranja mladih je precej vrzeli in nedoslednosti.
               Glavni namen študentske organizacije ne sme biti obračanje denarja, ampak
               odgovarjanje na potrebe študentov. V teh organizacijah, Študentske organizacije
               Slovenije in ŠOU, upravljajo z velikimi vsotami denarja in preveč področij je
               pomanjkljivo urejenih.</p>
               <p>V Novi Sloveniji menimo, da je pristojno ministrstvo najbolj odgovorno za to, da
               pripravi novo ureditev področja, ki bo usklajena z najširšim krogom udeležencev. Z
               upanjem nas navdaja dejstvo, da Vlada ne nasprotuje namenu predlagateljev in
               predlaganim rešitvam v tej noveli ZUJF, ocenjuje pa, da bi bilo treba hkrati, ko se
               sprejemajo predlagane rešitve, ustrezno prilagoditi tudi sistemske rešitve glede
               delovanja študentskih organizacij v Zakonu o skupnosti študentov, saj se bo na ta
               način predlagane rešitve tudi lahko uresničevalo.</p>
               <p>Poslanci Nove Slovenije ocenjujemo, da je predlog, ki je pred nami, dober in zato ga
               bomo seveda v tem prvem branju tudi podprli. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Alenka Bratušek bo predstavila stališče Poslanske skupine nepovezanih poslancev.
               Izvolite.</p>
            </sp>
            <sp who="SDZ7:BratušekAlenka">

               <speaker>MAG. ALENKA BRATUŠEK (PS NP):</speaker>

               <p>Lep pozdrav še enkrat vsem, spoštovane kolegice in kolegi!</p>
               <p>Kot kaže, je eden najbolj osovraženih zakonov hkrati eden najbolj obravnavanih.
               Seveda govorimo o Zakonu o uravnoteženju javnih financ, o ZUJF. Gre torej za
               interventni zakon iz prve polovice leta 2012, ki ga je takratna vlada pripravila kot
               odziv na eno največjih kriz pri nas in ki je posegel kar v 39 različnih zakonov ter
               uvedel vrsto začasnih ukrepov, nekaj pa tudi trajnih.</p>
               <p>Decembra 2014 je bila sprejeta novela Zakona o uravnoteženju javnih financ, ki je
               uveljavila načelo: vsako delo šteje. Tako se je na eni strani ohranilo institut
               začasnega in občasnega dela dijakov in študentov z njegovimi pozitivnimi učinki, kot
               so delovne izkušnje, dodaten zaslužek, fleksibilnost, in na drugi strani področje
               prilagodilo na način, ki naj bi preprečeval njegove negativne posledice, kot so
               segmentacija na trgu dela, nelojalna konkurenca in podobno.</p>
               <p>Začasno in občasno delo dijakov in študentov mladim omogoča pridobivanje delovnih
               izkušenj, stik s trgom dela in možnost dodatnega zaslužka, delodajalcem pa v določeni
               meri zagotavlja fleksibilno delovno silo za pokrivanje izrednih kadrovskih potreb. Po
               vzoru minimalne plače se je določila minimalna urna postavka, začasno in občasno
               delov dijakov in študentov pa je po novem vključeno v pokojninsko in invalidsko
               zavarovanje in zdravstveno zavarovanje. Od zneska na napotnici se torej plačujejo
               prispevki za pokojninsko in invalidsko zavarovanje, prispevek za zdravstveno
               zavarovanje, prispevek za poškodbe pri delu in poklicne bolezni in seveda tudi
               koncesijsko dajatev.</p>
               <p>Višina koncesijske dajatve se je zaradi vključitve prispevkov za zdravstveno
               zavarovanje sorazmerno znižala, in sicer s 23 odstotkov na 16 odstotkov v letu 2015
               in nato z letom 2016 na 9,59 odstotka. Sredstva iz koncesijske dajatve se namenjajo
               za štipendije, delovanje študentske organizacije in stroške organizacij za
               posredovanje. Rešitve, ki so vključene v ZUJF, novelo C, so bile dlje čase
               usklajevane z vsemi deležniki in predstavljajo dogovor na eni strani z Vlado, na
               drugi strani s študentskimi in dijaškimi organizacijami. Vlada oziroma ministrica
               Anja Kopač Mrak je z usklajevanjem začela že v času prejšnje vlade. Tako predstavlja
               dogovor tudi del določb, ki urejajo koncesijsko dajatev. Na dejstvo, da si področje
               mladinskega urejanja zasluži svoj samostojni zakon in da ta interventni zakon, ZUJF,
               nikakor ni primeren način urejanja tako pomembnega področja, smo opozarjali že leta
               2014 in dobili obljubo, da bo samostojni zakon pripravljen še v letu 2015. Tega tudi
               danes ob koncu leta 2016 še vedno ni, zato ponovno pozivamo ministrico, da končno
               uredi, kot je obljubila decembra 2014. Prepričani smo, da se morajo vsa vprašanja, ki
               so povezana z delovanjem študentskih in tudi dijaških organizacij, reševati na način,
               da se z vsemi omenjenimi sklene dogovor.</p>
               <p>Današnje novele, ki so jo predlagatelji, tako so obrazložili, vložili zaradi
               netransparentne in negospodarne porabe denarja, ki ga ŠOU v večjem delu prejme prav
               iz naslova koncesijske dajatve, prav zaradi tega razloga, ker se ga ni dalo
               usklajevati, ne bomo podprli. Pa čeprav se s predlagateljem strinjamo v točki, ko
               pravijo, da je treba zagotoviti transparentnost in gospodarnost porabe sredstev, ki
               jih za svoje delovanje prejemajo. Menimo pa na drugi strani, da predlagane rešitve
               pravzaprav v ničemer ne sledijo temu cilju. Zanimivo pa je, da smo na 24. redni seji
               obravnavali Predlog novele Zakona o študentski skupnosti, ki ureja to tematiko, v
               proceduro ga je vložila Združena levica, ampak ga je na žalost večina zavrnila. Po
               našem mnenju bi prav tista novela bistveno bolj prispevala k transparentni in
               gospodarni porabi sredstev.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Urška Ban bo predstavila stališče Poslanske skupine Stranke modernega centra.
               Izvolite.</p>
            </sp>
            <sp who="SDZ7:BanUrška">

               <speaker>URŠKA BAN (PS SMC):</speaker>

               <p>Hvala lepa, spoštovani podpredsednik, za besedo. Lep pozdrav tudi z moje strani še
               enkrat!</p>
               <p>Poslanska skupina SDS s tokratnim predlogom novele zakona posega v 130. člen Zakona o
               uravnoteženju javnih financ, ki določa višino in delitev koncesijske dajatve, ki
               izhaja iz naslova študentskega dela. Prvotno je bila le-ta določena leta 2012 s
               sprejetjem Zakona o uravnoteženju javnih financ in kasneje nekajkrat še spremenjena.
               V Poslanski skupini SMC že na samem začetku poudarjamo in pričakujemo, da bomo tekom
               današnje razprave dobili odgovore tudi na vprašanja: zakaj, s kakšnimi razlogi in na
               katerih osnovah se je pogača denarja v preteklosti razdelila, tako kot se je.</p>
               <p>S predlogom Zakona o uravnoteženju javnih financ, ki ga imamo danes na mizi, se
               predlaga enakomernejša in pravičnejša razdelitev denarja, ki ga s svojim delom
               zaslužijo študentje in dijaki, ki opravljajo študentko delo. Predlagatelji kot
               razloge za to navajajo specifični položaj Študentske organizacije Slovenije,
               nepoštene prakse delovanja in številne malverzacije, neustrezen nadzor nad
               premoženjem ter neenakomerno in nepošteno financiranje mladinskih organizacij.
               Predlog novele je pravzaprav nadaljevanje enkrat že opravljene razprave o študentskem
               organiziranju, ki smo jo opravili na prejšnjih sejah delovnih teles in Državnega
               zbora.</p>
               <p>V Poslanski skupini SMC smo že takrat jasno poudarjali, da študentka skupnost ne more
               in ne sme delovati povsem arbitrarno, brez jasno določenih pravil in ustrezne
               regulacije. Strinjali smo se tudi, da mehanizmi nadzora niso dovolj ustrezni in
               učinkoviti, zato smo resorno ministrstvo pozvali, da na podlagi do sedaj opravljenih
               razprav in javne predstavitve mnenj, ki je v Državnem zboru potekala ob predlogu
               novele Zakona o skupnosti študentov, nemudoma pristopi k pripravi nove in usklajene
               zakonske rešitve, ki mora nujno vsebovati nedvoumno zavezanost dostopu do informacij
               javnega značaja, podvrženo s pravilom javnega naročanja, ter Zakonu o integriteti in
               preprečevanju korupcije. Veseli nas, da je predlog zakona pripravljen za javno
               razpravo ter da so pri njem sodelovali vsi ključni deležniki, ki jih navedena
               problematika zadeva.</p>
               <p>V zvezi s predlogom, o katerem pa razpravljamo danes, bi želeli izpostaviti
               naslednje. Prvič, ne drži navedba predlagateljev v oceni stanja in razlogih za
               sprejetje zakona, da pravne osebe zasebnega prava niso podvržene zunanjemu nadzoru
               oziroma nadzoru Računskega sodišča. Peti odstavek 20. člena veljavnega Zakona o
               Računskem sodišču namreč določa, kdaj se med uporabnike javnih sredstev štejejo tudi
               pravne osebe zasebnega prava. Ker se študentska organizacija in njene organizacijske
               oblike financirajo iz koncesijskih dajatev in so souporabnik javnih sredstev, so že
               zavezane k nadzoru porabe s strani nadzornih mehanizmov države, tudi s strani
               Računskega sodišča. Lahko pa se na drugi strani sprašujemo, če se je takšen zunanji
               nadzor do sedaj pokazal kot zadosten.</p>
               <p>Drugič, drži trditev predlagatelja, da za študentske funkcionarje, ki upravljajo z
               denarjem, pridobljenim iz koncesijskih dajatev oziroma študentskega dela, ne veljajo
               določila Zakona o integriteti in preprečevanju korupcije, kot veljajo za javne
               funkcionarje. Kar želimo poudariti, je to, da to področje ni materija Zakona o
               uravnoteženju javnih financ, ampak gre za materijo, ki mora biti primarno urejena v
               Zakonu o skupnosti študentov. Kot smo že navedli, bo tam z novim predlogom tudi
               ustrezno urejeno. Zakaj je to pomembno? Ker se strinjamo s predlagatelji, da <q>»ni
               prav, da se z denarjem vseh študentov počne kot z loto dobitkom«</q>, vendar sprememba
               zgolj predmetnega ZUJF sama po sebi namreč ne bo prinesla podvrženost študentske
               organizacije in njenih organizacijskih oblik Zakonu o integriteti in preprečevanju
               korupcije.</p>
               <p>V Poslanski skupini Stranke modernega centra zato ocenjujemo, da novi predlog Zakona
               o skupnosti študentov ureja bistveno več kot predlog, o katerem bo danes potekala
               razprava, kar pa seveda ne pomeni, da je ta odveč oziroma ni dobrodošla. Pomembno je,
               da si vsi skupaj prizadevamo za odprto, demokratično in transparentno ne le
               študentsko skupnost, ampak tudi takšno delovanje celotnega mladinskega sektorja. Zato
               tudi menimo, da bi o tem, ali je predlagana prerazporeditev sredstev ustrezna, morali
               prisluhniti še komu od deležnikov.</p>
               <p>V skladu s povedanim v Poslanski skupini Stranke modernega centra predlogu novele
               zakona ne bomo izrekli podpore. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Tomaž Lisec bo predstavil stališče Poslanske skupine Slovenske demokratske
               stranke. Izvolite.</p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Podpredsednik, hvala za dano besedo. Spoštovani predstavniki Vlade, kolegi, kolegice,
               lep petkov pozdrav!</p>
               <p>Na področju mladih, mladine imamo v Sloveniji kar nekaj organizacij. Imamo Urad za
               mladino, ki je državni organ, a pomembno vpliva tako na sprejemanje politik kot tudi
               na sprejemanje programov v Republiki Sloveniji; imamo Mladinski svet Slovenije, ki je
               krovna organizacija mladinskih organizacij, imamo politične podmladke, nekaj je še
               aktivnih, nekaj jih je že zamrlo, in imamo Študentsko organizacijo Slovenije skupaj z
               njenimi entitetami. Skratka, kar nekaj pomembnih igralcev na področju mladih,
               mladinske politike in seveda, če želimo, da mladi delujejo, poleg neke resne zakonske
               in organizacijske oblike potrebujejo tudi finance. In tukaj imamo pred nami predlog
               zakona, ki ga je pripravil podmladek Slovenske demokratske stranke pod vodstvom
               poslanskega kolega Žana Mahniča, ki želi nekako bolj transparentno, bolj urejeno
               tisti denar, ki ga študenti sami zaslužijo, deliti naprej.</p>
               <p>Slovenska demokratska mladina je najstarejši politični podmladek v Sloveniji in sam
               tu imam eno lepo priložnost, ker to področje spremljam že skoraj 15 let, ko smo se že
               leta 2002, 2003 kregali z vodstvenimi funkcionarji študentskih organizacij, kaj je
               boljše za slovenske mlade, kaj je boljše za slovenske študente. In vse do sedaj imamo
               primere, ki so v nebo vpijoči, predvsem na področju visokih plač študentskih
               funkcionarjev, ki skrbijo zase in za svoje bližnje in zelo malo za študente. Predvsem
               zelo malo skrbijo za tiste študente, ki preko študentskega dela vplačujejo v ta svoj
               sklad, in imamo različne malverzacije – o tem še nekaj v nadaljevanju.</p>
               <p>Študentsko delo ni neka novost v Sloveniji, je pa res, da smo ga v zadnjih letih,
               predvsem od leta 2012, v tako imenovani drugi Janševi vladi pa ne nazadnje tudi s
               pomočjo spremembe zakonodaje v vladi gospe Alenke Bratušek, nekako skušali urediti.
               Ta študentska problematika glede študentskega dela, predvsem pa glede delovanja
               študentskih organizacij, se skuša urejati tudi v tem mandatu. Ampak ni Vlada tista,
               ki bi želela problematiko študentskih organizacij urejati, temveč moramo tu v prvi
               plan stopiti predstavniki opozicije. V Državnem zboru smo že obravnavali predlog
               Poslanske skupine Združene levice o tako imenovanem Zakonu o skupnosti študentov,
               kjer smo želeli urediti transparentno delovanje Študentske organizacije in urediti
               njihov nadzor. Pa se je vladna koalicija izgovorila, da bo Vlada pripravila zakon do
               konca leta 2016. Spoštovani predstavniki Vlade, danes smo 16. 12. 2016, še 14 dni
               imate, da realizirate svoj lasten sklep!</p>
               <p>Danes je pred nami tako imenovana, ne vem katera že, novela Zakona o uravnoteženju
               javnih financ, ki želi bolj transparentno podeliti tisti denar, ki se zbere od
               koncesnin študentskega dela, da ne bi bil večinoma namenjen študentskim
               funkcionarjem, temveč lokalnim študentskim delavcem, Uradu za mladino in, ne
               nazadnje, kar je po našem mnenju ključno, da se povečajo tudi sredstva skladu za
               štipendije. Zakon je v prvi obravnavi. Kolega iz Združene levice je že rekel, da
               morda ni optimalen, kako procentualno, predvsem pa finančno razporediti teh 9
               milijonov evrov, ki jih prejmejo, zaradi tega ker so študentje, in ne študentski
               funkcionarji, pridni in zaslužijo preko poletnih počitnic, preko vikendov ali ob
               drugačnih možnostih študentskega dela, ki jim ga bolonjski sistem študentskega
               izobraževanja še omogoča. In verjemite, študentje niso tisti, ki bi želeli, da se z
               njihovim denarjem dogaja to, kar se.</p>
               <p>Pa pojdimo po vrsti: vprašljive investicije, Študentski kampus, kaj in kdo bo imel
               kaj od tega – določeni študentski funkcionarji. Ogromno fiktivnih pogodb in raziskav,
               neopravljene revizije, različni team buildingi študentskih funkcionarjev, izogibanje
               javnemu nadzoru, podkupnine, dokazljive, plače. Spoštovane kolegice in spoštovani
               kolegi, spoštovani predstavniki ministrstev in Vlade, verjetno so tudi do vas prišli
               zneski plač študentskih funkcionarjev, ki segajo skoraj tudi do 7 tisoč evrov bruto.
               Pa, spoštovani, poglejte, vašo plačilno listo. Je 7 tisoč evrov? Niti pod razno ne!
               Pa smo mi poslanci in ministri krivi za vsak jašek v vsaki vasi, za vsak ne slab dan
               vsakega državljana in tako naprej. Imamo pa študentske funkcionarje, ki so stari
               toliko kot jaz, blizu 40 letom, pa se jim ne naredi nič.</p>
               <p>Bom povedal svoj lasten primer. Že leta 2003 sem se z gospodom, ki je tudi tukaj
               omenjen, gospod Sebastjan Kokelj – skoraj je prišlo do fizičnega napada name, ko sem
               mu skušal razložiti, da kaj on naredi za svojo plačo, kaj pa delajo ne študentski
               poslanci in ministri, ampak pravi ministri. Pa je na srečo posredoval, zdaj mislim,
               da zamrznjeni član in takrat mislim, da sekretar oziroma član kabineta ministra za
               izobraževanje gospod Pertinač. Zato ker mi poslanci in ministri odgovarjamo za vse,
               študentski funkcionarji in študentski poslanci pa se igrajo politiko. Tisto politiko,
               ki se dogaja tudi marsikje drugje bolj očitno, kot pa tu na Šubičevi in na
               Gregorčičevi. Takšni gospodje niso podvrženi nadzorom in danes grozijo z različnimi
               pritiski v primeru, če bo ta zakon izglasovan. Ne s pravnimi pritiski, ampak z vsemi
               razpoložljivimi pritiski grozijo; ti isti, ki so del problema, kažejo s prsti na nas,
               poslance, kako smo slabi.</p>
               <p>Sponzoriranje različnih oddaj, nepotrebno svetovanje, ponarejanje listin,
               nepremičninske mahinacije, kreativno računovodstvo, fiktivni računi različnim
               podjetjem v velikih zneskih in tako naprej. In ti študentski funkcionarji so
               zaščiteni, ne toliko kot kočevski medvedje, veliko bolj! Krivi za nič, plačani pa
               toliko kot mi oziroma še več.</p>
               <p>Poznam primer iz svoje občine, ko je en bil glasen proti temu, kako se Študentska
               organizacija hvali, kaj vse počne, kako Študentska organizacija skrbi za bivanje
               študentov, ko Študentska organizacija skrbi za štipendije in vse ostalo. Ni res!
               Vlada z zakoni in poslanci s spremembami teh zakonov skrbimo, da je kolikor toliko
               veliko študentov v študentskih domovih, da imajo nekateri subvencionirano najemno
               pogodbo kjer drugje, da imajo možnost toplega obroka, da imajo študentsko kosilo in
               tako naprej. Kaj pa delajo študentski funkcionarji s tem denarjem? Organizirajo –
               poleg tistega nekaj malega, ko se dvakrat na leto pohvalijo, kako dajejo za bolj
               socialno nezmožne kakšen evro – organizirajo zabave. S teh zabav imajo na račun
               študentov, ki tam spijejo pivo, dva ali tri, celo dobiček; na podlagi teh dobičkov
               ponovno vrtijo zgodbo o tem, kakšni so veliki zapitki v takšnih in drugačnih
               gostilnah, ki si ga niti mi, poslanci ne privoščimo, pa niti ne 16. decembra vsakega
               leta, ko naj bi bil pred nami že veseli december. Prepričan sem, da nobena poslanska
               skupina ne bo imela tako velikega zapitka v kakšni slovenski gostilni, kot ga imajo
               študentski funkcionarji na svojih privatnih zabavah.</p>
               <p>Zato menimo, da je nujno potrebno ta sredstva, ki jih zberemo preko koncesij
               študentskega dela, vrniti študentom v določenem razmerju. Mislimo, da je nujno
               potrebno, da Urad Republike Slovenije za mladino kot neka krovna organizacija, kot
               državni organ, dobi sredstva in jih bo bolj transparentno in bolj pod nadzorom delil.
               Kajti, tu prihajamo spet do tistega, kar so predlagali kolegi iz Združene levice;
               Študentska organizacija ni podvržena, zaenkrat, še nikomur. Nad njimi je le nebo. Ta
               zakon, spoštovani, naj bi se začel uporabljati s 1. julijem leta 2017. In če imamo
               pri tem še idejo, da bi morala Vlada tisti Zakon o skupnosti študentov pripraviti še
               v letu 2016, pa tudi če bo januarja, da ne boste dobili rdeči karton, je še vedno
               dovolj časa do 1. 7. 2017, da naredimo pomemben korak pri urejanju tako imenovanega
               študentskega delovanja v Sloveniji. Zakon o skupnosti študentov, ki ga je že
               predlagala Združena levica – upam, da bo zelo podobnega pripravila tudi Vlada –, in
               imamo tukaj to novelo zakona, ki jo pripravljamo v Poslanski skupini SDS. Skratka,
               več sredstev Uradu Republike Slovenije, ki je nadzorovan organ, več sredstev skladu
               za štipendije – proti temu, spoštovani, smo pa res težko proti – in tudi več sredstev
               študentskim klubom na lokalni ravni. Verjemite, nisem sodeloval pri pisanju tega
               zakona, ampak sem eden izmed tistih, ki smo že, mislim, da vsaj desetletje nazaj
               ustanavljali – oziroma več, zdaj sem že star, vsaj 15 let nazaj – ustanavljali
               študentski klub v naši občini, ko smo želeli študentom nekaj dati. Ne samo zabave in
               kakšno potopisno predavanje, ampak tudi jih ne nazadnje vsaj povezati in jim dati
               koristne informacije.</p>
               <p>Ja, mi v Poslanski skupini SDS verjamemo, da je tekom druge in tretje obravnave še
               mogoče diskutirati o teh razdelitvah, teh tako imenovanih 9 milijonov; tudi morda se
               vprašati, ali s tem ali s kakšnim zakonom še kako drugače urediti problematiko
               študentskih servisov, ampak mislim, da so nastavki zelo dobri.</p>
               <p>Pa dovolite v tem uvodu še, da se malo poigram z mnenjem Vlade. Za razliko od
               marsikaterega mnenja Vlade, ko Vlada reče, pripravili bomo sistemske rešitve, tukaj
               vsaj, citiram, <q>»Vlada ne nasprotuje namenu predlagateljem in predlaganim rešitvam«</q>.
               Ocenjujejo pa tisto, kar mi vsi skupaj; da je čas, da do 1. julija sprejmemo ta zakon
               in sprejmemo vladni ali pa od Združene levice Zakon o skupnosti študentov in tako se
               bo tudi izpolnilo tisto, kar ste zapisali, <q>»saj se bodo na ta način predlagane
               rešitve lahko uresničevalo«</q>. Skratka, vse teži k temu, da s 1. 7. dobimo neko resno
               rešitev na tem področju.</p>
               <p>Kar se pa tiče mnenja Študentske organizacije, pa moram reči, da kljub temu da se
               študentski funkcionarji menjajo na svojih pozicijah, so njihova mnenja nekako – vsaj
               zadnjih 15 let, kolikor že sam spremljam to problematiko – enaka: takojšen učinkovit
               pritisk na tiste, ki želijo kakorkoli dregniti v tako imenovani ŠOS, pa če gre na
               Študentsko organizacijo Slovenije na splošno ali na njihove entitete v Ljubljani,
               Mariboru ali pa na Primorskem. Pri tem ne izrabljajo besed: drastičen poseg, poseg v
               našo avtonomijo in tako naprej in tako naprej. Tukaj so zapisali,<q>«brez dialoga z nami
               kot ključnim deležnikom«. Mi smo opozicija, nismo Vlada in brez skrbi, tudi ta vlada
               vsaj v teh dveh letih pri tričetrt zakonih povozi deležnike, pa tudi včasih Poslanska
               skupina SDS da glas za zakon, ker verjamemo, da če bi se samo pogovarjali z
               deležniki, bi se samo pogovarjali, ampak nič storili.</q> In potem zaključijo, <q>»da so
               razočarani in da bodo izvedli vse vrste pritiskov«</q>.</p>
               <p>Spoštovani poslanci, spoštovane poslanke, spoštovani predstavniki Vlade, upam, da
               bomo zmogli toliko modrosti, da se vladni ministri in državnozborski poslanci ne bomo
               ustrašili študentskih ministrov in študentskih poslancev. Mi smo tukaj klicani na
               odgovornost vsaj vsake štiri leta, v zadnjem času še velikokrat prej in krivi smo za
               vse. Študentski funkcionarji pa niso nikoli klicani na odgovornost, ker niti za nič
               ne odgovarjajo. To je treba spremeniti in ta zakon je dober osnutek, da smo na pravi
               poti. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Marija Antonija Kovačič bo predstavila stališče Poslanske skupine DeSUS,
               izvolite</p>
            </sp>
            <sp who="SDZ7:KovačičMarijaAntonija">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala za besedo, gospod podpredsednik. Spoštovani predstavniki Vlade, spoštovani
               poslanci in poslanke, še enkrat lep dober dan!</p>
               <p>Naj si izposodim stavek predlagatelja, ko pravi, citiram: <q>»Namen zbranega
               študentskega denarja je v tem, da se slej kot prej vrne študentom, ne pa, da se
               izgubi v različnih malverzacijah ene same organizacije in njenih
               pravnoorganizacijskih oblik.«</q> Ja, v tem se v Poslanski skupini DeSUS popolnoma
               strinjamo z vami, spoštovani kolegi iz Slovenske demokratske stranke. Če študentje
               preko svojega dela prispevajo za določen namen, je prav, da se jim to tudi povrne,
               tako da je denar dejansko namenjen njim. Skoraj 40 milijonov evrov, kolikor se nateče
               denarja iz koncesijske dajatve, iz študentskega dela, je namenjeno za štipendije in
               delovanje študentske organizacije, kjer se sredstva namenjajo različnim projektom.
               Gre za subvencioniranje športne, izobraževalne, jezikovne in druge tečaje, strokovne
               ekskurzije, izlete, zabave, predavanja, seminarje, delavnice, inštrukcije in tako
               dalje. Študentom se nudijo tudi denarne pomoči, brezplačna pravna, psihološka in
               karierna svetovanja ter kritje kotizacij za športne, umetniška in znanstvena
               tekmovanja. Poleg navedenega se financirajo še projekti in delovanje več kot 300
               študentskih društev.</p>
               <p>Temelj ureditve financiranja in porabe pridobljenih finančnih sredstev je določen v
               Zakonu o skupnosti študentov. Z Zakonom za uravnoteženje javnih financ, torej v
               mandatu, ki ga je vodil predlagatelj tega zakona, pa je bilo v letu 2012 določeno,
               kako naj se delijo oziroma kam naj se namenjena sredstva od pobranih koncesij. Ključ
               delitve je bil dogovorjen med Ministrstvom za delo, družino, socialne zadeve in enake
               možnosti ter predstavniki študentov. Od tega prvotnega ZUJF pa do danes se je
               spremenilo zgolj to, da je koncesnina zmanjšana s 23 odstotkov na 16 odstotkov,
               sredstva pa so se procentualno zmanjšala na postavki za štipendije. Glede tega komu
               in kako oziroma po kakšnem ključu se delijo natečena sredstva iz naslova študentskega
               dela, v naši poslanski skupini menimo, da ni bistvenega pomena, pomembno pa je, da so
               ta vložena sredstva porabljena namensko, torej da so v pomoč študentom, da so
               sredstva gospodarno porabljena ter da je vidna transparentnost porabe.</p>
               <p>Ja, veliko je bilo medijskega obveščanja in tudi drugih oblik informacij o tem, kako
               se znotraj Študentske organizacije dogajajo čudni in nečedni posli, da se denar
               netransparentno porablja, da se porablja za projekte, ki so finančno prenapihnjeni,
               zadaj za njimi pa se dogajajo malverzacije, koruptivna praksa in tako dalje. O tem
               smo ne nazadnje slišali na Odboru za izobraževanje, znanost in šport, ko smo
               obravnavali predlog novele Zakona o skupnosti študentov, kjer je bila ključna poanta
               sprememb vezana na delovanje krovne študentske organizacije. Sklenjeno na odboru v
               letošnjem oktobru, da se pripravi nov Zakon o skupnosti študentov, ki naj upošteva
               vsebino opravljene razprave in javne predstavitve mnenj in naj se soočijo ter
               uskladijo vsi predmetni deležniki, je po našem vedenju, in kot nam je bilo
               predstavljeno, že realizirano. V nekaj dneh, predvidoma v ponedeljek, bomo namreč
               ugledali nov Zakon o skupnosti študentov, slednji pa je pomemben zato, da se
               dosedanje slabe prakse razpolaganja s študentskim denarjem ne bodo več dogajale.</p>
               <p>Še enkrat naj povem, ključ delitve ni toliko važen kot to, da se 84 tisoč študentom
               namenjeni denar resnično vrne nazaj njim in samo v njihovo dobro in korist. Če pa že
               govorimo danes o ključu delitve, je pa za nas kot demokratično stranko bistvenega
               pomena tudi vprašanje o usklajenosti tega konkretnega predloga med samimi
               deležniki.</p>
               <p>Kako bomo glasovali o sklepu glede primernosti nadaljnjega zakonodajnega postopka, pa
               bomo dorekli ob praven času. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev o predlogu zakona.</p>
               <p>Besedo ima predlagatelj gospod Žan Mahnič. Izvolite.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Hvala za besedo podpredsednik. Kolegice in kolegi, še enkrat lep pozdrav!</p>
               <p>Veseli me, da se strinjamo vsaj v tem, da trenutni ni dovolj transparentno videno,
               kako poteka poraba tega denarja, pa vendarle, treba je dve stari ločiti. Eno je Zakon
               o skupnosti študentov, o katerem se Vlada pogaja s študentskimi funkcionarji oziroma
               predstavniki študentskih organizacij, in drugo je ta Zakon o uravnoteženju javnih
               financ, ki je pač to koncesnino razdelil na tak način, kot jo je. Tukaj gre za dve
               ločeni zadevi in Zakon o skupnosti študentov nima nič v povezavi s tem, kar določa
               Zakon o uravnoteženju javnih financ. Ker v Zakonu o skupnosti študentov ni govora o
               teh finančnih sredstvih – in to je bistveno –in tudi zaradi tega mi menimo, ker
               mnenje Vlade – moram reči osebno, da me je razveselilo, ker je Vlada v svojem mnenju
               od takrat napisala, da pozdravlja ta predlog, da mu ne nasprotuje, vendar pa, da
               meni, da je hkrati treba sprejeti še kakšno drugo zakonodajo. Mi temu ne
               nasprotujemo. Sedaj, če bo res zadeva šla v tej smeri, kot je tudi gospa napovedala
               in kot sem bil tudi sam seznanjen, da je že prišlo do nekega dogovora med
               študentskimi funkcionarji in Vlado Republike Slovenije, da naj bi pristali, če sem
               bil prav seznanjen, na javno naročanje, da se bo šlo po teh postopkih.</p>
               <p>Druga zadeva, o kateri sem bil seznanjen tudi glede Zakona o integriteti in
               preprečevanju korupcije in da bo tudi pristojnost Računskega sodišča drugačna, kot je
               sedaj. Mi to vse pozdravljamo. Sedaj ne vem, če sem še kaj pozabil, me bo gospa
               dopolnila. Prav je, da je tako, ker sklep odbora se bo očitno oziroma se je
               uresničil, da naj Vlada pripravi do konca letošnjega leta predloge. Veseli me, da je
               temu tako, ampak še enkrat; to, kar mi predlagamo, nima zveze, nobene zveze s tem
               zakonom, je pa res, da bo pa ta zakon, ki ga boste sprejeli na Vladi in potem dali v
               parlament, sedaj če bo šel v javno obravnavo, pa neka podlaga tudi za razdeljevanje
               tega denarja, ki ga sedaj mi predlagamo, da je drugačno razdeljen, kot je bil sedaj.
               To se pravi, teh dobrih 30 odstotkov, kolikor bo po novem dobila Študentska
               organizacija iz te celotne vreče, bo že moralo iti po tem novem zakonu oziroma po
               spremenjenem Zakonu o skupnosti študentov.</p>
               <p>Mislim, ne da bi se nekaj narobe razumelo ali pa narobe slišalo, ampak da se te
               zadeve pelje vzporedno. Moram tudi odgovoriti, rečeno nam je bilo, tudi v nekaterih
               stališčih, <q>"niste se pogajali z deležniki, ni dosežen dogovor."</q> Glejte, to je
               običajno naloga Vlade, ni naloga opozicijske stranke, da pripravi zakon in se usede z
               vsemi deležniki, ki jih <gap n="…"/> <stage>/ oglašanje iz dvorane/</stage> – Kako? Ja. – <gap n="…"/> ki jih ta zakon pač
               zadeva. Ampak mi smo ta zakon pripravili, predstavili smo ga, bil je poslan vsem,
               koalicijskim in ostalim strankam v parlamentu, in se potem odloči, kakor se
               odloči.</p>
               <p>Moram reči, da me je pa zaskrbela reakcija Študentske organizacije Univerze v
               Ljubljani, kjer smo bili direktno soočeni z grožnjo. Se pravi, ko mački stopiš na
               rep, zacvili, in zelo cvilijo zaradi teh 9 in 10 milijonov. Še enkrat pravim, ko je
               gospa Marija Antonija Kovačič rekla, da se bodo dogovorili ob pravem času. Imejte v
               mislih, da bi imeli nek zakon, ki bi takole <stage>/ tlesk s prsti/</stage> dal 9 milijonov evrov,
               brez kakršnegakoli razpisa, brez da bi bili potem podvrženi kakršnemukoli nadzoru. Ne
               gre, kajne?! To imejte v mislih tudi takrat, ko se boste odločali, kako boste o tem
               zakonu glasovali. Gre za večjo transparentnost. Urad za mladino je krovna
               organizacija za mladinsko področje in oni razdeljujejo sredstva na podlagi razpisov.
               Potem moraš poročati, kako si ta sredstva porabil. Vsako leto približno stotim
               mladinskim organizacijam razdelijo denar. A veste, komu tudi? Tudi ŠKIS. Tudi ŠKIS,
               ki je entiteta znotraj Študentske organizacije Slovenije, se pravi, lokalni
               študentski klubi že sedaj dobivajo denar od Študentske organizacije. Mi po tem zakonu
               predlagamo, da damo študentskim klubom ne samo preko Študentske organizacije, to, kar
               jim puščamo, ampak tudi direktno lokalnim študentskim klubom, poleg tega pa se lahko
               prijavijo še na razpise Urada za mladino. Se pravi, študentski klubi, lahko rečemo,
               bodo v boljšem položaju, ker ne bodo tako odvisni od Študentske organizacije
               Slovenije, ki jim deli ta denar, ampak bodo še vedno deloma odvisni od nje, deloma
               bodo dobili po novem denar direktno in pa še letno bo približno 4 milijone evrov več
               sredstev na Uradu za mladino, od katerega bo imel tudi ŠKIS nekaj. Skratka, še vedno
               se bo lahko prišlo do denarja, še vedno bodo imeli možnost, ampak po bistveno
               strožjih kriterijih, pod bistveno bolj transparentnimi pogoji. In če se že
               pogovarjamo, kot sem že prej dejal, velikokrat o korupciji v Državnem zboru, glejte,
               mi ne vemo, kam ta denar gre.</p>
               <p>Poglejte si, kdaj je zadnje poročilo na spletni strani Študentske organizacije
               Slovenije, kdaj je bilo zadnje finančno poročilo dano – mislim, da tam za leto 2014.
               Ko so naročili študijo, neko študijo so naročili o tem, kaj dijaki oziroma kaj mladi
               mislijo, kaj menijo o takšnih in drugačnih zadevah, za to študijo so plačali 85 tisoč
               evrov! Ko se jih vpraša, kakšni so pa izsledki te študije, ali nam lahko predstavite
               rezultate – veste, kaj rečejo? To je pa poslovna skrivnost. To je pa poslovna
               skrivnost. Veste, mi moramo tej študentski mafiji pristriči peruti, drugače ne morem
               reči, ker poglejte si, kaj se dogaja. Tu ne govorimo o nekaj tisoč evrih, tu ne
               govorimo – glejte, kolegico poslanko Bojano Muršič bodo zaradi 600 evrov zdaj
               preganjali, ne rečem, prav je tako, da jo, če je res zlorabila položaj, ampak tu,
               kjer gre pa za 9, 10 milijonov evrov, pa gledamo stran. Zaradi jopic za 600 evrov bo
               šla pred sodišče, tu pa, ko se denar kar deli, ko malo izgine tam, malo izgine tam,
               tu pa gledamo stran. In ko pride zakon, pa vprašate, ali pa ste se z njimi kaj
               pogajali. Kako se boš sploh z njimi pogajal, glede na odziv, kakršnega so dali?! Ko
               so študente pozvali, bodite pripravljeni na vse vrste pritiskov, niso napisali,
               uporabili bomo pravne možnosti. Vse pritiske! Glejte, to so očitno granitne kocke v
               parlament ali pa še kaj drugega. Ampak da zdaj za razliko od takrat, ko so bili tisti
               protesti, ko je šlo za zakon o malem delu, ne bodo zbrali ljudi pred parlamentom. Kdo
               bo pa šel protestirati, zato da se peščic študentskih funkcionarjev masti in bogati
               na račun vseh tistih mladih, ki delajo preko študentskega dela? Razen če se bo delalo
               tako, kot se dela, da se spodbudi koga, da pride na protest. Skratka, poglejte,
               strinjam se, mogoče se da še drugače razporediti te številke.</p>
               <p>Luka Mesec je rekel, da ne zagovarjajo teze, da imajo mladi oziroma da imajo študenti
               preveč denarja. Tudi mi tega ne zagovarjamo, saj nismo predlagali, da se to kam
               drugam da, saj to bo mladim ostalo. Ampak zagovarjamo pa dejstvo, da je pa treba ta
               denar, ki ga imajo – in tudi jaz bi se strinjal, da ga imajo še več –, bolj
               transparentno razdeliti in tudi bolj učinkovito. Če od teh 9 milijonov, recimo,
               govorim na pamet, recimo 9, 10 milijonov damo dodaten milijon 700 za štipendije,
               mislim, da je to pozitivno in da dejansko potem tisti mladi imajo nekaj od tega, da
               ne govorimo tudi o tem, da gre absolutno tudi za solidarnost, s tem ko se denar, ki
               ga prislužijo mladi in ga preko teh koncesnin oziroma lahko rečemo tudi teh
               prispvekov vplačajo, da se potem porabi za mlade. S tem se tudi krepi na nek način
               medgeneracijsko solidarnost.</p>
               <p>Toliko zaenkrat. Več pa kasneje.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jožef Horvat, pripravi naj se gospod Saša Tabaković.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovani predstavniki Vlade, drage kolegice in
               kolegi!</p>
               <p>Ne bom ponavljal, kar je spoštovani kolega Tomaž Lisec opisal primere nepravilnosti,
               nepreglednosti, ki se dogajajo znotraj, so se dogajale znotraj Študentske
               organizacije. Ne bom ponavljal številk bruto plač, ampak kljub vsemu. 7 tisoč bruto
               plača, ob tem, da pa kar veliko število študentov se težko prebija iz meseca v mesec.
               Tukaj je gotovo naša naloga, ne samo to, da postavimo diagnozo, je naša naloga ta, da
               sprejmemo pravičnejše zakonodajne rešitve.</p>
               <p>Kot sem povedal, mi bomo ta predlog sprememb kolegic in kolegov SDS podprli.
               Izračunal sem, za kakšne zneske pravzaprav gre, ker če govorimo o deležih, o
               procentih, potem nimamo prvih predstav, sploh ne, sploh pa ne, ko gre za finančna
               sredstva. Če zaokrožimo, da je koncesijska dajatev, torej ta pogača, da je velika 9
               milijonov evrov, potem bo sedaj po novem, se pravi od 1. julija 2017 naprej,
               proračunski sklad ministrstva, ki je izključno namenjen štipendijam, dobil približno
               5 milijonov. Toliko pač znese sedaj po novem predlogu 56,3 odstotka, do danes smo
               imeli ta delež 52,6 odstotka. Torej, ta delež dvigujemo in prav je. Že itak vsi
               deleži, vsa ta razdelitev, te koncesijske dajatve, te finančne pogače itak gre za
               naše mlade, za študente in dijake.</p>
               <p>Potem če pogledam Urad Republike Slovenije za mladino. Ta do danes ni dobil nič iz
               koncesijske dajatve. Sedaj je predlog 10 odstotkov, torej, približno 900 tisoč evrov.
               Podpiram.</p>
               <p>ŠOS, Študentska organizacija Slovenije je do danes dobivala skoraj četrtino ali bolj
               točno 23,7 odstotka od te finančne pogače, sedaj po novem je predlog 8 odstotkov. To
               je približno 720 tisoč evrov. Mi smo se posvetovali tudi z našim podmladkom, z Mlado
               Slovenijo, ki podpira predlagane rešitve. Morda bi v kakšnem deležu, so rekli, šli še
               nekoliko bolj na ostro, kot se reče. Kaj so imeli v mislih, bodo sami povedali.</p>
               <p>Potem naprej, študentske organizacije lokalnih skupnosti do danes niso dobivale nič.
               Mislim, da to ni pošteno. Da je treba nekako zadevo tudi, če smem reči,
               decentralizirati in decentralno razmišljati. Sedaj bodo dobile 2 odstotka, to je
               približno 180 tisoč evrov. Podpiram.</p>
               <p>Ohranja se delež za prispevke za zavarovanje za primer brezposelnosti na nivoju 16
               odstotkov, to je približno 1,44 milijonov evrov. Seveda je pa mogoče v neki debati v
               drugi obravnavi morda ta razmerja, te deleže še optimirati, če seveda ima kdo neke
               tehtne argumente, s katerimi bi podkrepil spremembo teh deležev. Mislim pa, da je v
               tem trenutku zadeva postavljena optimalno.</p>
               <p>Kot rečeno, Poslanska skupina Nove Slovenije - krščanskih demokratov ocenjujemo, da
               je ta rešitev pravičnejša kot dosedanja in zaradi tega jo bomo spustili v drugo
               obravnavo. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Saša Tabaković, pripravi naj se gospa Jelka Godec.</p>
            </sp>
            <sp who="SDZ7:TabakovićSaša">

               <speaker>SAŠA TABAKOVIĆ (PS SMC):</speaker>

               <p>Spoštovani podpredsednik, predstavniki Vlade, kolegice, kolegi, hvala za besedo!</p>
               <p>Danes, kot rečeno, obravnavamo predlog zakona, ki bi zakonsko prerazporedil sredstva
               iz koncesijskih dajatev z namenom, da bi največja krovna študentska organizacija
               delovala bolj transparentno in da bi na ta način tudi uporabniki, kot so študentje in
               ostala mladina, lahko imeli od samih dajatev največ.</p>
               <p>Uvodoma moram povedati, da se popolnoma strinjam s kolegom Mahničem, da je delovanje
               znotraj študentskih organizacij bilo večkrat prepoznano za sporno – konec koncev smo
               bili o tem priča lahko tudi preko različnih medijskih objav –, in da je v tem smislu
               tudi treba nujno spremeniti zakonodajo, ki bo bolj eksplicitno opredeljevala
               delovanje študentkih organizacij in njihovih podsistemov oziroma različnih
               organizacijskih oblik. Je pa za razumevanje celotne slike tudi v luči različnih
               stališč poslanskih skupin vseeno treba natančno pogledati pristojnosti resorjev in
               zakonodaje, ki vprašanje financiranja študentskega organiziranja pokrivajo.</p>
               <p>To govorim o sliki denarnega toka, kako pravzaprav ta iz študentskih servisov prehaja
               v Študentsko organizacijo in kaj se potem pravzaprav s temi sredstvi dogaja znotraj
               samih študentskih organizacij. Govorim predvsem zato, ker je glede na stališča lahko
               slika malo motna in je treba razjasniti, da to temo v resnici pokrivajo tri pristojna
               ministrstva. Torej tri ravnine. Prvo je Ministrstvo za finance. Torej prva ravnina,
               za katero bi seveda težko rekel, da je za to tematiko vsebinsko pristojna, pač
               Ministrstvo za finance je pristojno toliko, ker se danes pogovarjamo o ZUJF, ki to
               področje ureja. Treba se je pa spomniti, da je ZUJF posegel v drug zakon, ki je to
               področje vsebinsko urejal, in to je seveda zakon, ki ga pokriva Ministrstvo za delo,
               družino in socialne zadeve, in to je seveda ta druga ravnina. Namreč, Ministrstvo za
               delo, družino in socialne zadeve preko Zakona o zaposlovanju in zavarovanju za primer
               brezposelnosti s pogodbo o koncesiji pooblasti študentski servis, da opravlja
               strokovne naloge posredovanja dela dijakom in študentom. Ti študentski servisi na
               podlagi omenjenega zakona obračunavajo 12-odstotno koncesijsko dajatev od prejemkov,
               izplačanih dijakom in študentom od njihovega dela. To pomeni, da se pogovarjamo sedaj
               o teh 12 odstotkih, kako se potem naprej razdelijo in seveda kolikšen delež potem
               pride do študentskih organizacij.</p>
               <p>Po zakonu pomeni torej, da študentski servis iz tega naslova, ki ga je prejel, mora
               odvesti 20 odstotkov v javni sklad, ki je namenjen štipendijam, 40 odstotkov teh
               sredstev ostane študentskemu servisu za njegovo delovanje in 40 odstotkov so ta
               sredstva potem naprej posredovana študentskim organizacijam. Tako v tem delu, ko se
               pogovarjamo, se pogovarjamo o zakonodaji, za katero je pristojno Ministrstvo za delo,
               kar pomeni, da so ta sredstva, kako so razporejena, definirana znotraj zakonodaje in
               tudi dogovora med Ministrstvom za delo in predstavniki študentkih organizacij. To je
               tisti del, o katerem se danes pogovarjamo in ki ga problematizira tudi predlagatelj
               na način, da si želi ta sredstva drugače prerazporediti, kot to velja sedaj.</p>
               <p>Potem je pa naslednje vprašanje, kaj se dogaja s finančnimi sredstvi, ko so ta že
               znotraj študentskih organizacij. Tu pa je pristojno Ministrstvo za izobraževanje z
               zakonodajo, ki se te organizacije najbolj dotika, torej z Zakonom o skupnosti
               študentov. Tu bi poudaril, kot je bilo danes že rečeno, da je matično delovno telo v
               tem sklicu državnega zbora že sprejelo sklep, s katerim je zavezalo pristojno
               ministrstvo k novelaciji tega zakona na način novelacije organiziranja študentskih
               organizacij, da bi bil dostop do informacij javnega značaja bolj pregleden. Kar
               pomeni, da je tudi delovanje študentskih organizacij bolj pregledno, da se za
               študentske organizacije uvaja nadzor Računskega sodišča, da za študentske
               funkcionarje veljajo protikorupcijska določila, tako kot to velja za državne
               funkcionarje, da se prevetri tudi sistem javnega naročanja in da se poenotijo načela
               predstavniških teles in študentskih volitev ravno zaradi spornih praks in sumov
               različnih finančnih malverzacij, ki smo jim bili s strani študentskih organizacij
               priče. Tako v tem delu, ki se tiče transparentnega delovanja, je ministrstvo za
               šolstvo že pripravilo novelo, kar se je preko Sveta Vlade Republike Slovenije za
               študentska vprašanja tudi uskladilo, in v ponedeljek, kot rečeno, bo ta novela
               poslana v javno razpravo. Toliko, kar se tiče realizacije sklepa Odbora za
               izobraževanje in nameri Ministrstva za izobraževanje. Kar seveda pomeni, da bo s to
               novelo <q>»bojazen za nadaljevanje spornih praks«</q> odveč, ker bo za to primerno
               poskrbljeno znotraj novelacije zakona. In tu se popolnoma strinjam s kolegom
               Mahničem.</p>
               <p>Kar se tiče razporejanja sredstev, če se vrnemo nazaj, kaj se dogaja s sredstvi iz
               koncesijskih dajatev in na kakšen način so posredovana naprej študentskim
               organizacijam. Tu moram poudariti, da razporejanje sredstev samo po sebi ne more
               neposredno naslavljati transparentnega delovanja, ker dokler ne bomo imeli nekega
               primernega nadzora, se težko pogovarjamo o transparentnosti. To govorim tudi zato,
               ker predlagatelj v tem delu, ko želi spreminjati razporeditev sredstev, torej
               procente, torej, kako denar pride do organizacij, upravičuje tudi v delu, da bi bil
               ta bolje porabljen, če bi bil s ŠOS prerazporejen na druge postavke v duhu, da bi
               bilo to tudi bolj pravično. Kot rečeno, sam mislim, da težko govorimo o pravičnosti,
               dokler ne moremo govoriti o nekem transparentnem delovanju. Vprašanje torej, ki pa
               ostaja, je, ali je sistem tega prerazporejanja sredstev, kot ga obravnava
               predlagatelj, ob predpostavki, da deluje transparentno, ali je tak sistem, kot ga
               poznamo danes, dober. Na to pa odgovora v resnici danes nima nihče, ne predlagatelj
               niti ostale poslanske skupine. To govorim tudi s stališča, če beremo predlog zakona,
               da ta na prvi pogled tudi zame osebno, bi lahko rekel, stoji, vendar pa ni bil širše
               oblikovan, če lahko temu tako rečem, z neko študentsko javnostjo. Iz česar izhaja, da
               v predlogu zakona niso zapisane jasne in argumentirane posledice za rešitve, ki so
               predlagane. Da ne bo pomote, jaz s samim razporejanjem sredstev nimam težav, so pa v
               predlogu, kot so navedene, kjer se pravzaprav kaže, da bi bilo študentski
               organizaciji odvzeto približno 70 odstotkov celotnega financiranja, si potem
               predstavljam, kaj pravzaprav to lahko pomeni za podsisteme, ki so od tega
               financiranja odvisni.</p>
               <p>Seveda se strinjam, da je prišlo do sumljivih praks in slabih stvari, ampak če se
               zdaj pogovarjamo, da se sredstva znotraj študentskih organizacij slabo porabljajo, in
               če je argument to, da jih je treba prerazporediti, se potem sprašujem, zakaj pa nismo
               potem vseh sredstev ukinili Študentski organizaciji in enostavno, recimo, da bi se ta
               sredstva pridobivala na način javnih razpisov, ker bi bilo to v končni konsekvenci
               najbolj primerno. To govorim tudi s stališča, ker Študentska organizacija in njeni
               podsistemi, različne organizacijske oblike na različne načine potem naprej pomagajo
               študentom, tako preko različnih strokovnih ekskurzij, predavanj, seminarjev,
               delavnic, inštrukcij, študentom tudi nudi denarno pomoč, brezplačno pravno,
               psihološko, karierno svetovanje, kotizacijo za šport, umetniška, znanstvena
               tekmovanja. To pomeni, da so različni programi, tako s področja kulture,
               izobraževanja, mednarodnega sodelovanja, seveda od teh sredstev odvisni. Tukaj se pa
               moramo zavedati, da je v letu 2015 Ministrstvo za delo, družino in socialne zadeve s
               Študentsko organizacijo podpisalo dogovor, da se koncesijska dajatev na študentsko
               delo ne bo spreminjala, tudi iz razloga, da je razporeditev sredstev, torej koliko
               sredstev za štipendije in koliko za samo delovanje organizacij, da ta sistem, kot
               deluje, da je zaenkrat dober. Seveda, pa če menimo, da ni tako, bi pa bilo vseeno
               dobro imeti neke bolj konkretne argumente in stališča, na podlagi česa bi bilo potem
               to treba spreminjati. Torej, na podlagi česa spreminjati procente, kako ta sredstva
               iz študentskih servisov prehajajo v same študentske organizacije. In tukaj se bo v
               končni konsekvenci treba nasloniti tudi na študentsko javnost. Glede na odziv, se
               bojim, da ta zaenkrat tem razporeditvam ni naklonjena, tako tudi sam zaenkrat pač
               takšnega predloga, kot je, ne morem podpreti.</p>
               <p>Se pa strinja s predlagateljem, da je vprašanje transparentnega delovanja študentskih
               organizacij akutno in to se bo, kot rečeno, tudi urejalo z Zakonom o skupnosti
               študentov, ki bo v ponedeljek v javni razpravi in predvidoma tudi v začetku leta
               sprejet v Državnem zboru. Hvala lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Gospod Žan Mahnič, predstavnik predlagatelja, imate besedo. Izvolite.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Hvala, podpredsednik.</p>
               <p>Kolega Tabaković je rekel, če bi bilo to bolj pravično. Mislim, da bi bilo, če bi na
               ta način razdelili zaradi tega, ker zdaj dobijo od teh 9 milijonov evrov direktno
               samo ŠOS in ŠOS entitete. Po novem pa bi ti še ravno toliko denarja dobili oziroma
               dobili bi še vedno denar, za slabih 70 odstotkov manj, hkrati pa bi zajeli še
               številne druge organizacije, študentske, dijaške, mladinske, ki danes delujejo in
               sredstev ne dobijo. Ravno tako pa so pri njih člani tisti, ki tudi delajo in se
               poslužujejo študentskega servisa oziroma študentskih napotnic, študentskega dela.
               Zato mi menimo, da bi bilo bolj pravično. Ker zdaj si teh 9 milijonov evrov razdeli
               Študentska organizacija Slovenije znotraj svojih entitet, zdaj bi še vedno to bilo
               tako, le da si ne bi več razdelili toliko denarja, ampak bi dali denar še drugim, ki
               pa ga zdaj ne dobijo. Jaz sem tudi že slišal nek predlog, da naredimo tako, da
               ustanovimo neko organizacijo, tako kot je FIHO, pa polovico dajmo njim, polovico
               dajmo pa Študentski organizaciji Slovenija. Jaz se s tem ne bi ravno strinjal, ker
               vemo, kako je potem z razdeljevanjem sredstev v takšnih primerih.</p>
               <p>Kar se tiče tega, da se ta zakon ne tiče tako ministrstva za finance, ministrstva za
               šolstvo, ministrstva za delo in socialo. Seveda ne – hkrati se in hkrati se tudi ne.
               Ker je vprašanje, kdo je nosilec v tem primeru tega zakona, ker so težko tri
               ministrstva nosilec. Zdaj, ali bodo to finance ali bo ministrstvo za delo ali bo
               ministrstvo za izobraževanje. Ampak, kar je bistveno je, da v zakonu piše, v Zakonu o
               skupnosti študentov, da se v znatnem delu, se pravi, da so finančna sredstva iz
               naslova koncesnin. Samo to piše. Ne, kako potem Študentska organizacija znotraj sebe
               te milijone razdeljuje, predvsem pa ne, kakšen je nadzor. Ker nadzor si ŠOS sam
               zagotavlja s svojimi akti, s svojo ustavo. Oni imajo svoja lastna pravila. To se
               pravi, oni dobijo denar in si sami določajo, kako ga bodo porabili in kakšen nadzor
               bodo imeli nad tem, kako ga porabljajo. Za ostale pa – nas ne briga. Ne smemo ne
               poslanci vprašati, ko vprašamo poslanci, je to tajnost, pa ne samo to, ko poslanci
               vprašamo, ko študentje sami vprašajo, kako ste pa vi ta naš denar, teh 90 milijonov
               evrov, ki smo jih mi zbrali, porabili – ja, to je pa poslovna tajnost.</p>
               <p>Dober uvod je dal kolega Tabaković, ko je rekel, kako se ta denar potem naprej
               porablja. Poglejte, jaz sem tukaj nekaj primerov zbral. Vprašljive investicije –
               Študentski kampus, danes smo o tem govorili. Poglejte to, Študentska organizacija je
               zemljišče in objekte odkupila od bivšega študentskega funkcionarja za 1,2 milijona
               evrov. In kje so ta kampus postavili? Ja tam čez, ko bo šla zdaj železniška proga, da
               bodo zdaj neke odškodnine, da bo treba zadevo zopet prodajati. In kljub temu da bodo
               objekti v kratkem zaradi tega porušeni, bodo v kampus investirali okoli milijon 800.
               Se pravi 3 milijone evrov takole; najprej milijon 200 za nakup od bivšega
               študentskega funkcionarja, potem milijon 800, da bodo zadevo obnovili <gap n="..."/> Kaj bo pa
               potem, ko bo šla tam čez železnica? Ampak nihče za to ne odgovarja. Seveda, če dobijo
               10 milijonov evrov! Lahko je, recimo reči, zdaj bomo pa v enemu letu 2 milijona za ta
               kampus namenili, da bo nekdo dobro zaslužil.</p>
               <p>Fiktivne pogodbe, prej sem že govoril, v ŠOS so v zgolj enem letu 85 tisoč evrov
               namenili raziskavam, ki jih v javnosti niso predstavili, vodja raziskave je bil
               takrat Klemen Balanč, to je danes predsednik Študentske organizacije Slovenije,
               raziskavo je izvajal Inštitut IPM in kolega gospod Klemen Balanč, ko ga danes kdo
               vpraša, kako je s tem: to je poslovna skrivnost Študentske organizacije
               Slovenije.</p>
               <p>O kampusu sem že govoril. Teambuildingi. To je zanimivo! Poslancem, nam, pogosto
               očitajo, ko gremo v tujino, da se gremo poslanski turizem. 5 izbrancev študentskih je
               šlo na strokovno ekskurzijo v Kanado, za to so porabili 25 tisoč evrov. 25 tisoč
               evrov za strokovno ekskurzijo. Ko bi jih pa vprašal, kaj ste pa tam počeli – to je pa
               poslovna skrivnost. Tega pa ne bomo povedali, ker to je pa poslovna skrivnost.</p>
               <p>Nekdanji predsednik ŠOU Marko Hozjan je pred časom poskušal v dokumente ŠOU zapisati,
               da je organizacija oseba javnega prava – to je to, o čemer smo se tudi poslanci
               pogovarjali in škoda, da že takrat ni šlo skozi. Načrt ni uspel, Hozjan pa se je, ko
               ga je spet študentski funkcionar, to kar smo takrat poslušali, Željko Milovanovič
               želel podkupiti, umaknil študentski politiki. Takrat sodišče je prišlo do epiloga, da
               je ta podkupnina bila, ampak potem je sodba zaradi, tako kot po navadi, procesnih
               zadev, padla. Ampak vidimo, kakšen je <q>»modus operandi«</q> delovanja. Tukaj se pa nanašam
               na gospod Marijo Bačič, ko je rekla, moramo gledati, kaj študentske organizacije
               počnejo, ker se tukaj kalijo tisti, ki bodo v prihodnosti vodili našo državo. Odlično
               se kalijo, odlično delajo! Koruptivnih praks se že tukaj učijo, kaj bodo šele potem
               delali, ko bodo prišli do budžeta, ki je nekaj milijard, ne 9 oziroma 10 milijonov
               evrov.</p>
               <p>Zanimivo, pod Študentsko organizacijo Slovenije – Študentska organizacija Univerze v
               Ljubljani, Študentska organizacija Univerze na Primorskem in Študentska organizacija
               Univerze v Mariboru, direktorji teh organizacij, ljubljanski 5 tisoč 250 evrov plače,
               primorski 3 tisoč 400 evrov plače, mariborski 6 tisoč 700 evrov plače. A za to delajo
               dijaki in študentje?</p>
               <p>In, ko greva gledat proračun, zdaj ga bom šel, prej sem ga pozabil, bom šel sprintat,
               večino proračuna Študentske organizacije Slovenije so administrativni stroški. Tukaj
               imamo, recimo, za generalnega sekretarja letno 64 tisoč evrov, za ostale stroške 53
               tisoč, za raznorazne strokovne službe več kot 100 tisoč evrov letno. Pogodba, ki sem
               jo uspel dobiti, med Študentsko organizacijo Slovenije in M komunikacijami, ki jo
               zastopa Nina Finžgar, ona in trenutni direktor ŠOS sta stara prijatelja še s
               fakultete. Poglejte, za komuniciranje tisoč 900 evrov neto mesečno. Mesečno izvajanje
               aktivnosti strateškega komuniciranja, krizno komuniciranje, ŠOS rabi krizno
               komuniciranje, verjetno zaradi današnjega dneva, ker obravnavamo tak zakon, in
               odnosov z mediji, tisoč 500 evrov neto. Mesečno sourednikovanje na področju
               digitalnih vsebin 400 evrov neto. Tisoč 900 evrov neto svetovalna pogodba. Niti ne,
               plača mesečna, svetovalna pogodba. Pred tem je bila, mislim da, nekje v znesku tisoč
               700 evrov ravno takšna svetovalna pogodba. Med 30 in 50 tisoč evrov svetovalnih
               pogodb samo na področju komuniciranja z javnostjo. Toliko še politične stranke ne
               damo. Ni. Oni dajo, mislim, da v letu 2014 so dali 50 tisoč evrov, to je deset tisoč
               evrov več, kot da premier Izraelcem, pa gre za študentsko organizacijo, ne za
               predsednika Vlade Republike Slovenije. In za raznorazne, poglejte, finančna služba,
               tajništvo in odnosi z javnostmi – zopet več kot 100 tisoč evrov. Veste, kaj je
               odgovor? Kaj pa bomo, če nam vzamejo več kot 60 odstotkov? Ja, tukaj boste rezali!
               Tukaj boste rezali, na takšnih zadevah. Če se je v državnem proračunu rezalo na vseh
               ravneh, takrat ko je bilo treba, ko smo dve milijardi in pol več porabili, kot smo
               ustvarili, bodo pa tudi oni morali. Če je obrambni sistem lahko preživel s 50
               odstotkov manjšimi stroški, bodo tudi oni, ne pa sedaj reči, da sedaj pa mi ne bomo
               mogli preživeti, če nam boste ta zakon vzeli in sedaj bomo pa nad vami izvajali vse
               vrste pritiskov. Veste, kaj bi bil najbolj jasen message tej študentski eliti? Da bi
               koalicija in opozicija skupaj v prvem branju ta zakon podprli, potem pa se lahko
               usedemo, tudi z njimi in pogledamo, če se da kakšen procent kje prestaviti in če
               koalicija, opozicija potem skupaj sprejmeta tudi zakon, ki ga bo predlagala Vlada, ki
               pa po še dodatno učinkovit nadzor nad tem denarjem, ki jim bo pripadal po tem našem
               zakonu uvedel. To bi bil jasen message, da že na najnižjih ravneh, da že v primeru
               teh 9 milijonov evrov ne dopuščamo korupcije.</p>
               <p>Kakšen pa je učinek na državni proračun s tem zakonom? Pozitiven! Ker državni
               proračun dobiva dodatnih 5 milijonov evrov, malo manj kot 6. Ministrstvo za delo in
               družino več kot 1,5 milijonov evrov v sklad za štipendije, ministrstvo za šolstvo
               oziroma Urad za mladino pa dobre 4 milijone evrov. Izgubi pa Študentska organizacija
               Slovenije, ki pa ni noben organ v sestavi. Skratka, ta zakon prinaša 5 milijonov
               evrov plusa v državni proračun. Če to ni razlog, da bi ga podprli in da se tudi potem
               lahko skupaj usedemo, ker kot smo slišali s tiste strani, s te strani, da v prvem
               branju bomo podprli, potem pa lahko vidimo, če se da še kaj optimizirati te številke.
               Poglejte, s tem se takoj strinjam, ampak dajmo ga spustiti skozi prvo branje in potem
               bomo <gap n="..."/> Ravno zaradi tega smo tudi dali, da zakon začne veljati s 1. julijem 2017,
               ne s 1. januarjem. Ravno takrat, junij, julij, avgust, september je največ
               študentskega dela. Do takrat pa bomo imeli tudi že ta zakon pod streho, Zakon o
               skupnosti študentov. Toliko zaenkrat.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospa Jelka Godec, pripravita naj se mag. Andrej Šircelj in gospa Nada
               Brinovšek. Izvolite.</p>
            </sp>
            <sp who="SDZ7:GodecJelka">

               <speaker>JELKA GODEC (PS SDS):</speaker>

               <p>Najlepša hvala.</p>
               <p>Najprej sem vesela, da tudi se sliši glas mladih v Državnem zboru in končno, da ne
               bodo rekli, da se ukvarjamo samo s stvarmi, ki se ne tičejo mladih, predvsem pa to,
               da se ta predlog zakona dotika tega, da gre več denarja za štipendije. Vsaj v tem
               delu vidim največji pozitivni učinek tega zakona.</p>
               <p>Kolega Mahnič je zelo lepo opisal, kam gre oziroma kam ne gre teh 9 milijonov, ki se
               stečejo v ŠOS. Nerazumljivo mi je v bistvu, da tudi s strani koalicije nekako v tem
               prvem branju ni zaslediti podpore, čeprav vemo, da lahko v drugem branju zadeve
               spremenimo oziroma dodelamo. Jasno je, da ta denar, ki se steka v ŠOS, je zaradi
               študentskega dela. Torej, študentje ustvarijo ta prihodek v ŠOS, po drugi strani pa
               ŠOS sam na koncu ni podvržen nobeni kontroli, kam tam denar gre. Teh 9 milijonov, o
               katerih govorimo, nima nadzora ne Računskega sodišča oziroma ničesar, ker je pač
               organizacija zasebnega prava. Meni ta zadeva že v tej osnovi ne gre skupaj, kajti če
               je ta denar ustvarjen iz študentskega dela, pa se steka v neko organizacijo, ki potem
               pregledala te uporabo ni, je definitivno treba najprej to zadevo spremeniti.</p>
               <p>Nekateri študenti delajo, zato da lahko preživijo iz meseca v mesec, da lahko
               študirajo, si zagotovijo tiste osnovne potrebe za študij. Normalno je, da želijo
               vedeti, kam ta denar odteka oziroma želijo videti tudi to, da bi šlo več denarja, ki
               so ga sami nekako zaslužili oziroma pridelali, če lahko tako rečem, za štipendije.
               Namreč, nenehno se opozarja, da je premalo denarja za štipendije, da je več prosilcev
               za štipendije, kot je možnosti v proračunu. In zakaj ne bi iz tega priliva v ŠOS šlo
               malo več oziroma kar nekaj denarja več v sklad za štipendije?</p>
               <p>Hkrati pa se tudi pri tem, ko se financirajo različni klubi, tudi na lokalni sferi
               vidimo, da ti klubi dostikrat, kot je rekel kolega Mahnič, ne želijo pregleda, ne
               želijo podati poročil in gre tudi tukaj za netransparentno delovanje. Tako bi rekla,
               da ŠOS, ki v svojem zapisu, če gledamo to, kar je bilo povedano, da so se v
               preteklosti dogajale že različne preiskave kaznivih dejanj, da gre za velike plače,
               svetovanje, sumljiva sponzorstva, kupovanje in tako naprej, da bi v prvi fazi ŠOS
               moral biti nadzorovan oziroma ta poraba denarja nadzorovana s strani vsaj Računskega
               sodišča oziroma pregledom in da se potem ta denar razporedi tako, da bo največ
               vrnjeno nazaj študentom. Torej, v štipendije, Urad za mladino, klubom neposredno.
               Seveda ne pozabiti na to, da je tudi to razdelitev treba potem nadzorovati, da se ne
               bomo potem pogovarjali o tem, da pri teh razdelitvah pa prihaja do nepravilnosti.</p>
               <p>Tako bi rekla, da za prvo branje je zakon vsekakor treba podpreti oziroma ga bom sama
               tudi podprla. Tudi s tega stališča, kot je bilo rečeno, da se začne uveljavljati 1.
               7. 2016 – pardon 2017 –, ko pa naj bi bil sprejet tudi Zakon o skupnosti študentov,
               ki bo potem urejal, kakšne vrste, ali je zasebnega oziroma javnega prava, in bo potem
               tudi ta nadzor oziroma razdelitev denarja bolj transparentna. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima mag. Andrej Šircelj, pripravita naj se gospa Nada Brinovšek in dr. Mitja
               Horvat.</p>
               <p>Izvolite.</p>
            </sp>
            <sp who="SDZ7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani podpredsednik. Spoštovane predstavnice Vlade, kolegi in
               kolegice!</p>
               <p>Moram reči, da sem s Študentsko organizacijo imel nek poglobljen stik pred približno
               10 leti. Takrat je šlo prav tako za to, kako se bo denar delil, in šlo je predvsem za
               to, skratka, iz česa bo sestavljena koncesijska dajatev, koliko jo bo in tako naprej.
               Moram reči, da so v nekih poznih nočnih urah na Ministrstvu za izobraževanje celo
               nekateri študentje prišli žvižgati s piščalkami, bile so kot neke demonstracije in
               tako naprej. Že takrat sem se pogajal skupaj s predstavniki in predstavnicami
               Ministrstva za delo in Ministrstva za izobraževanje z nekaterimi ljudmi, ki so tudi
               danes navedeni kot direktorji ŠOS in tako naprej, vsaj teh regionalnih ŠOS. Kar
               pomeni, da imajo študentske organizacije, lahko rečem, <q>»stabilno vodenje«</q>. Iste
               osebe, ki zelo dobro poznajo delovanje in finančno poslovanje študentskih
               organizacij. Govorim seveda o ljudeh, ki vodijo in upravljajo z denarjem. Ne govorim
               o tem, koliko dejansko študentje od tega karkoli imajo. Kako upravljajo in kako
               vodijo te organizacije, vedo predvsem oni sami, zaradi tega, ker če grem jaz – in sem
               šel danes – na spletne strani ŠOS, tam ni finančnega poročila za leto 2015. Ni
               finančnega poročila za leto 2015. Ampak sem že mislil, da ta spletna stran ni
               renovirana. Imate pa nagradno igro za študente iz leta 2016 na tej spletni strani. In
               tudi žrebanje, mislim, da je bilo enkrat avgusta leta 2016. Tudi zelo natančno piše,
               kako je treba plačati dohodnino, kar pomeni, da ne gre za igro na srečo, ampak gre za
               neko drugo igro. Skratka, vse te zadeve so zelo lepo tam urejene. Ampak finančnega
               poročila za leto 2015 pa tam nimate. Za 2014 še nekako obstaja, za 2015 ne.</p>
               <p>To seveda zdaj pomeni naslednje, da tudi sama organizacijska oblika, na podlagi
               katere deluje Študentska organizacija, nima podlage, da bi to nadzorovala proračunska
               inšpekcija, Računsko sodišče, zdaj lahko gre, lahko ne gre, druge inšpekcije in tako
               naprej. Tu se, kot kaže, ne nadzoruje niti pravilnosti poslovanja, kaj šele
               ekonomičnosti in gospodarnosti poslovanja. Ima pa ŠOS nadzorno komisijo, nadzorni
               organ ima in tudi pravilnik o nadzornem organu je na spletnih straneh. In, glejte, ta
               nadzorni organ, ki naj bi vse to nadzoroval – v nekem členu piše, da je neodvisen,
               popolnoma neodvisen, ampak pri nas so itak vsi neodvisni, tako tu ni nobenih težav –,
               ureja pa pravilnik tega nadzornega organa, ki lahko pregleduje tudi vse to, približno
               70 členov. 70 pravno zapletenih členov ureja nadzor nad ŠOS. Mene bi zelo zanimali
               neki rezultati tega nadzornega organa, ki pa so verjetno poslovna tajnost, ker tudi
               to piše, kaj je poslovna tajnost, kaj ni poslovna tajnost in tako naprej – zelo, zelo
               natančno. Rekel bi celo, da nekateri notranji akti ŠOS so približno tako natančni kot
               kakšni notranji akti neke multinacionalke, kar je popolnoma normalno. Če investira v
               zemljišča ŠOS, če organizira nagradne igre, če ima organizirane korporativne stike z
               javnostjo in tako naprej; skratka, vse tisto, kar ima neka delniška družba, ima, kot
               kaže, tudi ŠOS, samo da je delniška družba delniška družba po Zakonu o gospodarskih
               družbah, to je pa oseba javnega oziroma zasebnega prava, ki je nihče ne more
               pregledovati. Delniško družbo, mislim, pregledujejo bolj natančno revizorji in tako
               naprej kot to pravno osebo ali civilnopravno osebo in tako naprej. Tukaj je težava v
               nadzoru, ampak nadzoru zaradi tega, ker izgleda, da ta ŠOS pridobiva tudi določen
               denar, določene prihodke z nagradnimi igrami, s to dejavnostjo, po drugi strani pa
               dobiva enostavno največ prihodkov s koncesijsko dajatvijo. Ta znaša v celoti 16
               odstotkov. Z drugimi besedami, delodajalec plača teh 16 odstotkov na 100 evrov,
               kolikor dobi študent za neko delo, ko dela – na primer, tisto, kar je zagotovljeno,
               je 4,5 evra bruto na uro. Če dobi 100 evrov, bo delodajalec odštel od tega 16
               odstotkov in zaradi tega se bo dejansko zmanjšal njegov študentski prihodek ali pa ne
               bo toliko visok ta prihodek, in to na račun študenta. Od tega dobi danes – od teh 16
               evrov na 100 – dobi ŠOS nekaj manj kot 4 evre. In nekaj manj kot 4 evre potem porabi.
               Seveda, to se multiplicira s številom ur in tako naprej, ki jih delajo študentje in
               potem pridemo na teh 9, 10 milijonov prihodkov, za katere točno niti ne vemo, ker –
               še enkrat – nimamo finančnega poročila za leto 2015, za leto 2016 ga še ne moremo
               imeti, za polovico leta tudi najbrž ne, ali je že pripravljen ali ne; ampak kakorkoli
               že, to je dejansko javni denar. To je javni denar. Ker koncesijska dajatev je
               predpisana s predpisom, je predpisana z zakonom in tukaj bi moral biti nadzor nad tem
               javnim denarjem veliko boljši, veliko učinkovitejši in seveda veliko
               transparentnejši. Tega dejansko tukaj ni.</p>
               <p>Seveda je treba narediti sistemsko zakonodajo, ampak, poglejte, čakamo na to
               sistemsko zakonodajo, čakamo na te rešitve. Tista prva rešitev, najhitrejša, če
               želite, pa je seveda sprememba delitve tega denarja. Nam je za to, da študentje in
               študentke dobijo več denarja, ampak ne preko ŠOS, za katerega smo že slišali, koliko
               ima nepotrebnih odhodkov, koliko ima lahko sumljivih odhodkov in tako naprej, ampak v
               obliki štipendij, v obliki tega, da se neposredno, direktno financirajo študentski
               klubi, da se financirajo organizacije, kjer dejansko študentje uresničujejo svoje
               interese in ki jih dejansko tudi študentje potrebujejo. Ne vem, če potrebujejo
               študentje vsa vodstva študentskih organizacij, o katerih govorimo, treh študentskih
               organizacij. Če so nujno potrebne. Ne vem, mislim, da ne. Mislim, da je za študente
               najpomembnejše, da se mu poveča urna postavka, kar bi se posredno s tem dejansko
               zgodilo za študentsko delo, da dobi štipendijo, da dobi ustrezno prebivališče, na
               prvem mestu seveda da dobi ustrezno literaturo. In s tem bi, ko bi se manj dajalo
               ŠOS, bi se posredno sprostil denar za vse te zadeve. Bilo bi ga več. Posredno
               govorim, ne govorim neposredno, ampak posredno. To je v interesu študentov. Morda to
               ni v interesu vodstev študentskih organizacij, je pa v interesu študentov. Naš
               predlog, predlog Slovenske demokratske stranke, je v interesu študentov in gre v
               smeri interesa študentov.</p>
               <p>Glede delitve, koliko komu, koliko za štipendije, koliko za druge študentske
               organizacije, za lokalne študentske organizacije, poglejte, to je vedno stvar nekega
               dogovora. Vedno so odstotki, promili in tako naprej stvar dogovora. In tudi takrat,
               ko so predlagani, nihče ne bo dal 100-odstotno roko v ogenj, da so pa to tisti ta
               pravi. In sedanji so takšni in prihodnji in predlagani so najbrž tudi takšni. Ampak
               ti, ki so predlagani, so predlagani zato, ker se ugotavlja, da pač Študentska
               organizacija nesmotrno uporablja denar, ki ga dejansko dobi. In ne v korist
               študentov! Zaradi tega je seveda takšen predlog, kakršen je, in seveda zaradi tega je
               ta predlog v prvem branju in zaradi tega bi se s podporo tega prvega branja zakona
               doseglo to, da se lahko ti odstotki popravijo, da se lahko dogovorijo tudi z drugimi,
               da lahko ministrstva dajo tudi svoj predlog. Ampak podobno rešitev imamo že zdaj v
               zakonu, samo druge odstotke. Poglejte si tudi člen in boste videli, kako so ti
               odstotki bili do leta 2013, do leta 2015, do leta 2017 – vedno imate nek odstotek. In
               ugotavljamo, da zdaj ni optimalen, zato predlagamo novega in da se dogovorimo.</p>
               <p>Zaradi tega bi zavrnitev tega, poglejte, gospe in gospodje, enostavno pomenilo to, da
               se na nek način strinjate z nesmotrno porabo koncesijskega denarja, ki izhaja iz dela
               študentov, in da naj tako ostane naprej. To je slab signal. To je dejansko slab
               signal.</p>
               <p>In tukaj imamo – seveda spoštujem, da sta tukaj predstavnici Ministrstva za finance,
               ampak dejansko pogrešam ministrstvo za šolstvo oziroma izobraževanje predstavnice ali
               ministrico, državno sekretarko, kogarkoli že. Ker to je nosilna tema njih. Vem, da
               mora biti zraven še ministrstvo za delo in finance, ampak finance bolj z
               javno-finančnega vidika. Glede vsebine je pa to zadeva Ministrstva za izobraževanje,
               znanost in šport.</p>
               <p>Zaradi tega predlagam, gospe in gospodje, kolegi in kolegice, da podprete naš zakon,
               da podprete nove rešitve v korist študentk in študentov Republike Slovenije.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospa Nada Brinovšek, pripravita naj se dr. Mitja Horvat in mag. Marko
               Pogačnik.</p>
            </sp>
            <sp who="SDZ7:BrinovšekNada">

               <speaker>NADA BRINOVŠEK (PS SDS):</speaker>

               <p>Hvala za besedo, lep pozdrav vsem.</p>
               <p>Moram reči, da sem vesela, ko sem poslušala stališča vseh poslanskih skupin, da nisem
               zasledila nobenega tako zelo negativnega stališča do našega predloga. Ko sem
               poslušala tudi kolega Tabakovića, sem vesela; rekel je tako, da predlog stoji, ampak
               vendar <gap n="…"/> In rekel je tudi, če bi bilo <gap n="…"/> Veste, kaj vse bi bilo, če bi bilo? Ne bi
               bilo čakalnih vrst v zdravstvu, ne bi bilo bančne luknje, upokojenci bi imeli lepe
               pokojnine in tako naprej. Ampak pustimo to.</p>
               <p>Dejstvo je, da občasno in, tako kot pravimo, študentsko delo pozitivno vpliva tako na
               dijake, študente kot pa tudi na delodajalce. Poglejte, dijaki in študenti v prvi
               vrsti nekaj dobijo za svoj žep. Medtem pa ko delodajalci, razen če izvzamem tiste, ki
               nekako izkoriščajo te dijake in študente, pa lahko nekako se hitreje prilagodijo
               trgu.</p>
               <p>Znano je, da so študenti na jesenski seji, mislim, da je bilo to oktobra na matičnem
               Odboru za izobraževanje, takrat smo obravnavali Predlog sprememb Zakona o skupnosti
               študentov. Takrat so opozarjali, bom rekla, zahtevali transparentno porabo javnih
               sredstev, se pravi teh sredstev, ki se zberejo iz koncesijskih dejavnosti. Opozorili
               so na dejstvo, da če sredstva zberejo tudi dijaki kot študentje, je prav, da se
               delijo med vse, ampak ta sredstva, žal, gredo sedaj v tem primeru samo študentskim
               organizacijam. Študentje so takrat predlagali tudi, da gre denar vendarle tistim, ki
               ga ustvarijo, ne pa, da se pretežno porabi za delovanje samih študentskih
               organizacij, ki pa, vemo, da so jih v preteklosti zaznamovali številni škandali. In
               čeprav je kolega Žan jih že nekaj navedel, bom še enkrat opozorila na to, kar so
               študentje takrat na seji opozorili.</p>
               <p>Opozorili so na vprašljive investicije, ko je šlo za sporno odprodajo in nakup
               zemljišča za Študentski kampus. To je Žan prej še bolj razložil. Opozorili so na
               fiktivne pogodbe in na raziskave. ŠOU ima s številnimi nekdanjimi študentskimi
               funkcionarji seveda sklenjene mastne pogodbe o sodelovanju, od povprečne pogodbe za 2
               tisoč 500 evrov mesečno – mislim, da vemo, koliko kakšnih povprečnih pokojnin ali
               minimalnih ali zajamčenih plač je to. In pa da so v zadnjem letu kar 85 tisoč evrov
               namenili za raziskavo, ki javnosti nikoli ni bila predstavljena. Opozorili so tudi na
               povprečne plače v kampusu. Te povprečne plače znašajo tam okoli 2 tisoč 500 do 2
               tisoč 700 evrov bruto. Opozorili so tudi na te ekskurzije v Kanado – za pet oseb 25
               tisoč evrov. Tudi to je kolega Žan prej omenil.</p>
               <p>Plače. Mislim, da ste vsi prej nekako slišali oziroma se mogoče malo zamislili nad
               tem: plače 3 tisoč 400 evrov, preko 5 tisoč 250 do 6 tisoč 700 evrov bruto. Ne vem,
               kakšen obraz ima tule kdo izmed nas, da bi kaj takšnega zagovarjal, upam, da ne. No,
               sponzoriranje oddaj je omenil tudi kolega Žan, in to oddaje Hribar, šlo je za 50
               tisoč evrov, in študentski funkcionarji so to pogodbo in to financiranje sprva
               zanikali. S tem, da ne naštevam še teh primerov naprej. Bistvo pri vsem tem je, da so
               bili oškodovani tako dijaki kot študentje. To se ne bi smelo, definitivno se ne bi
               smelo zgoditi.</p>
               <p>Ministrica je na tej jesenski seji tudi nekako obljubila, da bo novela zakona še v
               tem letu. Zdaj smo konec decembra in definitivno je, da se to ne bo zgodilo. Zato smo
               pač na vsa ta opozarjanja in ker ministrstvo ni reagiralo, smo v Slovenski
               demokratski stranki predlagali spremembo tega 130. člena ZUJF, ki govori o delitvi te
               koncesijske dajatve, s katero se pač letno zbere 9 milijonov.</p>
               <p>Poudarila bi še enkrat, kot je poudaril tudi kolega, tu ne gre za zvišanje kakšnega
               procenta oziroma za zvišanje procenta te koncesijske dejavnosti, ampak da se ta
               procent znotraj te postavke porazporedi. V Slovenski demokratski stranki pač
               predlagamo, da se vsekakor več sredstev nameni v proračunski sklad ministrstva, ki je
               namenjen oziroma katerega glavni namen je pač dodeljevanje štipendij. Predlagamo
               tudi, da po novem naj bi se namenilo za delovanje Urada Republike Slovenije za
               mladino 10 odstotkov teh sredstev, ki jih znotraj prerazporejamo, 8 odstotkov teh
               sredstev za delovanje študentskih oziroma Študentske organizacije, kar je bilo prej
               23,7 odstotka in ne nazadnje 2 odstotka za delovanje študentskih organizacij na
               lokalnem nivoju, ki so največkrat izpuščene.</p>
               <p>Torej, še enkrat, predlagali smo predlog za prerazporeditev, ne pa za povečanje te
               postavke. Ne morem mimo tega, da opozorim na to, kar je Vlada zapisala v svojem
               mnenju Pravi, <q>«Vlada ne nasprotuje namenu predlagateljev in predlaganim rešitvam,
               ocenjuje pa, da bi bilo treba hkrati, ko se sprejemajo predlagane rešitve, ustrezno
               prilagoditi tudi sistemske rešitve«</q>.</p>
               <p>Spoštovani kolegi iz koalicije in Vlada! Bojim se, da so to obljube in da vam bo za
               te obljube in sistemske spremembe, ki jih ves čas koalicija in ta vlada obljubljata,
               da vam bo zmanjkalo časa. Hvala lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Replika, gospod Saša Tabaković.</p>
               <p>Izvolite.</p>
            </sp>
            <sp who="SDZ7:TabakovićSaša">

               <speaker>SAŠA TABAKOVIĆ (PS SMC):</speaker>

               <p>Hvala lepa.</p>
               <p>Samo, da ne bo pomote, da se seveda s predlagatelji popolnoma strinjam, da je
               situacija, kakršna je, akutna in da smo v tem smislu zagotovo na istem bregu, da pa
               se v določenem delu ne strinjamo glede samih rešitev.</p>
               <p>Torej, ko govorimo o transparentnosti organizacij, to seveda pokriva Ministrstvo za
               izobraževanje preko Zakona o skupnosti študentov in to, kot rečeno, bo v ponedeljek
               tudi zakon šel v javno razpravo.</p>
               <p>Kar pa se tiče samega razporejanja sredstev, da bi to samo razporejanje lahko vezali
               na transparentnost, to pa enostavno tako ne gre. Torej, kako se ta sredstva
               razporejajo, to je pa stvar Ministrstva za delo, družino in socialne zadeve, in tudi,
               kot je rekel že kolega Šircelj, enostavno stvar dogovora. Kako je do tega dogovora
               prišlo tudi glede podpisa v začetku leta 2015, nam bo pa zagotovo lahko tudi v
               nadaljevanju razložil državni sekretar z Ministrstva za delo gospod Pogačar. Hvala
               lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Žan Mahnič – ima besedo, predstavnik predlagatelja. Izvolite.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Hvala.</p>
               <p>Samo to, saj mogoče sem narobe razumel, da zakon ne bi prispeval k večji
               transparentnosti, če sem prav razumel. Mislim, da bi prispeval k večji
               transparentnosti. Še enkrat, ne bi 9 milijonov evrov direktno kapnilo v žep
               organizacij, ki potem nič ne razpolaga z nobenimi podatki. Tudi sam sem šel gledat,
               prej ko sem sprintal, samo za leto 2014 imamo zadnje finančno poročilo, niti ga ni za
               2015 niti ni polletnega za 2016; ampak še enkrat, Uradu za mladino dajemo denar ravno
               zato, da se bo lahko Študentska organizacija oziroma njene entitete prijavile na
               razpis, imamo nek dober projekt, prijavili ga bomo na razpis, Urad za mladino jim bo
               dal denar in ne bo nobenega problema. Res pa je, da pa ne bo več denarja za
               raznorazne malverzacije, da bo 85 tisoč kapnilo tam nekje, 85 tisoč evrov tam za neke
               storitve, ki potem sploh niso bile opravljene, in tako naprej. In to je problem, ker
               nekateri Študentsko organizacijo, tako kot še številne, bodimo realni, druge
               organizacije in pa firme v tej državi izkoriščajo za lastno bogatenje. S tem zakonom
               temu delamo konec, ker ta denar, ki jim še vedno puščamo, da ga bodo imeli direktno,
               dobili v žep s strani koncesnin, še vedno omogoča delovaje Študentske organizacije,
               malo ga bodo morali prilagoditi, program pa bo ravno tako lahko takšen, kot je – če
               bodo dober projekt pripravili, tako kot ga morajo ostale mladinske organizacije, ki
               niso pod ŠOS, ga prijavili na javni razpis in bodo tam dobili sredstva.</p>
               <p>Res ne vem, kako bi zadevo lahko naredil še bolj transparentno.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima dr. Mitja Horvat, pripravita naj se mag. Marko Pogačnik in dr. Anže
               Logar.</p>
               <p>Izvolite.</p>
            </sp>
            <sp who="SDZ7:HorvatMitja">

               <speaker>DR. MITJA HORVAT (PS SMC):</speaker>

               <p>Najlepša hvala, predsedujoči, za dano besedo. Spoštovani predstavniki Vlade,
               spoštovani ostali, kot se rado reče!</p>
               <p>Danes ne bom govoril predlagatelju, zaradi tega ker nimam pravzaprav dosti
               odgovarjati na to, kar nam danes predstavlja. Namreč, bojim se, da gre spet za eno
               določeno sprenevedanje, kateremu smo redno priča v Državnem zboru. Se pravi, danes ne
               govorimo o tem, kaj bi radi dosegli s spremembo Zakona za uravnoteženje javnih
               financ, ampak pravzaprav smo priča eni posebni obliki parlamentarnega nadzora nad
               delovanjem funkcionarjev Študentske organizacije Slovenije.</p>
               <p>Moram reči, da sam trpim že 22 let, odkar je bil 1994 leta sprejet Zakon o skupnosti
               študentov, zaradi tega ker sem se sam spraševal, kaj je bilo predlagateljem in kaj je
               bilo Državnemu zboru takrat, da je sprejel takšen zakon, kot ga je sprejel. Očitkov,
               da ni mogoče nadzirati Zakona o skupnosti študentov, ne morem sprejeti zaradi tega,
               ker gre za skupnost študentov in seveda študentom je bilo prepuščeno, da o svojih
               stvareh odločajo, kolikor in kar je bilo nanje preneseno z zakonom. Kdor bo gledal
               Zakon o skupnosti študentov, bo videl, da skozi ves zakon se pojavljajo tudi besedila
               v skladu z zakonom, na podlagi zakona in tako dalje in tako naprej. Recimo, samo kar
               se tiče kontrole nad namensko porabo sredstev, drugi odstavek 10. člena, <q>»opravlja se
               v skladu s posebnimi predpisi«</q>. S katerimi posebnimi predpisi, če ne s predpisi
               Republike Slovenije, vas vprašam. Zakaj se vsi sprenevedajo in zakaj do tega nadzora
               ne prihaja, presega moje vedenje. Mi smo tukaj šele dve leti. V teh dveh letih smo
               pripravili tudi zakon, kot je bilo že nekajkrat rečeno, bil v obravnavi v Državnem
               zboru na 21. redni seji dne 5. 10. 2016. Po tem času se je tudi po sklepu zgodilo
               tudi več opravljenih razprav in javna predstavitev mnenj v Državnem zboru. Naj še
               enkrat ponovim, 21. redna seja je bila 5. 10. 2016. Predlog, ki ga obravnavamo danes,
               smo dobili s strani Poslanske skupine Slovenske demokratske stranke 25. 11. 2016, kar
               pomeni dober mesece po tem, ko so aktivnosti stekle.</p>
               <p>O sprenevedanju še nekaj malega v nadaljevanju. Zakon za uravnoteženje javnih financ
               je bil sprejet kot zakon, kot je bilo danes že večkrat povedano, ki je posegel v celo
               vrsto zakonov. In ne boste verjeli, ukrepi, o katerih govorimo danes, in določbe, ki
               naj bi jih spremenili, so pod naslovom trajne spremembe, trajni ukrepi. Trajni ukrep,
               ki ga stranka, ki je seveda aktivno sodelovala pri sprejemanju Zakona za
               uravnoteženje javnih financ danes želi spreminjati.</p>
               <p>Poglejmo si najprej, čemu je bil Zakon za uravnoteženje javnih financ namenjen –
               zagotovitvi vzdržnih javnih financ za zmanjšanje izdatkov proračunov. Ko pogledamo
               sam predlog zakona, moramo ugotoviti, da sam predlagatelj piše, da nima neposrednih
               posledic za državni proračun. V nekaj tednih si je predlagatelj premislil in
               predstavnik predlagatelja nam govori o tem, da bi pridobili 5 milijonov več
               proračunskih sredstev. Skratka, ko govorimo o sprenevedanju, verjamem, da torej ni
               bil resen namen. Ko je začutil nekaj malega podpore tudi s strani predstavitev
               stališč poslanskih skupin, je sedaj začel predlagatelj seveda agitirati na nas, da
               dajmo sprejeti ta zakon, pa tudi če ni najboljši v tem trenutku, ker ni imel niti
               resnega namena.</p>
               <p>Kot rečeno, ni bil namen, da se uredi odprava anomalij, za katere tudi sam dobro ve,
               da jih kar tako ni mogoče s sprejemom tega zakona odpraviti, ampak da morajo vsi
               subjekti v družbi, ki opravljajo nadzor, predvsem pa študentje sami, študentje sami
               pa očitno v zadnjih letih ne morejo. Kajti, sam sem približno 10 let soočen s
               pogostimi vprašanji s strani študentov, kaj nam je storiti. Uporabili so tudi vse
               poti tja do Vrhovnega sodišča in imamo že vse podlage in odločitve pristojnih
               državnih organov, a zgodilo se ni nič. Tudi s spremembo Zakona za uravnoteženje
               javnih financ, ki, spoštovani predlagatelj, če še niste opazili, je v zadnjem času v
               počasnem, a zanesljivem odpravljanju. Vse, kar je mogoče, in vse, kar je potrebno,
               bomo skladno z našim programom v nadaljevanju, kar je urejeno z ZUJF, počasi, ampak
               seveda glede na to, kakšne možnosti bomo imeli, počasi odpravljali. Kajti, zakon za
               uravnoteženje javnih financ je bil sprejet kot začasen zakon, dokler se, kot je bilo
               oziroma kot sem povedal prej, dokler se je treba na ta način lotiti zagotovitve
               vzdržnih javnih financ in zmanjšanja izdatkov proračuna. V zadnjem času, kot veste,
               smo zastavili malo bolj ambiciozen proračun in verjamemo, da je obdobja varčevanja,
               ki je seveda zelo slabo z vidika ne samo javnih financ, ampak seveda z vidika samega
               delovanja družbe, da želimo dati naši družbi nov zagon na vseh segmentih.</p>
               <p>Kar se tiče samih naporov in ko se pogovarjamo o pristojnosti za ureditev vprašanj
               glede študentske skupnosti Slovenije, je treba povedati, da kar se današnjega
               predloga tiče, se ukvarja izključno s problematiko, ki je v pristojnosti Ministrstva
               za delo, družino, socialne zadeve in enake možnosti. Res je, Študentska organizacija
               in tisto, kar je bistvo danes, torej opozarjanje na nepravilnosti skozi desetletja v
               naši družbi, ki smo jih mirno gledali oziroma ste jih mirno gledali do sedaj, so na
               radarju in seveda sedaj bomo nekaj glede tega zagotovo storili. Ampak ne preko Zakona
               za uravnoteženje javnih financ, ker to ni primerna pot in ne verjamemo vanjo. Samo s
               prerazporeditvijo, o kateri govorite, ne bomo dosegli tistega namena, ki ga danes
               deklarirate.</p>
               <p>Torej, ne gre samo za vprašanje, kako se razdeljujejo sredstva, ampak gre za to, da
               je treba postaviti zdrave temelje za delovanje skupnosti študentov, ki izvirajo
               seveda iz začetka samega zakona, torej zakon, ki ureja položaj, delovanje, dejavnost
               samoupravne skupnosti študentov. Zaradi tega, ker verjamemo, da mladi znajo in
               zmorejo upravljati s svojimi zadevami, in seveda nekaj, kar je tukaj napisano v 2.
               členu zakona in danes še nihče ni govoril o tem. V Študentsko organizacijo Slovenije
               se združujejo študentje. Zakaj? Zaradi urejanja vprašanj skupnega pomena,
               uresničevanja skupnih interesov, solidarnega zadovoljevanja skupnih potreb in
               opravljanja zadev iz državne pristojnosti, ki so dane Študentski organizacije
               Slovenije z javnim pooblastilom. Vprašanja, ki so bila absolutno spregledana in je
               bilo prepuščeno stihiji; vsi smo vedeli, a nihče ni storil ničesar.</p>
               <p>Čas je, da nekaj storimo na tem področju. Strinjam se z nekaterimi argumenti, ki so
               bili podani, in kaj vse je treba odpraviti glede anomalij v tem sistemu, in seveda
               tega, da denar, ki se na ta način zbere, namenimo tistemu, čemer je bil namenjen tudi
               z Zakonom o skupnosti študentov. Najlepša hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima Žan Mahnič, predstavnik predlagatelja. Izvolite, gospod Mahnič.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Hvala.</p>
               <p>Težko verjamem besedam, ki sem jih slišal: varčevanje je slabo z vidika javnih
               financ. Potem ne vem, zakaj je bivši minister dr. Dušan Mramor, ki je bil ravno tako
               minister iz kvote SMC, takrat v začetku leta 2015, ko je šel v New York na službeno
               pot dejal: Glavni ukrepi, ki smo jih naredili, da smo stabilizirali Slovenijo, je
               pokojninska reforma, je reforma trga dela, je ustanovitev slabe banke, je ustanovitev
               SDH in pa je paket varčevalnih ukrepov, ki so zmanjšali javno porabo. To so bile
               besede dr. Dušana Mramorja, razen če bi še vedno ostali pri 2,5 milijarde evrov
               proračunskega primanjkljaja. Ampak nismo in tudi dr. Dušan Mramor je šel v tej smeri.
               Res pa je, da se pa sedaj vi držite tega, kar je dr. Horvat rekel: varčevanje je
               slabo z vidika javnih financ. Saj ste vrgli – koliko, skoraj 300 milijonov evrov v
               zadnjem letu po več porabe. Tudi danes, če sem prav bral, ste za več kot 50 milijonov
               evrov zdaj popustili. To vse povečuje javno porabo in bo imelo vpliv na proračun, ni
               pa tega denarja nazaj notri. Še vedno imamo proračunski primanjkljaj.</p>
               <p>Strinjam se, kar je pa rekel glede Zakona o skupnosti študentov, ampak članstvo tukaj
               je obvezno. Sami določajo notranje nadzore, odgovarja pa nihče ne. Malverzacij pa od
               A do Ž, kar želite, vse! Dolga leta se na tem ni nič naredilo. Mi smo se v našem
               podmladku zdajle kar nekaj časa pogovarjali o tem, kaj s to zadevo storiti, kaj
               narediti, da bo večja transparentnost. Ne morem biti samo tukaj v parlamentu, pa
               sedeti, ker se dolga leta ni nič naredilo na tem področju, pa tudi jaz ne bom nič
               predlagal. Ostro zavračam to, kar je rekel dr. Horvat, da zakon ni resen, ker smo
               rekli, da se še lahko pogovarjamo o teh procentih. To je bila ponujena roka. Ker me
               pa zanima, kakšno imate pa vi stališče, mogoče ima pa kdo boljši predlog, ker je samo
               en člen in ker je procentualno napisano, je to odlično za amandmiranje. Saj se lahko
               potem usedemo, pa če ima kdo kakšen boljši predlog, ki ga tudi argumentira, se lahko
               še amandmira vsak predlog. Zaradi tega nismo šli takoj na odbor, smo dali v prvo
               branje, da tukaj slišimo. Mogoče tudi mi predlagamo kakšno spremembo, ampak trenutno
               ob tem, kar poznamo, kakršna dejstva poznamo in kakršno je realno stanje, se nam zdi
               takšna razdelitev najbolj smiselna.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Replika dr. Mitja Horvat. Izvolite.</p>
            </sp>
            <sp who="SDZ7:HorvatMitja">

               <speaker>DR. MITJA HORVAT (PS SMC):</speaker>

               <p>Najlepša hvala, predsedujoči, za dano besedo.</p>
               <p>Niste me pravilno razumeli. Nič nisem govoril o tem, da smo kakšne milijone ali
               stotine milijonov vrgli stran. Če jih damo ljudem, ljudem, ki si zaslužijo svoj
               denar, če verjamemo, da je zagon celotne družbe, zagon gospodarstva, o tem, o čemer
               nisem čisto nič govoril, pa lahko zdaj odgovor povem, ko govorimo o multiplikativnih
               učinkih vsakega porabljenega evra. Z vsakim prihranjenim evrom smo prihajali v
               situacijo, v kateri se je zgrnilo na ta mandat neskončno dolgov iz preteklosti, za
               katere smo morali poskrbeti v dveh letih znotraj postavljenih okvirov, ki jih nismo
               čisto sami sprejeli, če se boste spomnili: od spremembe ustave, do Zakona o fiskalnem
               pravilu, znotraj z zakonom in ustavo določenih okvirjev smotrno porabljamo denar in
               ga dajemo tistim, ki si ga zaslužijo; tistim, na katerih, ne verjamemo, da je treba
               varčevati. To pa so ljudje, zaradi tega, ker je treba delovati v dobro ljudi.
               Najlepša hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima predstavnik predlagatelja gospod Žan Mahnič. Izvolite.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Hvala za besedo.</p>
               <p>Dr. Horvat, ko govorite o ljudeh, povejte še, kateri ljudje – tisti, ki so zaposleni
               v javnem sektorju. Kaj bodo od tega imeli ljudje, ki delajo v gospodarstvu, ki
               ustvarjajo, zato da imava tudi midva plačo? Nič. Nič! Ker gre teh 200 milijonov evrov
               za tiste, ki so zaposleni v javnem sektorju in na katerih, ja, se je varčevalo tudi v
               zadnjih letih zaradi javnofinančne slike. Ampak, od tega gospodarskega zagona ne bo.
               Ko pa se boste lotili nižanja bruto odhodkov, bruto bruto plač, da bodo dejansko
               imeli nekaj od tega in ljudje in delodajalce, ko se boste tega lotili, da boste
               znižali stroške dela, takrat pa vam bom verjel, da delate v dobro ljudi.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Replika, dr. Mitja Horvat.</p>
            </sp>
            <sp who="SDZ7:HorvatMitja">

               <speaker>DR. MITJA HORVAT (PS SMC):</speaker>

               <p>Spoštovani gospod Mahnič!</p>
               <p>Očitno ne spremljate podatkov, v zadnjih 11 mesecih letošnjega leta smo imeli 604
               milijone presežka odhodkov nad prihodki. Precej nižje od načrtovanega. Dobro
               gospodarimo in upamo, da bodo tudi tisti, za katerih interese vi malo bolj delate kot
               mi, mi pa se trudimo in bomo v nadaljevanju pripravili ukrepe tudi na gospodarskem
               področju, pa verjamemo, da bodo temu dobremu zgledu sledili tudi delodajalci in da
               bodo tudi delavci v zasebnem sektorju dobili plače, kakršne si zaslužijo. Da ne
               govorim o izobrazbeni strukturi in seveda, lepo prosim, nikakor ne sprejemam očitka,
               da ljudje, ki so zaposleni v javnem sektorju, ne ustvarjajo nobene vrednosti. To pa
               je žaljivo.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Predstavnik predlagatelja gospod Žan Mahnič.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Hvala.</p>
               <p>Pozabil je kolega povedati, mislim, da toliko sekund še ima, da bi še povedal, za
               koliko pa ste se zadolžili v letošnjem letu, ko govori o nekih plusih. Povejte, za
               koliko ste se zadolžili v letošnjem letu! In daleč od tega, da javni sektor ne
               ustvarja. Povedal pa sem, kdo so tisti, ki v državni proračun največ prinesejo. Vsak
               pa ustvarja, lahko rečemo tukaj, da je za multiplikator tudi tisti javni uslužbenec,
               ki bo zaradi tega, ker bo dobil – kaj jaz vem - 50 evrov več, teh 50 evrov porabil v
               trgovini.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima mag. Marko Pogačnik, pripravi naj se dr. Anže Logar.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za besedo!</p>
               <p>Kolegice, kolegi, osebno bom Predlog zakona o spremembah Zakona za uravnoteženje
               javnih financ podprl, predlagatelj Slovenska demokratska stranka, predvsem področje
               financiranja mladih. Ocenjujemo, da gre tukaj za problem. Imamo povsem nasprotno
               stališče, kot je prej zagovarjal kolega Stranke modernega centra gospod Tabaković, in
               sicer da razdelitev denarja je stvar dogovora. Tukaj pa je problem. In mi prav v
               Slovenski demokratski stranki želimo, da bi ta denar, ki je danes namenjen mladim,
               bil porazdeljen pravičnejše in enakopravnejše. Tukaj je problem, da vi zagovarjate
               zadevo, pač stvar dogovora. To pomeni, tisti, ki je močnejši, tisti, ki je, si bo
               lahko izboril tudi na tak način denar. Problem pa je potem, ali ta denar tudi
               upravlja gospodarno ali ne, ali bi bilo bolj smiselno izpeljati kakšen drug projekt,
               vendar za projekt, ki bi bil primernejši, seveda ni ustreznejšega denarja. Glavni
               cilj te spremembe tega zakona je vsekakor bolj enakomerna in pravična razdelitev
               denarja, predvsem pa tistim, ki to omogočajo, to so pa zaslužki študentov in dijakov
               preko študentskega servisa. Osebno sem mnenja, da te obremenitve, ki danes tangirajo
               študentsko delo, da so postale precej visoke. Predlagam, da vsi tisti, ki ne
               verjamete, da si pogledate vse izračune, koliko je neto prihodek nekega študenta,
               koliko so pa dejansko potem vsa plačila, ki jih mora delodajalec izplačati. Prepričan
               sem, da danes tukaj, če je včasih veljalo, da je na strani študentsko delo lahko
               predvsem zaradi teh ugodnosti, ki so, konkurenčnejše, danes to ni več. Marsikdo potem
               išče raznorazne obvode in sem prepričan, da tukaj izgubljajo največ mladi in predvsem
               tudi država.</p>
               <p>Sam predlog zakona je pripravljen, prepričan sem, da ta predlog zakona je pripravljen
               strokovno in da ima predvsem podlago, da danes v prvem branju ta predlog podpremo,
               vedno so pa potem v drugem branju možnosti samih izboljšav. Glede na vse besede, ki
               jih izrekajo predvsem poslanci Stranke modernega centra, da bo še čas, bomo še mi tu
               pripravili, se po eni strani bojim, da vam časa počasi zmanjkuje. Dejstvo je, vi
               prihajate že skoraj v tretje leto svojega mandata in glede na dosedanje vaše delo v
               teh dveh letih in pol nisem ravno prepričan, da boste vi vse to, kar zdaj
               zagovarjate, tudi izpolnili in da vas bo čas prehitel.</p>
               <p>Dejstvo je tudi, da bi s predlaganim zakonom verjetno omogočili vsem organizacijam na
               področju mladih, da bi lahko ta sredstva uporabili; uporabili pa predvsem za tiste
               projekte, od katerih bi potem se ustvarjala tudi neka dodana vrednost oziroma bi bila
               korist. Tukaj je nekaj očitkov, da so študentske organizacije tisti temelj, ki se
               tudi s tem največ ukvarjajo, in da v primeru, če bi se njim zmanjšala sredstva
               posledično s tem predlaganim zakonom, da bi lahko prišlo do neke nepopravljive škode
               oziroma da bi jim potem za nekatere projekte, ki so seveda lahko tudi dobri,
               zmanjkalo denarja. Ni res! Kajti mi v tem samem predlaganem zakonu potem tudi
               predlagamo, da bi Študentska organizacija imela možnost enakopravno preko javnih
               razpisov tudi kandidirati za ta sredstva. Pomembno je, da so na trgu vsi enaki in da
               imajo vsi enako možnost dostopa do denarja, predvsem pa, da zmagajo tisti projekti,
               ki si seveda to zaslužijo.</p>
               <p>Še enkrat; podprl bom to predlagano spremembo zakona. Predvsem pa v razmislek, glede
               na to, da je vmes še vikend in da je glasovanje o tem predlogu zakona v naslednjem
               tednu, predvsem poslancem Stranke modernega centra: enkrat dokažite, da tisto, kar v
               javnosti govorite, da ste ne vem kakšna povezovalna stranka – podprite ta predlog
               zakona Slovenske demokratske stranke in potem v drugem branju lahko tako vi kot mi ta
               predlog sprememb še izboljšamo.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima dr. Anže Logar, izvolite.</p>
            </sp>
            <sp who="SDZ7:LogarAnže">

               <speaker>DR. ANŽE LOGAR (PS SMC):</speaker>

               <p>Hvala, predsedujoči.</p>
               <p>Naj začnem z enim, recimo, relativno retoričnim vprašanjem. Kaj je narobe, če tukaj v
               Državnem zboru odločimo, da se da več denarja za štipendije? Kaj je s tem narobe? Ali
               pa, da se da več denarja za Mladinski svet, ali pa, da se da več denarja za
               študentske klube – kaj je s tem narobe? Če se ohrani skupni obseg sredstev za
               študentske namene, je verjetno treba nekomu vzeti. Če je treba nekomu vzeti, v
               normalni državi se vzame tistemu, ki si dovoli neke ekscesne primere. Poglejte, v
               iskalnik Google, in to včeraj mislim, da je bilo zelo popularno, sem vpisal besedo
               študentski funkcionar. Pa bom povedal, kaj mi je kot prvih deset zadetkov ta stric iz
               Amerike predstavil. In sicer pravijo: Plače študentskih funkcionarjev se primerjajo s
               plačami direktorjev, Za Šoltesom stojijo študentski funkcionarji s sumljivimi posli,
               Nekoč študentski funkcionarji, danes politiki in kapitalisti, Militarizacija
               študentskih funkcionarjev in tako naprej in tako naprej. Sami naslovi slovenskih
               medijev s pejorativnimi oznakami.</p>
               <p>Če se ustavim pri tem naslovu Nekoč študentski funkcionarji, danes politiki in
               kapitalisti. Če sledim temu naslovu, potem verjetno bo proti temu tisti študentski
               funkcionar, ki je danes očitno postal politik, ker drugače ni nekega normalnega ali
               pa racionalnega razloga, da bi v Državnem zboru protestirali ali pa zavračali predlog
               po redistribuciji sredstev, ki gre naproti vsakemu študentu, ki disperzira diapazon
               tistih, ki bodo dobili sredstva, in ki na nek način otežuje korupcijo ali pa zlorabo
               denarja, ki je pogojevana s tem, da se ves denar steka v eno organizacijo. Torej smo
               pred neko zanimivo dilemo: ali ohraniti sistem, ki očitno ne funkcionira oziroma kjer
               prihaja do zlorab, kjer se nekateri mastijo z denarjem – kar mislim, da je bilo v
               razpravi danes zelo natančno predstavljeno, kakšne eskapade so si posamezni
               študentski funkcionarji privoščili in kaj lahko beremo tudi vsak dan v medijih –, ali
               pa, da to shemo malce spremenimo in da gremo naproti študentskim klubom, mladinskim
               organizacijam in seveda tudi posameznim študentom preko štipendijske sheme. Lahko
               rečemo zelo enostavno enačbo: tisti, ki so proti tej spremembi, v bistvu podpirajo
               študentske funkcionarje. Torej tisti, ki očitno so nekoč bili in bodo študentski
               funkcionarji in so danes politiki, morda kapitalisti, vendar so nekateri že v času
               študentskih let očitno bili kapitalisti, in tisti, ki bi radi na nek način pomagali
               študentom, da se lažje uveljavijo v tem svojem študentskem obdobju in da imajo na
               voljo več sredstev za svoje delovanje.</p>
               <p>Poglejte, SMC, posebej gospod Horvat, je v tej svoji razpravi govoril, da so
               nepravilnosti Študentske organizacije na radarju. Pač, bivši profesor je ugotovil, da
               so neke nepravilnosti in jih je umestil na radar SMC. In dejal potem naprej, da sedaj
               bomo glede tega zagotovo nekaj storili. Ali vam ta izjava vliva upanje? Pa ne sedaj
               razpravljati tisti, ki ste proti tej spremembi, kot nekdanji študentski funkcionar in
               danes politiki, ampak z vidika nekega študenta, ki ima manko sredstev, ki vidi, kaj
               se dogaja s Študentsko organizacijo, ne vem, kako poskušajo nabavljati lokale v
               Ljubljani pa bazene in tako naprej, pa zato plačujejo za svetovanje 85 tisoč evrov,
               namesto da bi ta sredstva šla za študijsko ali pa študentsko udejstvovanje, sliši od
               enega vidnejših predstavnikov Stranke modernega centra, da bodo glede tega zagotovo
               nekaj storili. Eno leto in pol pred koncem njihovega mandata! Ali pa imate tukaj
               konkreten predlog, kjer se ta redistribucija končno začenja. In da je redistribucija
               pomembna in nujna, priča že stališče Vlade, ki ni nasprotovala tej spremembi.
               Napisala je, Vlada ne nasprotuje namenu predlagateljev. Če to pretvorite v nek
               normalen jezik, je Vlada, ki je izrazito nenaklonjena predlogom opozicije, v tem
               primeru v bistvu naklonjena. Samo ne upa si tega povedati Stranki modernega centra,
               ki očitno brani študentsko elito, ki se je očitno odločila braniti status quo –
               verjetno zato, ker ima med seboj tudi kakšnega bivšega študentskega funkcionarja, ki
               je preko svojih pač vez vzpostavil tudi to, da drugi člani Stranke modernega centra
               tako vpijejo v isti rog, zavira v bistvu to spremembo. Sedaj imamo obratno funkcijo.
               Sedaj Državni zbor oziroma večina ni glasovalni stroj Vlade, ampak bo v bistvu ena
               stranka, ki ima največ poslancev, glasovalni stroj Študentske organizacije. Poglejte,
               do česa smo prišli, da niti skozi prvo branje, očitno Stranka modernega centra, ne
               želi spustiti zakona, ki daje odgovor na zelo perečo problematiko. In še enkrat
               ponavljam, glasovanje, ki bo potekalo naslednji teden, bo jasno odločilo, katere
               stranke tu v Državnem zboru zastopajo elite, v tem primeru študentske elite, katere
               pa v bistvu želje in interese vsakega posameznega predstavnika, v tem primeru
               študenta; tistega, kateremu je ta denar namenjen in kateremu ta denar mora biti
               namenjen, da vzpostavlja ali ustvarja neko mnenjsko in intelektualno podstat naše
               bodoče države.</p>
               <p>Sedaj je na tehtnici bistveno večji stav, kot je kolega Horvat to hotel pokazati.
               Sedaj je stav odločitev za to, ali bomo šli naprej po modelu statusa elit že v
               študentskem času, torej že od prvega javnega udejstvovanja naprej, ali pa bomo ta
               sistem oblikovali tako, kot bi normalno moral biti že od začetka, tako da čim več
               dobijo tisti, ki imajo neposreden vpliv, stik, odnos s študenti, tudi sami študenti,
               in potem na podlagi tega sami v bistvu odločajo, za katere funkcije, akcije in stvari
               bodo ta denar porabili. Treba je pogledati, da mislim, da tisti, ki razumejo srčiko
               problema in ki imajo, tako kot gospod Horvat, nepravilnosti na radarju, ampak želijo
               ukrepati, bodo podprli ta predlog Slovenske demokratske stranke. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Prehajamo v sklepni del splošne razprave, v katerem dobita besedo še predstavnica
               Vlade in predstavnik predlagatelja.</p>
               <p>Kot prva dobi besedo predstavnica Vlade, in sicer državna sekretarka na Ministrstvu
               ta finance gospa Marija Janc.</p>
            </sp>
            <sp who="SDZ7:JancMarija">

               <speaker>MARIJA JANC:</speaker>

               <p>Hvala lepa za dano besedo.</p>
               <p>Tako kot sem povedala že v uvodu k tej točki dnevnega reda, sam spremenjen način
               delitve koncesijskih dajatev ne bo dosegel tistega cilja, ki ga predlagatelji zakona
               želijo doseči. Torej ne bo zagotovil transparentnosti, gospodarnosti, učinkovitosti
               in smotrnosti porabe. To bo zagotovila samo sprememba sistemskega zakona. Povedano je
               že bilo, da je danes zadnji sestanek delovne skupine, ki ta zakon pripravlja, in
               povedano je že bilo, da bo v prihodnjem tednu ta zakon dan tudi v javno objavo. Hvala
               lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima predstavnik predlagatelja gospod Žan Mahnič.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Hvala za besedo, podpredsednik.</p>
               <p>Ravno to ne drži, kar je gospa državna sekretarka rekla, da želimo s tem doseči večjo
               transparentnost in da je ne bomo. Kako ne bomo dosegli večje transparentnosti, če pa
               po našem predlogu po novem znaten del teh sredstev razdeli Urad Republike Slovenije
               za mladino? In kaj še želimo, gospa državna sekretarka, doseči s tem zakonom? Da bo
               več mladih deležno tega denarja, ki ga sedaj ni. To se pravi, naš zakon zasleduje in
               prinaša točno tista dva cilja, ki si jih v Slovenski demokratski stranki želimo: da
               bo denar od študentskega dela dobilo več mladih, ker bo Urad za mladino lahko
               pripravil razpis in ga razdelil različnim mladinskim in študentskim organizacijam –
               to je prvo – in s tem so svoj cilj dosegli. In drugo, kar želimo, da je bolj
               transparentno, kar pa tudi bo. Če damo denar od tega v sklad za štipendije, ali zdaj
               želite vi gospodu Pogačarju povedati, da bodo oni netransparentno podelili ta denar
               za štipendije? Mislim, da ga ne bodo, da ga bodo transparentno. Urad za mladino bo
               tudi podelil denar transparentno. Študentski klubi bodo tudi dobili ta denar. Ta
               denar, ki ga bo pa imel ŠOS, ki ga bo bistveno manj, je pa res, da na eni strani ga
               zaradi tega ne bodo, ker bodo ob manj denarja, več mogli netransparentno porabljati,
               in še nadzor bo, določene varovalke v tem zakonu, ki ga vi sedaj pripravljate.</p>
               <p>Skratka, mi smo s tem zakonom namen dosegli. Naš namen je bil, da več mladih dobi ta
               denar, da je realokacija sredstev, da je bolj pravično razporejeno in da mladi delajo
               za mlade. Da s tem, ko bomo dali še dodaten dober milijon, približno milijon štiristo
               evrov več za štipendije, se mogoče tudi kdo ne bo več posluževal študentskega dela
               zaradi tega, ker se ga poslužuje zdaj, ker ga mora, če želi preživeti oziroma če želi
               sploh študirati.</p>
               <p>Skratka, v podmladku naše stranke, v Slovenski demokratski mladini, smo skupaj z našo
               stranko pripravili zakon, ki sedanjih približno 9 milijonov evra razporeja na novo:
               slabe 4 milijone dobi urad, dobri trije milijoni ostanejo Študentski organizaciji
               Slovenije, 700 tisoč evrov približno za študentske klube in okrog milijon 400 za
               štipendije.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika še kdo razpravljati.</p>
               <p>Ugotavljam, da ja. Dr. Mitja Horvat, imate besedo.</p>
            </sp>
            <sp who="SDZ7:HorvatMitja">

               <speaker>DR. MITJA HORVAT (PS SMC):</speaker>

               <p>Najlepša hvala, predsedujoči!</p>
               <p>Se opravičujem, sem mislil, če boste še drugim dali možnost, da sodelujejo o v tej
               razdelitvi časa. Enostavno moram odreagirati na nekatere stvari, ki so bile povedane
               zdaj proti koncu obravnave.</p>
               <p>Namreč, mi menimo, da so lahko tudi te rešitve, ki jih ponujate s tem zakonom,
               sprejemljive in da lahko vodijo do boljše rešitve, kot je bila do sedaj, pri čemer me
               veseli, da ste očitno spoznali svojo zmoto, ko ste v času sprejemanja Zakona za
               uravnoteženje financ sprejeli določbe, ki jih zdaj želite in argumentirano tudi
               predlagate v sprejetje.</p>
               <p>Na kar sem posebej opozoril pri svoji razpravi, je bilo, da pot ni prava. Če niste
               opazili, se je v zadnjem času začel ZUJF poslavljati iz preprostega razloga, ker je
               takšen tudi bil. Iz mnogih razprav do sedaj vaših izhaja, da torej mi želimo
               ohranjati ZUJF in da očitno ni bil tako slab, kot se govori, mi pa pravimo, da je
               treba vprašanja, ki so bila z ZUJF, urediti; urediti na sistemski način in počasi
               odpravljati negativne posledice, ki jih je v osnovi tako ali tako problematičen Zakon
               za uravnoteženje javnih financ povzročil, s tem ko je posegel v 38 zakonov. Seveda pa
               pot ni tako enostavna, da bi preprosto rekel, prav, pa razveljavimo ZUJF, pa vse, kar
               je v njem določeno, to ni mogoče zaradi tega, ker nomotehnično so različno bili
               spremenjeni zakoni. Zato še enkrat poudarjam, sprememba ZUJF ni prava pot. Cilji so
               bili očitno drugačni, kot so tisti, ki jih danes predstavljate pri tej obravnavi, ker
               kot rečeno, še enkrat, sami ste napisali, da ni nobenih posledic za proračun, če se
               sprejme vaš predlog.</p>
               <p>Seveda moram odgovoriti na očitke dr. Logarja. Nikakor nam ne gre za ohranjanje
               kakršnihkoli privilegijev kogarkoli in zlasti ne začenši z mladinskimi funkcionarji.
               Verjamemo pa, da morajo, če gre za organiziranost študentov, študentje sami poskrbeti
               znotraj svoje organizacije, da do teh nepravilnosti ne bo prihajalo, in seveda jim
               moramo pri tem vsi stati ob strani. Zato v načelu nimam nič proti, samo namignil sem,
               da v tem primeru ne gre toliko za predlog za spremembo Zakona za uravnoteženje javnih
               financ kot za eno posebno obliko državnozborskega nadzora nad delovanjem mladinskih
               funkcionarjev. Javnofinančne učinke, o katerih govorite, poglejmo še na en način.
               Pravite, več sredstev za štipendije – po meni dostopnih podatkih, sredstva v skladu
               ostajajo. Zakaj ostajajo, ne vem. Zagotovo bomo morali tudi temu posvetiti dovolj
               pozornosti, da bomo videli, ker zagotovo obstajajo študentje, ki potrebujejo ta
               sredstva, in če so namenjena štipendiranju, torej namenska raba teh sredstev, ta
               sredstva morajo iti za štipendije. Se boste spomnili, pri interpelaciji sem proti
               koncu posebej opozoril, da ni nobenega razloga, da ljudje živijo pod pragom revščine,
               da ljudje ostajajo lačni. Sredstev mora biti dovolj, je dovolj, seveda pa jih moramo
               nameniti za tiste namene, čemur so namenjeni. Torej namenskost sredstev je zagotovo
               prva in osnovna stvar, ki jo zagotovo že danes lahko vsi pristojni organi
               nadzorujejo. Zakaj je to umanjkalo, ne bom vedel. Še pol minute imam, gospod Mahnič.
               <stage>/ oglašanje iz dvorane/</stage> Odšteva, odšteva, brez skrbi.</p>
               <p>Torej še enkrat, da povem. Z mnogimi argumenti, ki ste jih postavili, se lahko tudi
               strinjamo, nikakor pa se ne morem strinjati, da bo glasovanje o tem predlogu, ki
               pomeni nepravilno pot za reševanje odprtih vprašanj, ki jih rešujemo znotraj odprtega
               postopka z Zakonom o skupnosti študentov. Nikakor ne gre za vprašanje politizacije in
               politične odločitve, za koga je kdo. Skupaj gremo naprej.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Kot zadnji bo o tej točki še razpravljal predstavnik predlagatelja gospod Žan Mahnič.
               Izvolite, imate besedo.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Hvala za besedo, podpredsednik.</p>
               <p>Kolega dr. Horvat očitno meša dve stvari. Res je, da je bil ta zakon in pa ta
               razdelitev v ZUJF, ampak to ni varčevanje. To ni varčevanje, to kar je bilo. To smo
               pač dali v ZUJF takrat, ko je bila prerazporeditev, ampak to ni varčevanje, ker se ni
               nikomur nič vzelo. Tak je bil pač procent, ko so se takrat različne stvari odpirale.
               Mislim, da je bilo čez 200 členov zakona. Nikjer nismo nič privarčevali. Tako
               govoriti, kje je tukaj varčevanje, je nesmiselno, ker v tem primeru varčevanja ni
               bilo in ni važno, kakšno je ime zakona. Vi govorite sedaj tukaj na splošno o ZUJF.
               Pač to vprašanje, ki ga mi danes naslavljamo in mi naslavljamo ni nič drugega kot
               financiranje Študentske organizacije iz naslova koncesnin od študentskega dela. To je
               zapisano trenutno v ZUJF. Zaradi tega smo dali spremembo ZUJF, ne da bi karkoli ZUJF
               podaljševali ali ga odpravljali. Mi smo ZUJF takrat sprejeli, smo ga zagovarjali in
               ga zagovarjamo še danes. Ampak to ni vprašanje. To ni vprašanje. Namen je bil jasen,
               želeli smo, še vedno želimo, kar smo dokazali v tem zakonu, da se sredstva pravičneje
               razdelijo. Takrat ko je bil na mizi predlog Združene levice glede spremembe Zakona o
               skupnosti študentov, smo ravno tako rekli, da bomo tisti zakon podprli. Žal je potem
               padel. Imeli smo tudi svoje amandmaje, svoje predloge, ki bi dodali nek nadzor med
               Študentsko organizacijo Slovenije kar se tiče KPK, kar se tiče omejitve plač
               študentskih funkcionarjev, kar se tiče razgrnitve tudi njihovega premoženja in tako
               naprej. Tega takrat niste sprejeli. Ravno tako sedaj z izjemo, mislim, da je še edino
               kolegica Bratušek dejala, da zakona ne bo podprla, nobena druga stranka, razen SMC,
               ni striktno rekla, da zakona ne bodo podprli. Tako se očitno ve, na katera vrata so
               potrkali študentski funkcionarji, kljub temu slišim, da so si kar podajali kljuke v
               zadnjem tednu v tem parlamentu. Zanimiv bi bilo vprašati, če je kdo prijavil kakšen
               lobistični stik na KPK in tako naprej.</p>
               <p>Ampak če pustimo to ob strani, mislim, da je bil tak zakon potreben, ker mladi
               sprašujejo, kje pa je denar, ki ga dobimo, dobijo študentske organizacije preko tega,
               ko mi delamo preko študentskega servisa, ko delamo preko študentske napotnice. In če
               že dajemo ta denar v to skupno blagajno, potem si vsaj nekaj od tega želimo, ne samo
               cenejše vstopnice za kakšen žur, ampak kaj drugega, ki bo pripomoglo pri študiju, ki
               bo pripomoglo h kvaliteti študija, ki bo pripomoglo h kasnejši boljši zaposljivosti
               in tako naprej. Tega Študentska organizacija, žal, ne počne. Mladi od tega nimajo
               nič, imajo pa vsak dan raznorazne zgodbe, kako pa se ta denar porablja. Če seštejete,
               koliko je bilo teh finančnih malverzacij v zadnjih letih, lahko pod črto potegnemo
               samo to, da imajo očitno denarja za tak način, kot ga porabljajo, preveč. Mladi
               nimajo preveč denarja, preveč denarja ima Študentska organizacija Slovenije.</p>
               <p>Zato želimo, da se da, kot smo že prej dajali, da se na novo razporedi v zakonu
               koncesnina, tako da od teh 23,7 odstotka, ki jih sedaj dobi Študentska organizacija,
               da se ta 23,7 razbije na to, 3,7 za štipendije, 2 odstotka lokalni študentski klubi,
               8 odstotkov Študentska organizacija, 10 pa Urad za mladino. In v zneskih, če, recimo,
               zaokrožimo, da Študentska organizacija Slovenije dobi približno 9 milijonov evrov, bi
               po novem dobila tam nekje 3,2 milijona evrov, Urad za mladino nekaj manj kot 4
               milijone, 700 tisoč evrov lokalni študentski klubi in 1,4 milijona za štipendije.</p>
               <p>Menimo, da je ta razdelitev bolj pravična, da bo denar, ki bo na tak način porabljen,
               porabljen bolj transparentno, predvsem pa, da bodo tudi mladi rekli, da smo končno
               sprejeli en zakon, ki je v njihovo korist. Hvala lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Hvala lepa vsem razpravljavcev. S tem zaključujem splošno razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje Državnega zbora odločali v torek, 20. 12., v okviru
               glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>25. TOČKO DNEVNEGA REDA, to je na PRVO OBRAVNAVO PREDLOGA ZAKONA O
                  DOPOLNITVAH ZAKONA O DEDOVANJU.</title>
               </p>
               <p>Predlog zakona je v obravnavo Državnemu zboru predložila skupina 19 poslank in
               poslancev s prvopodpisanim gospodom Jožetom Tankom. V zvezi s tem predlogom zakona je
               skupina 19 poslank in poslancev s prvopodpisanim Jožetom Tankom zahtevala, da Državni
               zbor opravi splošno razpravo.</p>
               <p>Za dopolnilno obrazložitev predloga zakon dajem besedo predstavniku predlagatelja, in
               sicer dr. Vinku Gorenaku.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Dober dan vsi dežurni!</p>
               <p>Najprej podpredsednik – bom v časovnih okvirjih –, vas prosim, če prenesete
               predsedniku Državnega zbora en protest. Poglejte, že večkrat smo opozorili na to
               zadevo, da planirate delo tako, da v petek, kadar so zasedanja v ponedeljek in torej
               ni glasovanja, zato da gospoda lahko gre domov, dežurni so pa tu. Ja, dežurni so pa
               tu. In vedno imamo ob teh petkih opozicijske zakone. Poglejte, tako se ne dela. Zato
               bom v startu povedal, kako smo mi delali, ko smo bili oblast; tako da smo zakone, ki
               jih je vlada sestavljala – malo prej smo v menzi z nekaterimi o tem govorili –, dali
               na mizo na začetku januarja šefu opozicije, gospodu Pahorju. On je z voljo SD in kot
               nek vodja opozicije obkljukal 60 odstotkov zakonov na letni ravni. Moja naloga je
               bila – gospod Horvat poslušajte to! –, kot državnega sekretarja v kabinetu
               predsednika Vlade, da naše vladne zakone usklajujem z opozicijo. Ta usklajevanja so
               rodila naslednji rezultat. Med 60 in 65 odstotkov zakonov, ki jih je prinesla Vlada,
               je opozicija podprla. Gospod Horvat, podprla! Vodilo smo tudi Evropsko unijo, zato ne
               mislite, da ste pojedli vso znanost tega sveta, niste je pojedli. Ta koalicija ni
               podprla enega samega zakona, ki je nastal pri tistih, ki so vodili Evropsko unijo.
               Zamislite se, kaj počnete, in prosim, če to tudi prenesete predsedniku Državnega
               zbora.</p>
               <p>Zakon o dedovanju, za kaj gre. Gre preprosto za to, da je, kot je javnosti znano,
               pred nekaj meseci nas doletela dobra novica, ki se imenuje 945 oporok so založili na
               sodiščih in premoženje je šlo v roke tistih, ki ne bi smelo iti. Tisti, ki bi pa
               premoženje po dedovanju morali dobiti, ga pa niso dobili. Poglejte, Državni zbor
               oziroma Odbor za pravosodje je o tem razpravljal na izredni seji, tam je bil tudi
               gospod Klemenčič in cela Slovenija je govorila o 945 založenih oporokah. Sploh ni
               res! 5 tisoč 329 jih je! To je pa točna številka, ker so najprej postregli s podatkom
               po letu 1991 pa so pozabili povedati, kaj pa je bilo od 1945. leta naprej. No, imamo
               jih torej toliko. Zakon, ki smo ga vložili, predvideva eno reč. Do leta 2007 smo
               imeli tukaj popolno anarhijo. Malo pri odvetnikih, malo pri notarjih, malo še pri
               komu, pa tudi kaj doma, pa na sodiščih – torej oporoke. Leta 2007 smo skušali
               narediti red, tako da smo zadevo dali Notarski zbornici Republike Slovenije, ki naj
               bi vodila centralni register. In vsi so bili dolžni to prenesti na notarje. Seveda
               državljani pa to plačajo, da smo si na jasnem. Sodišča tega tako ali tako niso
               naredila. Zdaj vidimo, da sodišča niso naredila, torej niso spoštovala zakona, zato z
               zakonom, ki je pred nami predlagamo: prvič, vzpostavitev centralnega registra vseh
               oporok v Republiki Sloveniji pri Vrhovnem sodišču Republike Slovenije. Zdaj Vlada v
               svojem mnenju jamra, da to košta 25 tisoč ali 30 tisoč evrov. Grozovita sredstva so
               to, a ne? Napram ostalim milijonom, ki so šli kam drugam. To torej predlagamo in nič
               drugega. In drugič to, da Vrhovno sodišče to vodi zastonj. Če imamo državo in Vrhovno
               sodišče in sodstvo, ki je najdražje v Evropi, potem pa lahko še tiste oporoke vodijo
               za ta denar zastonj, da državljanom ne bo treba plačevati.</p>
               <p>To je osnovni predlog tega zakona. Hvala lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Za uvodno obrazložitev mnenja dajem besedo predstavniku Vlade, in sicer državnemu
               sekretarju na ministrstvu za pravosodje gospodu Darku Staretu. Izvolite.</p>
            </sp>
            <sp who="SDZ7:StareDarko">

               <speaker>DARKO STARE:</speaker>

               <p>Hvala, gospod predsedujoči. Lep pozdrav vsem poslankam, poslancem in ostalim
               prisotnim!</p>
               <p>Vlada Republike Slovenije se seveda strinja s ciljem, ki ga je predlagatelj navedel
               kot cilj predlaganega zakona, vendar pa hkrati ugotavlja, da ta cilj v resnici
               formalno je že dosežen, vzpostavljen, ni pa vzpostavljen dejansko. Namreč, po
               veljavni zakonodaji v Republiki Sloveniji imamo od leta 2004 z uveljavitvijo Zakona o
               notariatu že vzpostavljen centralni register oporok, in sicer pri Notarski zbornici
               Slovenije. Ta centralni register oporok je torej vzpostavljen, dejstvo pa je, da v
               tem registru niso podatki o vseh oporokah, ki bi morali biti, čeprav so oporoke
               nastale. Zakon, ki velja od leta 2004 in je bil tudi dopolnjen z novelo 2007, zelo
               jasno in nedvoumno v svojem 108.b členu določa, da vsi, ki v tej državi lahko hranijo
               oziroma sprejemajo oporoke, so dolžni po sprejetju oporoke oziroma pri zapisu oporoke
               o tem obvestiti centralni register oporok pri Notarski zbornici. Torej, to je
               zapovedana določba v 108.b členu, ki velja že ves čas, in je naslovljena tako na
               sodišča za sodne oporoke, kot na notarje, kot na odvetnike. To so v bistvu pravosodni
               instituti oziroma organi, ki so pooblaščeni, da lahko sprejemajo oziroma hranijo
               oporoke.</p>
               <p>Glede na to, da ti podatki v ta centralni register niso bili posredovani, in glede na
               to, da se je potem pojavljala različna interpretacija teh veljavnih določb, torej že
               10 let veljavnih, seveda se je potem v nadaljevanju zgodilo in logična posledica tega
               neljubega, nezaželenega dogodka je bila tudi ta, da se je pojavila potreba po
               spremembi zakonodaje. Ta potreba se je izrazila tudi v obliki tega predloga zakona
               poslank in poslancev, ki je predmet današnje obravnave. Vendar ta primer zelo lepo
               pove, glede na to, da imamo veljaven Zakon o notariatu, ki zelo jasno in nedvoumno
               govori, kako je treba hraniti in posredovati podatke o oporokah v centralni register
               oporok, da ni problem v zakonu in normativnem okviru, ampak v izvajanju zakona. Tudi
               če bi, hipotetično, bil zdaj nov zakon, mora ta zakon nekdo izvajati in to so tisti
               zavezanci, naslovljenci, za katere ta zakon velja.</p>
               <p>Torej, glede na to, da mi imamo vzpostavljen normativni in institucionalni okvir za
               centralni register oporok, ki je ne nazadnje tudi posledica določenih nadnacionalnih
               aktov, ki služi tudi za kakovostno in pravočasno izmenjavo tovrstnih podatkov v
               nadnacionalnem okviru oziroma mednarodnem okolju, je pomembno to, da se zagotovi, da
               bodo tisti, ki so po veljavni zakonodaji zavezani spoštovati in uresničevati te
               zakonske določbe, to tudi uresničevali. Glede na ta ugotovljen nezaželen, ne bom
               rekel dogodek, ampak stanje, ki ne more biti v ponos nobenemu državnemu uslužbencu
               ali funkcionarju v tej državi, ki izvajamo pozitivne obveznosti države, ne glede na
               to, v kateri veji oblasti delujemo, je pomembno to, da s praktičnimi organizacijskimi
               in upravljavskimi ukrepi zagotovimo, da se veljavna zakonodaja uresničuje in
               spoštuje. Kot vam je znano, glede na to, da je Vrhovno sodišče že lansko leto – to je
               bilo tudi predmet razprave in obravnave na dosedanjih odborih, predvsem za
               pravosodje, v tem spoštovanem Državnem zboru – pojasnjeno, ugotovljeno, so izvedeni
               vsi potrebni organizacijski ukrepi, da se to stanje, ki je nezakonito in hkrati
               nedopustno, sanira v najkrajšem mogočem času in temu so namenjeni tudi priporočilni
               sklepi tega odbora, o katerih bo moralo tako Ministrstvo za pravosodje oziroma
               izvršilna veja oblasti kot Vrhovno sodišče posredno in Notarska zbornica poročati, ko
               poteče rok v januarju, temu cenjenemu Državnemu zboru. Vseh teh pet priporočil se
               aktivno in intenzivno uresničuje, v veliki meri aktivnosti potekajo, oporoke, ki so
               bile hranjene, vendar o njih v centralni register podatki niso bili preneseni, se
               urejajo tako, kot zakon veleva, torej že 10 let, in ko bo rok za poročilo Državnemu
               zboru o uresničitvi vaših priporočil potekel, sem prepričan, da bomo lahko v veliki
               meri ugotovili ali praktično v celoti, da je stanje za nazaj sanirano in da so
               vzpostavljeni tudi vsi organizacijski in upravljavski pogoji, ki bodo zagotavljali,
               da se tovrstna tveganja v bodoče ne bo več uresničevala oziroma se bodo lahko le v
               najmanjši možni meri. Nobene stvari, kot rečemo, se ne da z gotovostjo vnaprej
               zagotavljati, pa tudi to je neodgovorno, sploh, če zagotavljaš nekaj, na kar sam ne
               moreš vplivati. Če je nekdo drugi dolžan <gap n="…"/></p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Gospod državni sekretar, čas se vam je iztekel.</p>
            </sp>
            <sp who="SDZ7:StareDarko">

               <speaker>DARKO STARE:</speaker>

               <p>Dobro.</p>
               <p>Skratka, centralni register, ki ga imamo že 10 let, bo po uresničitvi tudi te pobude
               in po spodbudi v obliki priporočil tega državnega zbora v celoti tudi dejansko
               zaživel. Iz tega razloga ni popolnoma nobenega druge potrebe, da bi spreminjali
               normativni okvir. Zato Vlada tega predloga zakona ne podpira, ker se ji zdi
               nepotreben; namreč normativni okvir je, dejansko ga je pa treba samo implementirati.
               Hvala lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Prehajamo na predstavitev stališč poslanskih skupin.</p>
               <p>Poslansko skupino Združena levica oziroma njeno stališče bo predstavil dr. Franc
               Trček, izvolite.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Dober dan še enkrat!</p>
               <p>Ker sem prostorski sociolog, bi najprej rad pozdravil poslanke in poslance dežele
               Štajerske ter – tukaj imamo po enega kandidata, mogoče kje dva, iz drugih
               statističnih in kulturnozgodovinskih regij države Slovenije. Najrajši bi mlado
               kolegico poklical, da nam kaj zaigra na frajtonarico. Se tudi pridružujem temu
               agregatnemu stanju četrtkovih popoldnevov, verjetno nekdo, ki to gleda, si misli da
               na Štajerskem teče čas bolj počasi kot v ostalih kotlinah in zaradi tega mi ostajamo
               tukaj dlje, ker se nam popoldne kasneje začne. Ali pa na Notranjskem in še kje. Dobro
               – petek je dan za metek, smo rekli včasih.</p>
               <p>Zdaj pa stališče Združene levice <gap n="…"/> Jaz na srečo imam dovolj otrok, hvala.</p>
               <p>V Združeni levici menimo, da predlog vsebuje kar nekaj dobrih rešitev, še posebej
               pozdravljamo predlog, da bi bil vpis podatkov v centralni register oporok obvezen in
               brezplačen. Pozdravljam tudi idejo, da bi se register iz privatne poklicne stanovske
               organizacije prestavil na javno institucijo. Centralni register oporok, ki je bil
               leta 2007 vzpostavljen pri Notarski zbornici Slovenije, ni nikoli v praksi zares
               zaživel, med drugim tudi zato, ker je vpis podatkov v centralni register za
               posameznike plačljiv, za vpis morajo plačati 41 evrov. Poleg tega dodatno zmedo
               povzroča nejasna določba Zakona o notariatu, zaradi katerega je prišlo do različnega
               razumevanja tega, ali se morajo podatki o oporokah v register vpisati ali ne.</p>
               <p>V Združeni levici menimo, da mora biti vpis podatkov o oporokah v register brezplačen
               in avtomatičen. Le tako bi lahko zagotovili, da bi se podatki o vseh oporokah, ki jih
               sestavljajo ali hranijo sodišča, notarji, odvetniki ali pa so kje pod posteljo,
               dejansko vpisali v centralni register. Tako bo register dejansko postal centralen, s
               tem pa bi bil večji del tveganja za nastanek situacije, v kateri so se znašla sodišča
               sedaj, odpravljena.</p>
               <p>Vlada nasprotuje brezplačnemu vpisu, kar utemeljuje s tem, da naj bi šlo za
               posameznikovo svobodno odločitev. Vlada sodi, da oporoka ni splošna pravica
               posameznika ter predstavlja zgolj možnost, za katero se odločijo nekateri
               posamezniki. Res je, da se za sestavljanje ter hranjenje oporoke pri odvetniku,
               notarju ali sodišču, posamezniki sami odločijo. Vendar to ni nujno odločitev, ki bi
               bila utemeljena na nekem prestižu, če berem to stališče Vlade. Posamezniki se za
               takšen način oblikovanja in hrambe oporoke odločijo tudi zato, ker nimajo dovolj
               pravnega znanja ali dovolj širokega socialnega kroga ljudi, v katerem bi lahko našli
               zaupnika za hrambo oporoke. To pa še posebej velja za starejše ljudi, ki se
               velikokrat znajdejo v socialni, družbeni izolaciji. Ravno pri teh pa je najbolj
               verjetno, da bodo pomoč pri oblikovanju in hrambi svojih oporok iskali pri
               odvetnikih, notarjih ali na sodišču. Nobenega razloga ni, da bi jim na podlagi tega,
               da so se za tovrstno pomoč odločili, zaračunavali storitve vpisa oporoke.</p>
               <p>Poleg tega je delujoč in ažuren register v interesu vlade in sodišč, saj bi se tako v
               večji meri izognili odškodninskim zahtevkom v prihodnosti, ki bodo sledili. V luči
               tega, da je letni strošek delovanja registra le 37 tisoč evrov menimo, da Vlada nima
               pravilnih razlogov za nasprotovanje brezplačnosti vpisa. Vpis podatkov o oporokah v
               centralni register naj postane za državljane brezplačna storitev. Prav tako je dobro,
               da se takšen register prestavi s stanovske na javno institucijo in seveda iz teh
               razlogov predlogu zakona ne nasprotujemo oziroma ga bomo podprli, ker smo in v tej
               naši predstavitvi in v predstavitvah verjetno, ki bodo sledila, bodo kolegi navedli
               tehtne razloge, zakaj je to potrebno. Hvala in lep petek vsem skupaj.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Gospa Iva Dimic bo predstavila stališče Poslanske skupine Nove Slovenije - krščanskih
               demokratov. Izvolite.</p>
            </sp>
            <sp who="SDZ7:DimicIva">

               <speaker>IVA DIMIC (PS NSi):</speaker>

               <p>Spoštovani predsedujoči, predstavniki ministrstva, kolegice in kolegi poslanci!</p>
               <p>V Novi Sloveniji smo na vse razsežnosti posledic nerazglašenih oporok opozorili že z
               zahtevo s sklicem nujne seje v letošnjem oktobru. Ob dejstvu, da je kar 72 odstotkov
               Slovencev ne zaupa našemu pravosodju, ob številnih kršitvah človekovih pravic, po
               katerih smo med 47 državami članicami Sveta Evrope glede na število prebivalcev na
               prvem mestu, je še bolj skrb zbujajoč podatek, da sodišča ne zmorejo oziroma niso
               sposobna izvajati in zagotavljati niti najpreprostejših nalog, kot je hramba oporok.
               Pri tej aferi je šlo za oporoke, ki se jih oporočitelji ravno zato, da bi bile v
               varnih rokah, zaupali v hrambo sodišču kot varuhu zakonitosti. In če kje, potem se v
               teh primerih natančno ve, kdo je vodil zapuščinski postopek in kdo je odgovoren za
               hrambo oporoke, njen vpis v register oporok in za razglasitev v tem postopku.</p>
               <p>Ob tem smo prepričani, da svoj del krivde nosi tudi sedanja neenotna evidenca oporok.
               Čeprav pri Notarski zbornici Slovenije od leta 2007 obstaja centralni register
               oporok, enotna evidenca nikoli ni bila dejansko vzpostavljena, saj mora predlagatelj
               podatke o oporokah posredovati le, če tako zahteva oporočitelj. Da pa se oporočitelji
               največkrat za to zadevo niso odločili zato, ker bi morda za vpis v centralni register
               oporok Notarski zbornici plačali 41 evrov, je razlog več, da imamo danes stanje,
               kakršnega pač imamo. Zato je predlog vzpostavitve centralnega registra oporok pri
               Vrhovnem sodišču Republike Slovenije, kamor bi se prenesel tudi obstoječi register
               oporok, ki ga je kot informatizirano bazo podatkov vzpostavila Notarska zbornica,
               korak naprej pri doseganju načela pravne države in zaupanje v pravosodje. S tem, ko
               bi sodišča morala po uradni dolžnosti zahtevati vpis sodnih oporok in oporok, ki so
               bila izročena v hrambo sodišču, v centralni register oporok, bi se v bodoče zagotovo
               izognili, da bi prišlo do nerazglasitve oporok. Sestavni del zahteve za vpis bi bil
               tudi naziv sodišča, pri katerem je oporoka shranjena. Pri tako vzpostavljenih
               varovalkah bi bila možnost založitve oporok enaka ničli.</p>
               <p>Ker oporočitelj po predlogu tudi ne bi več plačeval nadomestila za vpis v register,
               za vodenje registra in za vpis spremembe podatkov, bi se državljani v večjem številu
               odločali za takšen način hranjenja oporok in se ne bi več bali, da v zapuščinskem
               postopku ne bi bile razglašene. S tem bi v prihodnosti preprečili vsak neustaven in
               nezakonit poseg v pravico do dedovanja. Tudi Vlada v svojem mnenju pritrjuje, da bi
               vzpostavitev oziroma prenos registra oporok z Notarske zbornice na Vrhovno sodišče
               olajšalo delo sodiščem v zapuščinskih postopkih, saj tako ne bi več prihajalo do
               primerov, kot je 945 založenih in nerazglašenih oporok od leta 1991 pa vse do
               danes.</p>
               <p>Kljub temu pa Vlada meni, da dopolnitev Zakona o dedovanju ni potrebna, ker naj bi
               bil veljavni zakonski okvir zadosten in ustrezen. Meni celo, da je do založitve
               omenjenih oporok prišlo le zaradi različne interpretacije določb Zakona o notariatu,
               ki se nanašajo na neobveznost posredovanja podatkov o hranjenih oporokah. Kakšno
               sprenevedanje! Če je zakonska podlaga zadostna, zakaj je potem kar 44 sodišč založilo
               oporoke? So torej vsa sodišča zakon napačno razlagala? Če Vlada meni tako, potem nas
               mora resnično skrbeti. Vlada gre še korak naprej, pravi da je vsako podobno tveganje
               v celoti odpravljeno s tem, da se striktno upošteva veljavna določba 108.b člena
               Zakona o notariatu, po kateri morajo sodišča v petnajstih dneh, potem ko je bila
               oporoka sestavljena ali sprejeta v hrambo, posredovati zahtevo za vpis v centralni
               register oporok.</p>
               <p>Spoštovana Vlada, spoštovani gospod državni sekretar na Ministrstvu za pravosodje,
               spoštovani minister! Ste sploh še resni? S to navedbo naravnost poveste, da bi vse to
               lahko obvezno naredili že doslej – in zakaj niste Zakaj ste dopustili oškodovanje
               oporočnih dedičev, če vam je zakon že doslej nalagal to obveznost 19. januarja 2017,
               torej čez en mesec, se izteče rok, v katerem morate poročati o izvedenih ukrepih za
               preprečitev nastanka takšnih primerov ter preveriti obstoj elementov osebne
               odgovornosti. Po opravljeni analizi, ki bi pokazala izrazito odstopanja posameznih
               sodišč po številu založenih oporok, pa ukrepati zoper predsednike teh sodišč. Govorim
               o 25. nujni seji Odbora za pravosodje, ki je 19. oktobra potekala na podlagi naše
               zahteve.</p>
               <p>Krščanski demokrati čez mesec dni pričakujemo konkreten, jasen odgovor s temeljito
               analizo. Poslanci Nove Slovenije bomo Predlog zakona o dopolnitvah Zakona o dedovanju
               podprli.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Dr. Bojan Dobovšek bo predstavil stališče Poslanske skupine nepovezanih poslancev.
            </p>
            </sp>
            <sp who="SDZ7:DobovšekBojan">

               <speaker>DR. BOJAN DOBOVŠEK (PS NP):</speaker>

               <p>Spoštovani vsi, ki še spremljate to sejo!</p>
               <p>Pred nami je predlog zakona, ki skuša popraviti dosedanje krivice. Gre za to, da
               zasleduje naslednje cilje. Prvič, da se vzpostavi enoten centralni register, takšen
               ki bo spoštovan in uresničljiv. Drugič, da se ga ustanovi pri Vrhovnem sodišču, ki
               naj bi postal institucija, ki ji velja zaupati. Kot sem dejal, sodstvo si mora
               zaupanje izgraditi. In pa, da vpis v takšen register ne bi bil plačljiv. Vse skupaj
               gre v smeri tistega, ravno obratnega, kar zagovarjajo nekateri, ki sledijo
               neoliberalnim vrednotam. In sicer, privatizacija sodstva se dogaja sedaj in pred
               nami. To pomeni, da tisti, ki je reven, ne more plačevati in ne more uveljavljati
               svojih pravic pred sodiščem. Privatizacija je potekala tako, da se je register
               prenesel v privatno sfero, zato so nastali stroški in posledično krivice, ki jih
               skušamo odpraviti. Seveda pa je pri tem zatajil nadzor. Nadzorna funkcija. In kdo je
               nosilec nadzorne funkcije? Predsedniki sodišč! Poleg tega je v Sloveniji sprejeta
               zakonodaja, ki je vpeljala direktorje. Ni jasne ločnice, kaj so pristojnosti in
               odgovornosti predsednika in direktorja. Na to je opozorilo tudi Računsko sodišče. Se
               pravi, kar nekaj nepravilnosti na sodni veji oblasti, poleg že večkrat omenjenega
               kadrovanja, problem pristojnosti in odgovornosti, kar pa je v pristojnosti
               predsednikov sodišč in prav je, da se tudi to uredi.</p>
               <p>Seveda se problematika navezuje tudi na zakon, ki sledi v naslednji točki. Škoda je
               bila povzročena in to škodo je treba odpraviti. Skrbi me arogantnost sodne veje
               oblasti, ki pravi, saj gredo lahko po redni poti, se pritožijo in izkoristijo vsa
               pravna sredstva. Čas beži, škoda je bila povzročena in prav bi bilo, da tisti, ki so
               storili napako, skušajo pomagali ljudem, da čim prej odpravijo tovrstno škodo, ne pa,
               da jih napotujejo na pravdo. Zakona sta vsebinsko povezana. Odgovornost je primarno
               na sodni veji oblasti, sekundarno pa na Ministrstvu za pravosodje, ki bi moralo že
               začeti reševati problem.</p>
               <p>Skrbi nas lahko, da je opozicija prinesla v parlament predlog, predloga pa ni
               prinesel minister ali pa bi ga prinesla in preko ministrstva kakorkoli spodbudila
               sodna veja oblasti. Kritika gre državi, da mora opozicija nositi tiste dejavnosti, ki
               bi jih morala narediti država, in da Vlada ne sledi predlogom opozicije. Zato velja
               oba predloga zakonov podpreti. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Gospa Ksenija Korenjak Kramar bo predstavila stališče Poslanske skupine SMC.</p>
            </sp>
            <sp who="SDZ7:KorenjakKramarKsenija">

               <speaker>KSENIJA KORENJAK KRAMAR (PS SMC):</speaker>

               <p>Hvala lepa. Spoštovani predsedujoči, kolegice in kolegi!</p>
               <p>V temeljni rešitvi predloga zakona, kot jo v noveli Zakona o dedovanju predlaga
               skupina poslank in poslancev, sta vzpostavitev in vodenje centralnega registra oporok
               kot informatizirane baze podatkov pri Vrhovnem sodišču Republike Slovenije in prenos
               centralnega registra oporok z Notarske zbornice Slovenije na Vrhovno sodišče ter tudi
               brezplačno vodenje tega registra, brezplačne zahteve za vpis in sprememb v register.
               Po mnenju predlagatelja bi vzpostavitev centralnega registra oporok olajšala delo
               sodišč v zapuščinskih postopkih, s čimer bi se izognila nastanku situacije v zvezi z
               najdbo nerazglašenih oporok na sodiščih.</p>
               <p>V Stranki modernega centra se zavedamo nezavidljivih položajev svojcev, zapustnikov,
               nerazglašenih oporok, kot tudi neugodnih posledic, ki so jim pri tem nastale. Vendar
               pa je treba opozoriti, da veljavna zakonodaja že sedaj določa, da se podatki o vseh
               oporokah, ne glede na organ, pri katerem so shranjene, in ne glede na subjekt, ki ga
               sestavi, evidentirajo v centralnem registru oporok, ki ga kot informatizirano bazo
               podatkov vodi Notarska zbornica Slovenije.</p>
               <p>Treba je upoštevati, da je do primerov založenih in nerazlašenih oporok prišlo
               predvsem zaradi različne interpretacije določil Zakona o notariatu; določil, ki se
               nanašajo na obveznost oziroma neobveznost posredovanja podatkov o sestavljenih in
               hranjenih oporokah Notarske zbornice Slovenije za vnos in obdelavo teh v centralnem
               registru. Zaradi tega so se pojavile različne razlage, ali je za vpis v centralni
               register oporok potrebna zahteva oporočitelja in plačilo nadomestila za vpis podatkov
               v register. Seveda se zavedamo in pričakujemo tudi, da bodo proučeni razlogi in tudi
               pripravljeni ukrepi za preprečevanje in odpravo tveganj in da bo storjeno v
               nadaljnjem vse, da do takih situacij ne bo več prišlo, in sicer tako ne tudi glede
               oporok, ki so bile sestavljene ali prejete v hrambo v času po vzpostavitvi
               centralnega registra oporok, kot tudi glede tistih, ki so bile sestavljene ali
               prejete v hrambo pred njegovo vzpostavitvijo.</p>
               <p>V Poslanski skupini SMC obžalujemo nastalo situacijo, vendar pa po veljavni zakonski
               ureditvi centralni register v Sloveniji že obstaja, zato vzpostavljanje novega
               registra ni potrebno in tako tudi predlaganih sprememb ne bomo podprli.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Anja Bah Žibert bo predstavila stališče Poslanske skupine SDS.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Predsedujoči, državni sekretar, kolegice in kolegi!</p>
               <p>Kolega Vinko Gorenak je že pohvalil Štajerce uvodoma, potem pa dovolite, da jih danes
               še jaz ponovno. Namreč, Ilka Štuhec je prismučala zopet novo zmago, tako da vse
               čestitke. Zaradi Štajerske se veseli cela Slovenija.</p>
               <p>Pa preidimo naprej k obravnavi zakona. Kot je znano, so se pred nekje dvema mesecema
               v javnosti pojavile informacije in tudi potem podatki, da so vsa slovenska okrajna
               sodišča od leta 1991 založila 945 oporok. Te podatke je potrdilo tudi samo Vrhovno
               sodišče. Velja poudariti, da gre pri tem za oporoke, ki so bile sodiščem zaupane v
               hrambo, vendar niso bile razglašene v postopkih dedovanja, čeprav bi seveda te morale
               biti. Zato smo se v Poslanski skupini Slovenske demokratske stranke poleg zakona, s
               katerim bi uredili odpravo posledic in povračilo škode zaradi nerazglašenih oporok,
               odločili predlagati tudi novelo Zakona o dedovanju, ki bi uredila, da naprej do
               takšnih nepravilnosti ne bi prihajalo.</p>
               <p>Res je, da se je že z novelo Zakona o notariatu junija 2004 predvidevala vzpostavitev
               centralnega registra oporok, in sicer pri Notarski zbornici Sloveniji kot
               informatizirana baza podatkov. Na papirju je to res držalo, kakšna pa je praksa
               spoštovani, kakšna je danes resnica? Dejstvo je, da enotna evidenca oporok, kljub
               temu da pri Notarski zbornici obstaja centralen register oporok, dejansko ni bila
               nikoli vzpostavljena. To se je izkazalo ravno v zgoraj omenjenem primeru, ki je tudi
               razlog novele, ki jo danes obravnavamo in o kateri, upam, da bo tekla konstruktivna
               razprava. Ta primer tudi kaže na sistemske pomanjkljivosti na tem področju. Omenjena
               novela Zakona o notariatu je v prehodnih določbah predpisala, da bo ob vzpostavitvi
               centralnega registra obvezen tudi vpis oporok, ki jih hranijo sodišča. Centralni
               register oporok je bil vzpostavljen, spoštovani, 15. 10. 2007, res pa je tudi, da je
               bila še pred uveljavitvijo centralnega registra oporok sprejeta tudi novela Zakona o
               notariatu, ki je prej omenjeno prehodno določbo spremenila, tako da je naložila
               predlagateljem, da posredujejo podatke o oporokah, ki se vpisujejo v register le, če
               odločitelj tako zahteva. Tako seveda obstaja domneva, da centralni register oporok
               verjetno ni zaživel tudi s tega zornega kota, ker je pravilnik o centralnem registru
               oporok določil, da je Notarska zbornica upravičena do denarnega nadomestila, kar
               znaša 41 evrov za vpis. Po našem mnenju je za vpis oporok v centralni register
               potreben takšen pristop, po katerem za vpis ne bi bilo treba poravnavati denarnih
               nadomestil. S tem ko bi centralni register oporok tudi dejansko zaživel – kar še
               enkrat poudarjam, do sedaj ni in mi menimo, da tudi po tem ne bo –, bi bilo olajšano
               delo sodiščem pri odločanju v zapuščinskih postopkih. Gre za to, da je denar
               velikokrat tista glavna točka, pri kateri se vse ustavi. Bistveno lažje bi bilo tako
               najti oporoko, če je le-ta sestavljena v notarskem zapisu ali shranjena pri notarju
               oziroma sestavljena pri sodišču ali tam shranjena. Tako bi se tudi izognili oziroma
               bi preprečili situacije, kot so bile te v primeru nerazglašenih oporok.</p>
               <p>Obenem predlagamo tudi določnejšo vsebino, po kateri bi sodišče po prejemu smrtovnice
               po uradni dolžnosti samo pridobilo izpis iz centralnega registra oporok o obstoju
               oporoke. Ta izpis, ki bi bil prost plačila denarnega nadomestila, bi bil tudi obvezen
               sestavni del zapuščinskega postopka. Obenem predlagamo tudi določbo, da mora sodišče
               poskrbeti, da skrbno preišče vse okoliščine obstoja oporoke za pokojnikom in s tem
               poskrbeti, da bo upoštevana poslednja volja pokojnika in da v zapuščinskem postopku v
               svojih pravicah ne bojo oškodovani pokojnikovi dediči. Sicer je v veljavnem Zakonu o
               dedovanju na nek način omenjeno že urejeno, vendar očitno občutno premalo glede na
               to, da se situaciji, kot je nastala v primeru nerazglašenih oporok, ni bilo mogoče
               izogniti.</p>
               <p>Na podlagi vsega navedenega in ker želimo, da bi bila v zapuščinskih postopkih
               zagotovljena pravna varnost in dosledno upoštevana poslednja volja zapustnika, smo
               pripravili ta zakon in ga bomo, seveda, v Slovenski demokratski stranki tudi podprli.
            </p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Marjana Kotnik Poropat bo predstavila stališče Poslanske skupine Desus.
               Izvolite.</p>
            </sp>
            <sp who="SDZ7:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani podpredsednik. Spoštovani državni sekretar s sodelavcem,
               spoštovani poslanke in poslanci!</p>
               <p>Poslanska skupina SDS je vložila dva vsebinsko povezana predloga zakonov, ki ju imamo
               danes na poslanskih klopeh. Verjamem, da smo bili prav vsi izjemno šokirani, ko smo
               izvedeli, da je na vseh 44 okrajnih sodiščih v državi ostalo kar 945 nerazglašenih
               oporok. To je veliko število. Če samo pomislimo, v kakšni situaciji so se zaradi
               velike napake sodišč znašli oporočni dediči, kot tudi zakoniti dediči zapustnikovega
               premoženja, je vsem jasno, da je treba te primere v najkrajšem času rešiti. Tega se
               dobro zavedamo tudi v Poslanski skupini Desus.</p>
               <p>A danes ne govorimo o tej problematiki prvič. Že na Odboru za pravosodje smo skupaj z
               opozicijo sprejeli sklepe, s katerimi smo Ministrstvo za pravosodje, Državno
               pravobranilstvo, Notarsko zbornico ter Sodni svet pozvali k ustreznemu ukrepanju in
               razrešitvi nastale situacije. Po zagotovilih tako Vrhovnega sodišča kot Ministrstva
               za pravosodje se ti ukrepi že izvajajo. Sprejete so bile smernice, kako ravnati v
               bodoče, pripravila se je analiza dejanskega stanja in kar je za Poslansko skupini
               Desus zelo pomembno, preverili se bodo elementi osebne odgovornosti uslužbencev in
               funkcionarjev v pravosodju. Po našem mnenju bi za nastalo situacijo morali
               odgovarjati predsedniki sodišč, ki so odgovorni za vodenje sodišč. Nadalje sprejet je
               bil tudi sklep, da se v izogib pravdnim postopkom, ki bi lahko bili uvedeni zaradi
               nerazglašenih oporok, izoblikuje kriterije za sklepanje zunajsodnih poravnav. Tako se
               oškodovancem ne bo treba pravdati in v te namene plačevati odvetnike.</p>
               <p>Ni za zanemariti tudi dejstva, da sta za nedopustno ocenila situacijo tako minister
               za pravosodje kot tudi predsednik Vrhovnega sodišča, ki oba obžalujeta, da je do tega
               prišlo. Zato sta v sodelovanju z Notarsko zbornico ter pravobranilstvom, kot že
               rečeno, že pristopila k izvajanju ustreznih ukrepov.</p>
               <p>V Poslanski skupini Desus menimo, da predlog zakona o dedovanju, kot ga predlagajo
               poslanke in poslanci SDS, ne bo rešil problematike nerazglašenih oporok. S predlogom
               namreč med drugim predlagajo, da se vzpostavitev in vodenje centralnega registra
               oporok kot informatizirane baze podatkov prenese na Vrhovno sodišče Republike
               Slovenije. Na tej točki je treba jasno povedati, da veljavna zakonodaja namreč že
               zdaj določa, da se podatki o vseh oporokah, sestavljenih v obliki notarskega zapisa,
               o oporokah, ki so shranjene pri notarju, o oporokah, ki jih sestavi odvetnik ali so
               mu izrečen v hrambo, o sodnih oporokah in oporokah, izročenih v hrambo sodišču, na
               podlagi določil Zakona o dedovanju evidentirajo v centralnem registru oporok, ki ga
               kot informatizirano bazo podatkov vodi Notarska zbornica Slovenije. Povedano
               preprosteje, centralni register oporok že obstaja in ni racionalno vzpostavljanje
               novega registra, zagotoviti pa je treba, da že vzpostavljeni centralni register
               oporok postane centralni v polnem pomenu besede, kar se bo z ukrepi, ki se že
               izvajajo, tudi zagotovilo.</p>
               <p>Torej, v Poslanski skupini DeSUS predloga zakona ne bomo podprli. Od pristojnih
               organov pa pričakujemo, da v najkrajšem času stopijo čim bolj nasproti oškodovancem
               ter da v bodoče do takšnih nedopustnih primerov ne bo več prihajalo. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev o predlogu zakona.</p>
               <p>Besedo ima dr. Vinko Gorenak, predlagatelj, izvolite.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Zdaj vidim, da so že dežurni šli domov, SD pa niti dežurnega nima več. Ampak v redu,
               to ni moj problem. Jaz moram iti čez te stvari skozi.</p>
               <p>Dobro, bom začel pri gospe Poropat, da mi ne bo ušla <gap n="…"/> Ne boste? V redu. Pa bom zelo
               nežen, veste, da se ne boste zjokali. Poglejte: šokirani ste bili. Ali ni to lepo, da
               ste bili šokirani pri 945 nerazglašenih oporokah? Primite se za stol. Ni 945, 5 tisoč
               329 jih je! Torej ste zdaj štirikrat bolj šokirani. Jaz sem tudi bil, ampak mi smo
               nekaj naredili za to, da bi to stanje popravili, vi ste pa samo šokirani.</p>
               <p>Pravite, da boste preverili odgovornost. Zdaj mi pa povejte, leta 1945 je nekdo
               napisal oporoko, umrl je leta 1950, hiša je bila dana nekemu dediču, ki ne bi smel
               biti dedič. Tisti, ki bi pa moral podedovati, pa ni podedoval, že zdavnaj so pa vsi
               umrli. Zdaj mi pa povejte, kako boste odgovornost našli, kdo bo odgovoren? Predsednik
               sodišča? Leta 1970 je že umrl! Torej, kakšno odgovornost boste našli? Se ne da.</p>
               <p>Če bi lahko govorili o osebni odgovornosti, potem bi lahko govorili o osebni
               odgovornosti predsednikov sodišč, ki so danes predsedniki sodišč za čas, odkar so
               predsedniki sodišč. Tukaj bi se lahko in če bi gospod Masleša hotel –oziroma zdaj ni
               več on, zdaj ne vem, kdo že je, gospa Betetova –, če bi ona hotela kaj, bi lahko kaj
               naredila. Ampak ona je že povedala svoje: Nihče ni nič kriv in nič ne bomo naredili.
               Naj prizadeti tožijo. Torej, od kod vam trditev, da bo preverjena odgovornost? Ali
               tako pravite kar tako, zaradi lepšega vtisa, mogoče zaradi volivcev? Oškodovancem se
               ne bo treba pravdati, poravnave bodo. Ja, kje? Cel kup stvari imam tukaj na mizi, ko
               mi ljudje to pošiljajo, ko so se začeli obračati na pravobranilstvo in
               pravobranilstvo – boste lahko videli, vam bom pokazal – pravi: Tožite jih! Kaj ste
               torej naredili do zdaj in od kod trditev, da oškodovancem ne bo treba pravdanja,
               ampak da bo šlo za poravnave? Pravobranilstvo v tem trenutku piše odgovore – tožite!
               Torej ne drži vaša trditev.</p>
               <p>Predlog SDS ne bo rešil nič – kako ste to lepo ocenili! Zakaj pa vi ne napišete
               svojega predloga? Vi napišite svoj predlog, ker vi veste, da bo rešil potem. Ali pa
               pocukajte za rokav ministra, ki ste ga vi postavili, brez moje volje. Ni postal
               minister ne po volji vas ne po volji mene. Pa to naredite. Glejte, lepo ste
               razložili, kako vse funkcionira. Centralni register že imamo, ne rabimo novega. Ja,
               kdo pa predlaga novega? Kdo ga predlaga? Mi smo predlagali prenos tega, ki obstaja na
               Vrhovno sodišče. To pa ja. Ja vem, da ni enostavno, se strinjam, ampak marsikaj ni
               enostavno v tej državi, pa se da rešiti. Da se voditi Evropsko unijo, tega vi še
               niste poskusili. Še do opozicije ne znate priti s kakšnim zakonom.</p>
               <p>Pravite, da vse štima, da ne rabimo novega. Ja, ne štima! 5 tisoč 329 oškodovanih
               imamo, ki so, ne vem, nekdo je podedoval hišo, gotovino, zemljo, ne vem kaj; vikend,
               karkoli, kmetijo, če želite, pa ne bi smel tega dobiti. Nekdo, ki bi pa moral to
               podedovati, pa tega ni dobil. In vi pravite, kako vse štima. Če bi vse štimalo, ne bi
               imeli 5 tisoč 329 primerov. Ja, kako lepo ste povedali. Saj človek bi vam zaploskal!
               Vlada naj gre naproti oškodovancem. Ja ne gre! Razen nekih analiz, če so že sploh kaj
               naredili, ni do zdaj naredila nič. Pravobranilstvo oškodovancem pravi, pojdite
               tožiti. Ne gre skupaj, gospa Poropat.</p>
               <p>Gospa Kramarjeva <gap n="…"/> Ali je še tu? Aha, je še. Ja, saj je v redu, vi ste povzeli mnenje
               Vlade. Rekli ste tudi, da ni treba novega registra. Saj ne govorimo o novem. Mi
               govorimo o nekem registru, ki se vzpostavi pri Vrhovnem sodišču – za koliko že? 35
               tisoč – taki so menda stroški. To je pa res <gap n="…"/> Veste, koliko je to? Nič za državni
               proračun. Čisto nič. To je – koliko? Enomesečno svetovanje gospodu Cerarju ali koliko
               že <gap n="…"/> Mislim, da več dobijo tisti Izraelci, ki mu svetujejo, naj gre mimo mene, pa mi
               naj ne reče dober dan. To namreč počne. Midva se poznava od leta 2000, ko sem pogodbo
               z njim podpisal za izbrisane, a veste, pa je pošteno opravil svoj posel, vse je bilo
               v redu. Pa sva si vedno rekla: Dober dan, kako si, na ulici. Zdaj mu pa jaz rečem:
               Dober dan, pa stran pogleda. A veste, to je to. Oprostite, to je to. To je vaš
               šef!</p>
               <p>Ampak glejte, vi pravite, da je vse v redu. Ni vse v redu! Lahko bi, če bi se malo
               potrudili, pa našli argumente za to trditev oziroma argumente proti našemu predlogu <gap n="…"/>
               Razmišljal sem samo, kaj boste rekli in s kakšnimi argumenti boste proti, pa bi našel
               boljše argumente proti svojemu zakonu, pa ste jih vi. Res bi jih našel. Res bi jih
               lahko našel, vi jih pa niste našli, vi ste pa povzeli mnenje Vlade, ki ga je pač
               napisal nek <q>»ćato«</q> tam na Ministrstvu za pravosodje, in to je to. Da ne bom žalil
               koga, kakšen uradnik Ministrstva za pravosodje, da bomo bolj natančni, javni
               uslužbenec Ministrstva za pravosodje. Prav, O. K.</p>
               <p>To ste povzeli. Problem ljudi rešite. Tega pa nisem videl, da bi rešili. Gospodu
               Dobovšku hvala lepa za podporo, enako gospe Dimičevi, gospodu Trčku. Glejte, zdaj
               Vlada pravi, da bi to stalo 37 tisoč evrov. Koliko? Kakšen denar je to? Zdaj moram
               imeti kakšno predstavo, a veste. To je letni dohodek enega visokega uradnika, neto. <stage>/
               oglašanje iz dvorane/</stage> Ja, še ena oporoka verjetno ni, če govorimo o tem, da je nekdo
               izgubil hišo, da je izgubil kmetijo, da je izgubil zemljo, da je izgubil gotovino. To
               je nič!</p>
               <p>Kar se tiče pa gospoda Stareta, pa je situacija taka. Pravite, da že imamo. Ja, imamo
               centralni register, ampak funkcionira ne! Saj mi imamo tudi Ministrstvo za
               pravosodje, pa imamo tam vas, pa gospoda Klemenčiča, ki z ognjem in mečem lupi
               čebule. Ja, to so njegove besede. Recimo, on je rekel na predstavitvi v Državnem
               zboru, da je proti novelam zakonov, ampak da je treba zakone napisati sistemsko in
               načrtno in generalno, tako kot sodi. Krasno! Tako kot bi napovedal, a ha, pristal bo
               boeing 747, potem pa vsi gledajo, kaj bo, pa fičo prileti po stezi. Zakaj? Ker od
               vseh zakonov, ki jih je do sedaj prinesel, je v Državni zbor prinesel – podatek je
               star tri tedne – en zakon pa enajst novel. Pa enajst novel. Prsil se pa je, kako
               novel ne bo; da on že ne bo dopustil! Z ognjem in mečem gremo nad zakone! To je to.
               In vi sedaj pravite, da centralni register imamo. Ja, ga imamo, samo funkcionira ne.
               In pravite, da se s cilji strinjate. Krasno! Krasno, se strinjate s cilji. Potem pa
               še zakon podprite. Ali pa napišite svojega. Saj lahko svojega napišete. Vse je
               urejeno v zakonu – ja seveda je vse urejeno v zakonu! Veste, kaj piše v zakonu o
               Vladi, v zakonu, ma ne vem katerem, vseeno. Če pa funkcionira ne. V najkrajšem času
               boste sanirali stanje – zelo vesel bi bil, da bi ga. Ampak dokler pravobranilstvo
               pošilja obvestila: tožite, je potem odgovor, da stanje ne bo sanirano v nekem
               normalnem času, pa bi moralo biti. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Darko Stare, gospod državni sekretar. Izvolite.</p>
            </sp>
            <sp who="SDZ7:StareDarko">

               <speaker>DARKO STARE:</speaker>

               <p>Hvala, gospod predsedujoči.</p>
               <p>Spodbudilo me je k temu, da se prijavim k besedi, najprej stališče spoštovane
               poslanke gospe Dimic, ker sem dobil vtis, da je šlo za nesporazum. Namreč to, da ste
               povedali, da Vlada oziroma ministrstvo nismo resni. Preprosto nisem mogel razumeti.
               Sedaj bom pa zadevo argumentiral, ker verjamem, ker cenim vaše mnenje, vem, da vedno
               zelo argumentiramo, utemeljeno razlagate svoja stališča. Namreč, šokirani smo bili
               vsi v tej državi, ko se je to obelodanilo konec oziroma v začetku leta 2015.</p>
               <p>Gospod Vinko Gorenak, poslanec, predlagatelj tega zakona je uvodoma poudaril, da ne
               gre samo za 945 oporok od 1991 do danes, ampak za več tisoč od 1945 do 1991. Sedaj
               bom uporabil spretnosti in veščine retorike, za katere ste vi izjemni, vsaka čast, in
               bom rekel tako: od 1945 do 1991 te vlade ni bilo na tem odgovornem položaju. Od 1991
               do konca leta 2014 te vlade ni bilo. Bila je pa marsikatera druga, tudi vaša vlada,
               in šokiran sem, da niste tega ugotovili prej. Namreč, vse to se je prej dogajalo,
               tako kot ste ugotovili. Zanimivo, ni bilo ugotovljeno! Le kaj je razlog temu? Morda
               to, kar sedaj nam pripisujete. Mi smo prišli na to odgovorno funkcijo, kjer smo,
               konec leta 2014. V začetku leta 2015 v medijskih objavah izvemo na ministrstvu, da je
               identificiran problem založenih oporok na sodišču v Gorici, naslednji dan
               samoiniciativno pripravimo dopis za Vrhovno sodišče in dobimo povratno pisno
               informacijo, da so to identificirali in se že pripravljajo organizacijski in
               upravljavski ukrepi, da se ugotovi dejansko stanje in zadeve sanira. In ta cenjeni
               zbor in njegovi odbori, vključno z Odborom za pravosodje, je to problematiko
               temeljito obravnaval, sprejel priporočila in tudi gospa Poropat jih je zelo korektno
               povzela. V teh priporočilih piše to, česar vi ne veste, kjer piše; in sicer, da se bo
               z analizo stanja ugotavljala tudi podlaga za morebitno odgovornost tistih, ki niso
               opravili svoje dolžnosti. Torej tudi predsedniki sodišč. In rok za uresničitev teh
               priporočil je januar 2017. V tem času, poleg tega priporočila so še štirje, se
               intenzivno, kot je bilo povedano in sporočeno tudi skozi mnenje Vlade, izvajajo vse
               aktivnosti, zato da bi se zakon, ki je bil sprejet 2004–2008, vključno s pravilnikom,
               ki napoveduje in zapoveduje plačilo 41 evrov, ne uresničuje. In dejstvo je, da te
               stvari bomo mi sedaj sanirali v največji možni meri.</p>
               <p>S to besedno igro, da vi ne predlagate novega centralnega registra. V vašem drugem
               členu, ko pišete določbo o ustanovitvi centralnega registra oporok na Vrhovnem
               sodišču, nikjer ne piše, da se prenese, niti v obrazložitvi niti v prehodnih
               določbah. Skratka, gre za neke besedne igre in vtis, ki nima nobenega smisla in
               pomena in se mi zdi to precej neodgovorno, predvsem se mi zdi pa v bistvu
               nesprejemljivo, da to, kar je bil šok zame, da nihče od vas, ki ste imeli to
               priložnost in možnost v preteklosti, gospod poslanec, tega do, bom rekel, aprila 2015
               ni ugotovil. Mi smo prišli na te funkcije odgovorne, kot sem rekel, konec leta 2014.
               Zato se mi zdi nesprejemljiva taka retorika in v bistvu delanje vtisa. Verjamem pa
               globoko kot dolgoletni javni uslužbenec, da ni problem v teh zakonih, tako kot ne v
               tem in še v marsikaterem, ampak je problem v izvajanju zakona. Mi lahko zdaj napišemo
               nov zakon, tudi ta novi zakon, ki ga vi predlagate, verjamem, da z dobrim namenom, ga
               bodo morali nekateri oziroma ga bo moral nekdo izvajati, upoštevati, spoštovati bolj
               ali manj odgovorno, resno, dosledno in temeljito. In tukaj imamo problem.</p>
               <p>Zato prosim, da to, kar je bilo tudi izraženo v mnenju Vlade, lahko verjamete, lahko,
               da je to resen namen, vse aktivnosti potekajo. Globoko upam, da bo, tako kot je
               zastavljeno, stanje sanirano in da v bodoče ob obstoječem normativnem okviru do teh
               težav ne bo več prihajalo. Ker to so dejansko nesprejemljive situacije in težko
               pojmljive za nekoga, ki kaj takega doživi, in to je velika odgovornost za nas in to
               tako tudi dojemamo in tako tudi ravnamo. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima predlagatelj gospod dr. Vinko Gorenak.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Oster bom. Poglejte, nihče vam osebno in gospodu Klemenčiču ni očital nič za čas, ko
               niste bili na ministrstvu. Kdo vam lahko kaj očita? Očitamo vam pa to, da zdaj, ko
               ste odgovorni in ko se je to odkrilo, ne ukrepate. Zdaj ne vem, ali je točen podatek
               ali ne, da ste 2015 izvedeli? Ali ste se zarekli? Rekli ste 2015 ali 2016, rekli ste
               2015. Če je 2015 v Novi Gorici to bilo odkrito, pomeni, da minevata dve leti, ko se
               še vedno ni zgodilo nič, in da ste leto in pol držali v predalu. Zakaj niste januarja
               2015 obvestili tudi ta državni zbor o tem, kar se je zgodilo? Ali pa javnost.</p>
               <p>In drugo, gospod Stare, vi meni očitate neodgovornost. 14 let ste bili stari, pod
               nosom niste še nič imeli, ko sem vas spoznal. Marsikaj sem v življenju naredil in za
               marsikaj mi je žal – v relaciji do vas. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Iva Dimic, pripravi naj se gospa Anja Bah Žibert.</p>
            </sp>
            <sp who="SDZ7:DimicIva">

               <speaker>IVA DIMIC (PS NSi):</speaker>

               <p>Hvala lepa za besedo.</p>
               <p>Spoštovani državni sekretar, ne vem, če sva se narobe razumela, pa vendarle. Če grem
               samo nazaj na vašo izjavo, ko ste rekli, da sem rekla, da ste neresni. Ja seveda, če
               pa trdite ali pa ste v svoji predstavitvi povedali, da zadeva je urejena zakonsko in
               da jo je treba v bistvu izvajati, če na nek način, lahko rečem, pa vendarle piše
               108.b člen Zakona o notariatu, da dejansko morajo vsi poročati tako odvetniki, tako
               sodišče, tako notarji v centralni register oporok v 15 dneh. Se pravi, a potem niso
               poročali ali kakorkoli? Ja, ampak vendar, no! Saj iz tega naslova, če niso poročali,
               se mi zdi, da je zadeve enostavno popraviti, pregledati in ne nazadnje tudi na nek
               način sankcionirati. Saj to vas pa zavezujejo sklepi, ki so bili sprejeti na seji
               delovnega telesa Odbora za pravosodje. Tukaj imam pet sklepov, ki dejansko so bili
               sprejeti tudi z glasovi koalicije in, recimo, še en mesec bomo počakali tudi v Novi
               Sloveniji. Pač, v SDS so predlagali sistem, ki bi bil dejansko bolj pregleden in bi
               manj prihajalo do teh vpogledov v sam register, če bi bila zadeva, ta register
               prenesen na Vrhovno sodišče. Ampak glejte, se mi zdi, da vsi želimo stanje, da bi se
               izboljšalo, seveda pa se moram tukaj dotakniti, ko je bilo rečeno, pa mislim, da je
               gospa Poropatova rekla, kako in kaj oziroma tudi predlagatelj, gospod Gorenak, je
               rekel, da pravobranilstvo pravi oškodovancu, da je treba tožiti. Mislim, da je bila
               to srž tistega našega sklica, da je treba vendarle pogledati in tistih oškodovancev,
               jih ne bomo pošiljali preko pravobranilstva v neke dolgoročne, dolgotrajne tožbe, da
               bodo prišli do tega, ampak da enostavno jih ni ne vem koliko. Vedo vse, kdo so, da se
               jim ta zadeva seveda uredi na nek način. To pričakujem. Ne nazadnje, saj to je pa
               tudi zapisano v drugem sklepu, ki govori, da se pač Ministrstvo za pravosodje skupaj
               z Državnim pravobranilstvom dogovori v izogib pravnim postopkom, ki bi bili lahko
               uvedeni zaradi nerazglašenih oporok, in v treh mesecih od sprejetja tega sklepa
               izoblikuje kriterije za morebitno sklepanje izvensodnih poravnav v teh primerih. Pa,
               če ni skrivnost, res da bodo čez nekaj dni prazniki, ampak potem pa je tukaj že
               januar, ko bo pa treba že nam predočiti, kakšni sklepi so, pa mogoče vseeno, kakšno
               besedo tudi z vaše strani, če se v to smer dogovarjate. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, gospod Darko Stare, državni sekretar.</p>
            </sp>
            <sp who="SDZ7:StareDarko">

               <speaker>DARKO STARE:</speaker>

               <p>Hvala, gospod predsedujoči.</p>
               <p>Kot rečeno, aktivnosti intenzivno potekajo; zdaj o teh sestankih, številu, dogovorih
               nima smisla govoriti, lahko pa vam postrežem s podatkom z dne 7. 12. Torej v tem
               mesecu je vpisanih že v centralni register 23 tisoč oporok, identificiranih je pa že
               30 tisoč teh starih, ki so v hrambi na sodiščih in bodo podatki o teh oporokah
               posredovani tudi predvidoma v teh rokih v CRO za vpis.</p>
               <p>Tako bo predvidoma v relativno kratkem času v centralnem registru že 53 tisoč oporok
               vpisanih. Za naprej pa tako ali tako je vzpostavljen mehanizem, jasna navodila, ni
               dvoma o pravilni uporabi veljavnih določil in je samo vprašanje skrbnosti in
               vestnosti vsakega posameznega uslužbenca oziroma odgovornih na posameznih okrajnih
               sodiščih, odvetnikih, notarjih, ki imajo takšno pristojnost, da ta zakon
               uresničujejo. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Anja Bah Žibert, pripravi naj se dr. Jasna Murgel.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Hvala lepa za besedo.</p>
               <p>Spoštovani državni sekretar, mislim, da sta oba predloga zakona napisana zelo
               korektno. Jasno smo navedli, da gre celo za dve časovni obdobji; od 1945 do 1991 in
               od 1991 do danes. Se pravi, jasno smo povedali in bili smo eksplicitno natančni ravno
               zato, da se ve, da gre za dolgo obdobje, da so bili tudi na teh sodiščih različni
               ljudje zaposleni, tako tudi na ministrstvu kot sicer tudi na vrhovnih sodiščih in
               ostalih področjih. Mislim, da ni fer, da sedaj pač polivate, češ, vi v SDS želite
               zdaj zopet zliti vse na nas. Ni res! Trenutno stanje je ugotovljeno in naša edina
               želja je bila v tem primeru, da se zadeve uredijo. Res je, na matičnem odboru so bila
               sprejeta neka priporočila. Kaj pa so priporočila? Priporočamo. Vprašanje pa je, kaj
               se dogaja. Zdaj vam bom pa povedala. Prej ste rekli, da kaj ste pa delali vi, da tega
               niste ugotovili. Tudi vi – kaj ste delali? Kajti ta zadeva je slučajno padla ven.
               Plaknila vam je v javnost, saj je niste odkrili zato, ker bi se lotili zadev
               sistemsko in bi šli v neka iskanja, bi to našli. Uslužbenka – mislim, da je bila tam
               celo za nek določen čas – je to zadevo našla, tako da ne si prilaščati stvari,
               katerih si ne morete. Bilo je slučajno! Glejte, marca 2015, dve leti nazaj, je gospod
               Masleša na odboru, ko smo govorili o kršenju človekovih pravic, začel razpravljati o
               teh oporokah. Dve leti nazaj in je povedal, ja, nam je hudo – seveda, številk ni
               povedal. Nihče takrat morda niti ni pomislil, za kakšno širino gre, ampak je rekel,
               ja, ja, mi želimo stvari popraviti, smo napotili stranke k temu, da gredo po nekih
               pravnih postopkih. Se pravi, se pravdajo. To je bila rešitev Vrhovnega sodišča. Ne
               neka avtomatičnost in da se jim povrne tisto, kar sem jim je zgodilo in za to v
               celoti poskrbi država. Oni bi se morali začeti pravdati za tisto, kar jim je storila
               država. Si predstavljate, nekaj ti vzamejo, dajo nekomu drugemu, zato ker se je
               izgubilo tisto, kar ste vi napisali, na primer, ali pa jaz, potem pa že ko izveš, ko
               imaš že tako neko čustveno dimenzijo ta problem, tudi dostojanstveno ne nazadnje.
               Tudi kaj vse to pripelje družinam, ki so v to vključene. Tega nihče od nas ne more
               vedeti. Si mislim, da si tudi ne želimo tega občutka imeti. Ampak dejstvo je, da tega
               tako ni moč popraviti. Ampak ko pa že pride do tega, da bi lahko popravili tisto, kar
               je država, kakorkoli že, glavni nosilec je sedaj pač država tega problema in te
               rešitve, je pa, da to uredimo. Zato je naš predlog, da se stvari prenesejo na Vrhovno
               sodišče.</p>
               <p>Prej ste očitali, da nikjer ne piše prenosa. Potem pomeni, da zakona niste prebrali.
               4. člen: <q>»Centralni register oporok, ki ga je kot informatizirano bazo podatkov
               vzpostavila Notarska zbornica Slovenije, se v roku enega meseca po uveljavitvi akta
               iz prejšnjega odstavka tega člena prenese na Vrhovno sodišče.«</q> Tudi prebrali niste
               zakona! To je pa žalostno. Se pravi, gre samo za to, da ga je pripravila Slovenska
               demokratska stranka, zato ni vredno niti zakona prebrati, treba ga je pač zavreči.
               Tako delujete. To pa ni prav.</p>
               <p>Potem govorite o tem, kakšna je ta cena. Smešna je. Prej ste sami prikimali, pa
               mislim, da se vi osebno tudi strinjate, da verjetno ne gre niti za sredstva, ki
               pokrijejo eno oporoko povprečno, ker pač gre velikokrat za kakšno nepremičnino.
               Mislim, da so res mala sredstva. Če hočete, hitro jih najdemo pri kakšni odvetniški
               pogodbi s kom, ko gre za državne zadeve, za kakšne banke, ko plačujemo odvetnike, ta
               denar hitro najdemo. Gospa Klemenčič se bo malo odpovedala, pa bo. Ali pa gospod
               Zidar bo malo manj obnovil grad ali malo bolj počasi, pa bomo tudi ta denar že noter
               dobili. Gre za drobiž, veste.</p>
               <p>Nekaj me še moti v tem stališču Vlade, pa mi boste razložili. Mi namreč napišemo, da
               je ta prenos na Vrhovno sodišče in da je pač vpis oporok obvezen. Vi pa pišete v
               vašem odgovoru, da kako pa to izgleda, glede na to, da pač oporoke niso nekaj
               obveznega in da zakaj bi davkoplačevalci potem to plačevali, ker to ne velja za vse.
               Na eni strani, če naredimo to kot obvezno, da se pač te zadeve obvezno rešijo, po
               drugi strani pa tudi, veste, če ne bi bile obvezne, pa je ta argument smešen. Namreč,
               vsi državljani plačujemo v zdravstveno blagajno, pa nekateri – saj jaz se tistim
               najbolj priklonim, ampak so tudi takšni, ki nikoli zdravstvenega doma videli niso od
               znotraj, pa ne bodo rekli, da tega ne potrebujejo, zakaj bi to plačevali. Se pravi,
               tej državi pač davkoplačevalci tudi kakšen davek plačajo in tako naprej in nekih
               stvari ne potrebujejo. Mislim, da argument ne zdrži, še toliko bolj pa ne, ker pač mi
               menimo, da je treba oporoke potem vpisati. Kaj je bila predlagateljev, Slovenske
               demokratske stranke, želja? Samo pomoč in da se stvar uredi. Gre za prenos, gre zato,
               da ista oseba naprej dela, edino teh 41 evrov pa tisti spisi, ki potem pridejo, tega
               ne bi bilo. Prepričani smo, da bi ta zadeva bila veliko bolj učinkovita, morda bi na
               koncu koncev celo privarčevali, ko bi ta zadeva bila postavljena tako, kot je, ker
               zdaj so pač težave. Mnogo iskanj, mnogo več usklajevanj, mnogo dlje časa se je treba
               s kakšnim postopkom ukvarjati. Morda bi vse to se s to zadevo skrajšalo, ker govorimo
               tudi o postopku naprej.</p>
               <p>Tako mislim, da nima tukaj samo negativnih posledic, da ima mnogo tudi pozitivnih in
               da na koncu bi bile tudi finančne, ampak enostavno niti v prvem predlogu, pač v prvem
               branju se pač temu zakonu očitno noče dati priložnosti. Tukaj pa res ne vidim smisla.
               Zdaj, če je zgoraj napisano Slovenska demokratska stranka, mislim, da bi kolegi celo
               dopustili, da se podpiše katera druga. Nam je v interesu, da se zadeva uredi, ničesar
               si nočemo prilaščati. Pač, tam so bila neka priporočila in dejstvo je, da boste lahko
               iskali odgovornost; vse lepo in prav, ampak bomo videli, koliko tega lahko sploh
               dosežemo. Takšen prenos registra in pač ureditev zadeve centralno, ki zdaj ne
               funkcionira, in mislim, ker so zadeve plačljive, da tudi v prihodnje ne bo, ker ne
               bomo imeli vsega enotno. Ljudje se pač za to ne bodo odločali. Nimate ne obveznosti,
               drugič finančne posledice in ljudje pač res, tako kot je prej gospod Trček rekel,
               dajo pod posteljo ali pa v kak žep. Samo zaradi tega, ker nekdo nima denarja, potem
               posledično mogoče naredi še dosti večjo tragedijo za vse skupaj, kot je tisto, kar
               zapušča, vredno. Kot vedno rečem, včasih je čustvena dimenzija mnogo močnejša kot
               sama materialna, ker se ljudje še z drugimi zadevami okrog tega ukvarjajo in se
               odpirajo tudi druga družinska vprašanja, ki imajo včasih za posledico zadeve zelo,
               zelo tragične zgodbe. Tukaj vidim samo koristno zadevo in ob tem, kar bo sledilo še
               potem ob obravnavi drugega predloga zakona, res upam na razum, vsaj na posluh. Bila
               sem vesela, ko smo, mislim, da na matičnem odboru takrat naredili kar nekaj dobrih
               razprav. Tudi strinjali smo se v nekaterih zadevah, ker vsak od nas se je malo
               zamislil nad temi številkami. Zdaj mi govorimo o številki 5 tisoč 329, ampak
               poglejte, toliko je oporok. Si mislite, koliko je ljudi vključenih v to? To so
               oporoke, to so tisti, ki so napisali oporoko. Ta številka gre lahko v 20, 30 tisoč,
               ker redko se zgodi, da nekdo zapusti samo enemu, se tudi, ampak saj veste, kako gre.
               Tukaj se je zgodilo številnim našim državljankam in državljanom krivica in dejstvo
               je, da je to zamočeno s strani sodišč, s strani države. Naša dolžnost je, da uredimo
               sistem, ki očitno ne funkcionira, in tudi potem, če bomo za tiste sklepe, ki so bili
               na odboru, videli, da se uresničujejo, kar se tiče odgovornosti. Samo, še vedno bo
               sistem tak, kot je, ker neka zadeva, prvič, ni obvezna in je plačljiva. Tukaj je tudi
               dodaten razlog za to, da pač ljudje na tak način ne postopajo, in mislim, da imajo
               sodišča veliko več dela, kot če bi dobila samo prenos tega registra, naredili izpise
               in bi potem tudi v postopkih zagotovo veliko lažje prišli tudi sami sodniki do nekih
               informacij. To je olajšava za sodnike, če mene vprašate, mislim olajšava njihovega
               dela. Tako razmislite in morda le daste možnost zakonu, še vedno bo potem zadeva šla
               še v obravnavo, lahko se išče še kakšna dodatna rešitev, nikoli nismo rekli, da smo
               pojedli vsega znanja tega sveta, ampak ne zavračati kar tako. Ne morete reči, da neke
               rešitve oziroma poglavitne rešitve ne prinašajo koristi. Jo prinaša, jo prinaša!
               Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za besedo je prosil gospod Darko Stare, državni sekretar. Izvolite.</p>
            </sp>
            <sp who="SDZ7:StareDarko">

               <speaker>DARKO STARE:</speaker>

               <p>Hvala lepa, gospod predsedujoči.</p>
               <p>Opravičujem se za tisto napačno navedbo glede prenosa. Pogledal sem ta 2. člen, pač
               nisem popoln, nimam vseh besedil, sploh opozicijskih zakonov v glavi – imate
               prav.</p>
               <p>Rad pa bi poudaril nekaj, da ta pravilnik in pa določila, ki urejajo v bistvu zahtevo
               za plačilo, so bila sprejeta leta 2008, poleti. In ob pravilni uporabi, ne glede na
               to, da je cena visoka, čisto medklic – mi smo že v fazi do zdaj, mislim, da je kakšen
               mesec, dva nazaj, predlagali kot ministrstvo Notarski zbornici, da se zniža ta
               tarifa. Kot referenčno ceno smo vzeli sodno takso, ki velja, če vi svojo oporoko na
               sodišču hranite fizično. Fizično pomeni kar nekaj tehničnih, organizacijskih ukrepov,
               torej skrb nekoga, ki to hrani, v tem primeru sodišče, in je taksa 10 evrov. Tukaj pa
               gre za podatke o podatkih, torej metapodatke, o teh dejstvih, je pa 41 evrov. Ampak,
               ob pravilni uporabi določil zakona in pravilnika pravica oporočitelja ne more biti
               omejena in prizadeta s tem, ker ni plačal. Zakaj? Zaradi tega, ker tudi notarska
               tarifa določa, katere notarske storitve se lahko plačajo vnaprej oziroma zahteva
               akontacija, katere pa se po opravljeni storitvi. In vpis v CRO, torej centrali
               register oporok, je storitev, ki se plača po opravljeni storitvi. Torej, pravna
               varnost oporočitelja je zagotovljena, funkcija CRO je uresničena.</p>
               <p>Tukaj je šlo za interpretacijo zakona, zato vedno poudarjam, verjemite mi, da v dobri
               veri. Tudi ta zakon, vaš, za katerega ne dvomim, da ima dober namen, bi ga pač nekdo
               moral uresničevati in če ga ne bi dobro, korektno, tako kot tega ne, bi bila
               situacija enaka. Torej ni rešitev v zakonu, rešitev je v implementaciji, v skrbnem,
               odgovornem, resnem opravljanju nalog, ki so nam zaupane; tistim, ki opravljamo javne
               funkcije. Tako enostavno to vidim. Ta sistemski okvir nima nobene pomanjkljivosti,
               slabost je samo v uporabi, doslednosti in skrbnosti. Včasih uporabim prispodobo, ko
               vedno nekdo najde razlog za to, da se nekaj ne zgodi ali pa neučinkovito, je slab
               zakon, ni tega ni onega. Poglejte, to je tako, kot da bi mi zdaj dali, ne vem, novo
               omaro, pa nimaš noter kaj dati. Doma imaš, kar imaš, in lahko ti daš še 5 omar, boš
               prestavil v tiste omare to, kar imaš.</p>
               <p>Mi moramo v ta človeški kapital, ki ga imamo, vlagati, da se bomo vsi skupaj
               razvijali, da bomo bolj skrbni, bolj odgovorni, da bo vrednota to, da čim bolj skrbno
               uresničujemo to, kar so naše dolžnosti po predpisih. V tem je rešitev, ne v tem, da
               vedno znova, ko je problem identificiran, gremo spreminjat neke zakone. V to globoko
               verjamem. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, replika.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Samo toliko.</p>
               <p>Dejstvo je, da do zdaj velja v zakonu, da to ni obvezno, vpis oporok. Sistem v
               register. Ne ni, ker nekateri jih ne dajejo uradno zapisovati. Je tako! Potem, ker
               nimajo denarja. Pravite, da tudi zdaj je ta opcija – in to je res, to sem prebrala –,
               da seveda to naredijo, potem pa terjajo ta denar. Pa poglejte potem, kakšno zmešnjavo
               imamo. Nekateri, ki so odgovorni v tej državi, hitro s tistimi evrčki letijo, vi pa
               tukaj noter zapišete, saj veste, tisti, ki ne plačajo, pa jih potem pozovemo, da
               plačajo, pa še enkrat pozovejo <gap n="…"/> Glejte, tukaj imamo potem spet še večja dvojna
               merila. In za teh 35 – oziroma ne vem, koliko je pač znesek – tisoč evrov. Dajmo to
               brezplačno, pa tudi to je predlog zakona, v vašem zakonu to ni urejeno. Tako da ni
               samo prenos, je tudi to, brezplačnost v tem zakonu. Mislim, da včasih je treba
               spremeniti zakon, ker se pokaže, da tudi tisti, ki je bil, ne dosega svojih
               ciljev.</p>
               <p>Mi menimo, da če bi zadeva prišla na Vrhovno sodišče, če bi tam bil zbor vsega, če bi
               bila pač ta zadeva brezplačna, da bi bila mnogo koristnejša. Tukaj, očitno, ne bova
               prišla skupaj, pa kakršenkoli je že najin namen.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Jasna Murgel, pripravita naj se mag. Dušan Verbič in gospa Teja
               Ljubič.</p>
               <p>Izvolite.</p>
            </sp>
            <sp who="SDZ7:MurgelJasna">

               <speaker>DR. JASNA MURGEL:</speaker>

               <p>Hvala lepa, gospod predsedujoči. Kolegice in kolegi, vsi državljani, ki spremljate to
               sejo!</p>
               <p>Vsi smo – kaj naj rečem, naj izberem izraz, da mi ne bo kakšen kolega potem omenjal,
               kaj sem uporabila – zaskrbljeni. Sama sem bila tudi zelo presenečena nad tem, ko sem
               slišala iz medijev, da se je to zgodilo, da so se sedaj nenadoma našle oporoke na
               sodišču. Pošteno povedano, ni mi jasno, na kakšen način se to lahko zgodi, ampak
               zgodilo se je. Sedaj tudi sama razumem namen predlagatelja, da se nekako s tem
               zakonom poskuša sanirati to škodo, ki je nastala, in popraviti za naprej, da ne bi do
               takih situacij prihajalo.</p>
               <p>Spomnimo se vsi Odbora za pravosodje, na katerem smo obravnavali to tematiko na
               predlog Poslanske skupine NSi. Skupaj smo potem oblikovali sklep, s katerim smo med
               drugim tudi pozvali k temu, da se poda eno poročilo o tem, s katerim se bo ugotovilo
               stanje, število zadev in tudi o odgovornosti, tako da bomo o tem, ta rok še ni
               potekel, in bomo takrat šele videli, kaj je na stvari. Sedaj, predlagatelj predlaga,
               da se register prenese – saj je vseeno, kako se temu reče, bistvo je, kaj je vsebina,
               da se nekaj prenese iz enega registra, ki že obstaja, pa se naredi na sodišču
               register, seveda se mora ustanoviti na sodišču register. Kako? Samo ga prenesemo. Tam
               bomo morali narediti novega. Ja, prenesli bomo podatke, ampak bo sodišče sedaj imelo
               nekaj, česar sedaj nimaSaj vi lahko rečete, nismo tega izrecno napisali, ampak
               dejansko bi se to zgodilo, bi ga morali na sodišču narediti. Ja, prenesemo podatke in
               vse, ampak dejansko bi pa to pomenilo nov register na sodišču in s tem bi se po mojem
               mnenju stvari po nepotrebnem dodatno zakomplicirale. Sedaj je samo sodišče reklo
               ministrstvu, da so začeli, da so ukrepali in da so začeli, tudi sprejeli en
               pravilnik, da so začeli te ugotovljene nepravilnosti odpravljati in da se tisti
               register na Notarski zbornici nekako, kako naj rečem, polni, in da bo s tem zadeva za
               naprej sanirana. Tudi, če bi sprejeli ta zakon in zadevo prenesli na Vrhovno sodišče,
               za nazaj zadev ne moremo popraviti. In da sedaj kompliciramo pa prenesemo in dajemo
               sodišču neko novo pristojnost, spet to dajemo tja <gap n="…"/> Mislim, da bi preveč zapletli,
               povzročili po nepotrebnem še dodatno zmedo. Razen tega sem sama pristaš tega, da
               sodišče ohranja čim bolj funkcijo sojenja in ne nekih registrov. Ja, saj ima
               zemljiško knjigo, ima neke druge registre, ampak tukaj mislim, da je dobra rešitev
               bila ta, da se je prenesla zadeva na Notarsko zbornico.</p>
               <p>Pa če malo samo še omenim kolega Dobovška, ki tako manipulira s temi besedami. Ja
               privatizacija pravosodja. Pa poslušajte, lepo prosim! Kaj je notarska služba sploh?
               Je to privatizacija pravosodja ali kaj je? Odločili smo se v tej državi, da bomo
               nekatere službe imeli in sedaj s tem manipulirati in reči, da to sedaj predstavlja
               manipulacijo pri sodnih funkcijah – kako že? Mislim s tem se nikakor ne morem
               strinjati. Za mene že s tega vidika, da bi ta – poleg tega, da bi to povzročilo
               organizacijske in logistične, kakršnekoli že hočete – težave poleg tega
               nezanemarljivega stroška, je tudi to, da se bi dala sodišča neka funkcija, ki smo jo
               iz sodišča prinesli ven, zaradi tega, ker želimo, da se sodišče ukvarja s
               sojenjem.</p>
               <p>Kar se pa tiče te plačljivosti vpisa v register oporok. Poglejte, globoko sem
               prepričana, da vse odgovornosti za to, kaj mi v naši privatni sferi počnemo, pač ne
               moremo naložiti državi. Sestaviti oporoko sploh ni obvezno. Imamo dedovanje na
               podlagi zakona, če nam pač ni, da sestavimo oporoko. Lahko jo napišemo, pa jo hranimo
               doma, saj sploh ni treba, da jo hranimo na sodišču. Nihče nas ne sili. Če se
               odločimo, pač, potem se to vpiše v register. Strinjam se, da je to kar visok strošek,
               sorazmerno visok strošek, ampak za vsako uslugo oziroma storitev, ki jo nudi sodišče,
               vedno plačamo nek strošek, sodno takso ali pač pri notarju določene strošek. Ne vem,
               zakaj bi tukaj bila izjema. Imamo možnost hraniti, ampak to je samo ena izmed oblik,
               da se pač zapustnik zavaruje, da bo ta oporoka dejansko razglašena. Mogoče pa sploh
               noče, da bi bila oporoka tam nekje registrirana na sodišču ali pa pri notarju ali
               kjerkoli. Mogoče, jaz jo bom, ne vem, hotela imeti doma, v omari, pa jo bo potem, ne
               vem, sin potegnil, ko bom jaz umrla, iz omare pa jo bo nesel na sodišče. Preveč se mi
               zdi, da nalagamo teh obveznosti državi. Tukaj gre za posameznika, ki se bo odločil,
               ali sploh bo ali ne bo to dal registrirati, če prav razumem zadevo.</p>
               <p>Drugo pa, mislim, da vsekakor glede na to, da tistega poročila, h kateremu smo
               zavezali Vrhovno sodišče, predvsem, da poroča o tem, koliko je oporok, kdo je za to
               odgovoren in tako dalje, kar smo naložili na Odboru za pravosodje, sploh ne vemo,
               kakšno je stanje, kakšna je škoda in ne vemo, koliko je sedaj v odnosu do vseh oporok
               – to vemo, kakšno je število, ampak kakšno je dejansko stanje. Zato kar sedaj z neko
               zakonsko rešitvijo, prenosom registra, ki se sedaj dokončno vzpostavlja, ko smo
               ugotovili to napako – napaka je bila, do nje je prišlo, nihče ne pravi, da ni – sedaj
               prenašati <gap n="…"/> Iskreno se mi zdi, ne samo, da sedaj jaz – kako že? Bivša in bodoča
               sodnica, kot bi rekel kolega Gorenak, nekaj ščititi sodišče, ampak zdi se mi
               nesmiselno prenašati neko zadevo z notariata na Vrhovno sodišče. Saj imajo že dovolj
               stvari, ki jih opravlja Vrhovno sodišče. Tam ta register že živi, že obstaja. Ko smo
               imeli notarje in Notarsko zbornico na Odboru za pravosodje, Notarska zbornica ni
               imela nobenih težav s tem registrom in s čimerkoli. So rekli, da funkcionira. Sedaj
               se bodo te stvari uredile še za naprej. In res ne vidim, zakaj bi bilo treba to
               prenašati na Vrhovno sodišče in nalagati še neke dodatne naloge za to, sploh ker ne
               moremo za nazaj rešiti.</p>
               <p>Potem pa je predmet drugega zakona odškodninska odgovorno države. Mi smo na Odboru za
               pravosodje rekli, da naj naredi Državno pravobranilstvo en načrt, kako se bo lotevalo
               teh zadev. Mene je tudi zelo zelo zbodlo to, ko je predstavnica pravosodja povedala,
               pa naj gredo na sodišče. Ne moramo tega državljanom na ta način reči! Ne moremo.
               Dejstvo je, da ima vsak pravico do odškodnine, če jo povzroči država, že na podlagi
               ustave, ampak ima pa prej možnost, da gre na Državno pravobranilstvo. In tam tudi
               Državno pravobranilstvo tudi ima obveznost, da se poskuša najprej poravnati. Ne vem,
               kaj sedaj v konkretnih zadevah, kako sedaj Državno pravobranilstvo odloča. Tudi to je
               treba pogledati, kaj se sedaj v teh zadevah dogaja. Koliko je teh državljanov, ki so
               dediči, pa oporoke niso bile razglašene, koliko je tistih, ki bi dejansko
               uveljavljali to odškodnino, ki pač niso pravilno dedovali, kaj je na stvari? Saj
               razumem željo, da se zadeva hitro uredi, marsikdaj se pri nas res ne uredi hitro in
               zelo zelo sem bila neprijetno presenečena, ko se je to ugotovilo, da se je tudi to
               dogajalo. Ampak iskreno mislim, da ta prenos ne bo prinesel ničesar, ne bo dal neke
               dodatne delavnosti, neke dodatne učinkovitost v tej zadevi. Stvari, ki je sedaj že
               nekoliko bolj utečena, je ni treba sedaj prenašati na Vrhovno sodišče. Zato bom tudi
               sama podprla sklep, da zakon pač ne gre v drugo obravnavo. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima predlagatelj, dr. Vinko Gorenak.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>No, gospa Murgel, treba je reči par reči. Pa če grem od zadaj naprej. Koliko jih je?
               5 tisoč 329. Najverjetneje pa še nekaj več, ker je lahko nekdo, ki je neupravičeno
               dedoval, ali nekdo, ki bi moral, pa ni, že zdavnaj umrl. In potem imamo tam naprej še
               kaj več kot to številko. To je ena zadeva.</p>
               <p>Druga zadeva. Pravite, da ne morete za nazaj popraviti. Saj s tem zakonom ne
               popravljamo nič za nazaj, tudi nikjer v nobenih ciljih in načelih tega ne piše. S
               tistim, ki bo pa potem na dnevnem redu, s tistim pa popravljamo za nazaj zadeve. Pa
               tudi tam, kakor vem, je mnenje Vlade negativno. Glejte, kaj je pa problem.
               Pravobranilstvo. Jaz sem vam povedal kaj pravijo: pojdite, vložite tožbo. To je
               odgovor pravobranilstva državljanom, ki se s tem ukvarjajo. Me zelo veseli, da ste
               pošimfali svojo bivšo in bodočo šefico. Glejte, sistem, ki ste mu vi pripadali, pa mu
               boste spet pripadali, povzroča kršitve. Povzroča tudi kršitve človekovih pravic. Tudi
               sistem, ki sem mu jaz pripadal, ima kakšno sodbo iz Strasbourga. Ampak jaz sistem
               kritiziram. Pa ga malo premalo kritizirate oziroma sem zdaj prvič slišal, da ste
               izrekli neko kritiko svoji bivši in bodoči šefici ali kako je že to.</p>
               <p>Problem, ki ga pa še imamo, pravite prenos podatkov. Seveda gre za prenos podatkov.
               Ampak to, da bi Vrhovno sodišče to vzpostavilo, stane pa 37 tisoč evrov. Saj se lahko
               midva strinjava s tem. Glejte, gospod Dobovšek, jaz nisem njegov odvetnik, ampak jaz
               ga nisem tako razumel. On ni govoril o privatizaciji pravosodja. On je govoril o
               privatizaciji tega posla, oporok. To pa je na nek način, ima kar prav, če je to
               prišlo v Notarsko zbornico in je tam treba plačati, vemo, da imajo notarji nek
               poseben položaj. In če je to treba plačevati, je pač to tako. Po mojem je tako
               mislil. Bo sam pojasnil zadevo.</p>
               <p>Logično je torej, da gre za to stvar. Ampak problem, ki ga imamo, tudi prosim za
               podatek, če ga Vlada da, ali je res januar 2015, mislim, da je januar 2015, ker je
               minister hotel na odboru mene okriviti, da sem jaz kriv za to. Vidite, tako daleč gre
               ta človek. Namreč rekel je, da je predsednik Vrhovnega sodišča z nekaj stavki načel
               to temo že v letu 2015, pa sem jaz protestiral, pa preprečil. O, zanimiva zgodba. En
               opozicijski poslanec lahko prepreči celi koaliciji in predsedniku sodišča, da bi
               povedal tisto, kar je treba povedati. To je politično podlo in nesramno, v boksarskem
               žargonu pa prepovedano, tam pod pasom.</p>
               <p>Problem, ki ga imamo, je v čem? Da vemo skoraj dve leti za problem in da po teh dveh
               letih ne Vrhovno sodišče, ne ministrstvo in ne koalicija niso pripeljali tako daleč,
               da bi se danes ta problem začel reševati. Saj so delane neke analize, pa štetje, pa
               vse to, kar vi govorite. Samo v dveh letih bi morala ta država v podobi vlade, vladne
               koalicije in tudi Vrhovnega sodišča pripeljati tako daleč, da bi danes ti postopki
               tekli normalno. Glejte, zakaj pa je ta država lahko rešila problem izbrisanih na
               način, to je prav zanimivo, na način, ki smo ga mi predlagali leta 2000. Oh, ja, ha
               ha ha, seveda. Oh, seveda. Jaz sem podpisal pogodbe z vašim predsednikom. Vem, kaj
               smo tam počeli. Zdaj moram pa to pojasniti. Leta 2000 smo mi šli z ustavnim zakonom,
               po katerem smo rekli individualna obravnava in do 480 tisoč takratnih tolarjev
               odškodnine. Ja, kaj pa je zdaj sprejeto v Strasbourgu? Ista zgodba. Individualna
               obravnava pa tam do dva, tri, ne vem koliko tisoč evrov je pač predvidenih. Ja, saj
               to smo mi predlagali leta 2000, pa so takratni oblastniki rekli ne. Potem so pa neki
               drugi oblastniki z leve opcije leta 2011 ali kdaj je že bilo, 2012, ne 2013, poslali
               v Strasbourg tako in tako rešitev, po kateri zdaj to teče. In zakaj pa ne bi potem,
               no, to je naslednja točka dnevnega reda, zakaj pa ne bi za teh 5 tisoč 300 naših
               državljanov naredili nekaj. Ja, za njih moramo tudi kaj narediti. Ampak to bomo z
               naslednjim zakonom. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Dušan Verbič, pripravita naj se gospa Teja Ljubič in gospod Zvonko
               Lah.</p>
               <p>Izvolite, gospod Verbič.</p>
            </sp>
            <sp who="SDZ7:VerbičDušan">

               <speaker>MAG. DUŠAN VERBIČ (PS SMC):</speaker>

               <p>Hvala lepa za besedo, podpredsednik. Spoštovane kolegice in kolegi, državni sekretar
               s sodelavcem, prav lep pozdrav!</p>
               <p>Moja razprava bo sledila predvsem tej točki, kjer je govora o spremembi Zakona o
               dedovanju in ne bom mešal drugega, čeprav se okoliščine prav gotovo lahko navezujejo.
               Za začetek res samo postavim vprašanje, pa ne bom dal odgovora: kdo praviloma naredi
               oporoko? Tisti, ki razpolaga z določenim premoženjem. V izogib razprave, ki so se je
               nekateri dotaknili, ali taksa da ali taksa ne. Ampak za uvod bi se pa vseeno dotaknil
               nečesa, ker moja razprava bo malce kritična tudi do moje izvršilne veje oblasti.
               Poglejte, Ustavno sodišče Republike Slovenije je v svojih odločbah že večkrat
               zapisalo, in to jasno, da sodno oblast v Republiki Sloveniji izvršuje le sodišče.
               Tukaj se takoj navezujem tudi na večkrat izgovorjene besede spoštovanega dr. Vinka
               Gorenaka, ki je rekel <q>»sodišče in modro nebo in nič drugega.«</q> In v neki smeri se
               najverjetneje izkazuje, da ima vedno bolj prav. V nadaljevanju je tudi Ustavno
               sodišče zapisalo, da je treba razlikovati med sodno oblastjo in pravosodnimi organi.
               Kdo so pravosodni organi? Tudi to je sodišče zapisal: državno tožilstvo, odvetništvo
               in notariat. In tukaj imam vprašanje za predstavnike izvršilne veje oblasti: kdo
               odgovarja za pravosodne organe? Sodišče samo po sebi ne potrebuje vprašanja.</p>
               <p>Kar se tiče tega predloga, ki so ga predlagatelji dali, v svoji obrazložitvi so
               zapisali in tudi sam sem na stališču, da jasno, precizno tudi drži. Zapisano je:
               <q>»Centralni register oporok je bil vzpostavljen 15. 10. 2007.«</q> Mislim da tukaj ni
               nobene dileme. Poslansko kolegico, ki se je tega v neki smeri tudi v svoji razpravi
               dotaknila, bi vseeno malce popravil. Res je, da je bil vzpostavljen davnega leta
               2007, vendar pa evidenca oporok dejansko ni bila vzpostavljena v takšnem obsegu in na
               način, kot so verjeli tisti, ki so sestavljali oporoke in ki so jih izročili
               pravosodnim organom, da se bodo tudi evidentirale. Tukaj imam res vprašanje, čeprav
               težko sedanji državni sekretar to odgovarja, ampak vseeno imam zelo načelno
               vprašanje: kaj pa je z nadzorom? Kajti kljub vsemu, če je centralni register oporok
               vzpostavljen, je potreben ne samo proces vodenja, prejemanja plačila, ampak tudi
               proces, ki se imenuje nadzor.</p>
               <p>Ko sem malce podrobneje to materijo pogledal, sem preprosto odprl pravilnik o
               centralnem registru oporok. In dejstvo je, kar je bilo tudi že v razpravi rečeno,
               pristojna je Notarska zbornica Slovenije. V 3. členu, drugi odstavek, piše: <q>»Podatke
               o oporokah, ki se evidentirajo v registru, pošiljajo notarji, odvetniki, sodišča.«</q> Se
               pravi, po normativni plati je vse krasno. Ko pogledaš Zakon o notariatu, v 109. členu
               piše: <q>»Nadzor nad zakonitostjo opravljanja notariata opravlja ministrstvo.«</q> Tudi
               tukaj nimamo kaj oporekati, in verjamem, da pravosodno ministrstvo temu primerno tudi
               opravlja nadzor. Ko pa malo naprej pogledaš, pa nikjer ni zaznano, kdo nadzira
               Notarsko zbornico. In me zanima, ali je to pravna praznina, ki je naključna ali pa
               zavestno narejena. In tukaj, če bo državni sekretar lahko nekaj besed dal, bi bil
               zelo vesel.</p>
               <p>Kar se tiče obrazložitve stališča Vlade. Moram priznati, če sem zelo kritičen, da to,
               kar je zapisano v stališču Vlade, je s pravnega, akademskega in tovrstnega jezika ter
               izrazoslovja zapisano brez pripomb. Nimam nobenih zadržkov. Vendar bi vseeno vprašal,
               kar se tiče tovrstne obrazložitve, kaj pa ti državljani, katerih oporoke niso
               praktično bile uvedene v centralni register, kaj imajo oni od tovrstne razlage.
               Dejstvo je, da v zapuščinskem postopku se oporoke, za katere so mislili, da se bodo v
               zapuščinskem postopku pojavile, se niso. Ampak to je stvar v nadaljevanju.</p>
               <p>Za konec pa vseeno tudi vprašanje predlagatelju te točke. Pogrešam primerjavo
               predvsem tistih držav, s katerimi smo v neki smeri tradicionalno vezani. Se pravi
               germansko pravo. V tem kontekstu nista navedeni ne Avstrija, ne Nemčije. In je
               zanimivo, zakaj ne. Češka republika, ki je v neki smeri blizu ali ni, in Španija, za
               katero vemo, da zanjo ne velja germansko pravo. In na koncu. Ali predlagatelj meni,
               da je prenos tovrstnega centralnega registra oporok na Vrhovno sodišče rešitev. Iz
               razprav, mogoče danes ne toliko, ampak v preteklosti sem zaznal, da ni velikega
               zaupanja do institucije, ki se imenuje Vrhovno sodišče. Ali je potem to jamstvo, da
               bo centralni register oporok, s tem ko bo na Vrhovnem sodišču, pa odigral tisto
               vlogo, glede na to, da po neki zakonski proceduri ali normativni, bi že zdaj morala
               tovrstna zadeva biti praktično brezhibna v nekem postopku, ki gre v dobrobit tistih
               oseb, ki oporoke sestavljajo. Tako da tukaj moram priznati, da imam določen pomislek.
               Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Teja Ljubič, pripravita naj se gospa Marjana Kotnik Poropat in mag.
               Andrej Šircelj.</p>
            </sp>
            <sp who="SDZ7:LjubičTeja">

               <speaker>TEJA LJUBIČ (PS SMC):</speaker>

               <p>Spoštovani podpredsednik, najlepša hvala za besedo. Spoštovane kolegice in kolegi,
               lepo pozdravljeni v mojem imenu!</p>
               <p>Žal se ne moremo izogniti temu dejstvu, da je v tem konkretnem primeru založenih
               oporok, ki niso bile razglašene v zapuščinskih postopkih, prišlo do nedopustnega in
               tudi nesprejemljivega ravnanja okrajnih sodišče. Prišlo je torej do ravnanja sodišč,
               ki se ne bi smela zgoditi. Žal. Ampak dajmo tudi malo s pozitivne stvari to
               pogledati. Treba je tukaj poudariti in tudi pozdravit takojšen odziv in proaktivnost
               sodstva, da se zadeva ni pometla pod preprogo. Bodimo iskreni, ko je sodstvo zaznalo,
               da gre v tej zadevi za sistemski problem, je Vrhovno sodišče takoj imenovalo delovno
               skupino za izboljšanje poslovnega procesa v zapuščinskih postopkih, ki je pregledala
               in opravila različne analize teh poslovnih procesov, pripravila je analize
               nerazglašenih oporok, ki so bile v sodni hrambi, podala je tudi spremembe za
               izboljšanje teh poslovnih procesov. Jaz tudi sem zelo vesela, da smo se takrat na
               Odboru za pravosodje na 25. nujni seji seznanili s to problematiko in jo zelo dobro
               tudi obravnavali. Sprejeli so se sklepi, da se sprožijo aktivnosti za čimprejšnjo
               odpravo teh nepravilnosti oziroma anomalij, ki so se pojavile v sistemu. Res je,
               danes je bilo že večkrat tukaj izpostavljeno, da centralni register oporok, ki ga
               vodi Notarska zbornica Slovenije, je bil vzpostavljen že leta 2007. Torej devet let
               nazaj. Menim, da je zakonski okvir, ki je vzpostavil ta register, ustrezen. Tukaj se
               moram strinjati z gospodom državnim sekretarjem, da tukaj ni potrebna neka nova
               zakonodaja, ampak je treba zagotoviti izvajanje te obstoječe zakonodaje. Register je
               že vzpostavljen in zato jaz ne vidim nobene potrebe, da bi tukaj prenašali sam
               register na sodišče. Tukaj, kot je rekla kolegica Murgel, ne gre samo za prenos,
               dejansko bo treba čisto na novo vzpostaviti sam register in čisto na novo vse
               organizirati. To niso zadeve, ki bi bile res enostavne. Zato se mi zdi to popolnoma
               nesmiselno. Z drugega vidika pa mislim, da tudi s tem izražamo neko nezaupanje
               Notarski zbornici Slovenije za vodenje tega registra. Notarska zbornica nima s tem
               nobenih težav, in menim, da je povsem neustrezno, da bi se to prenašalo. Tudi sami so
               takrat na Odboru za pravosodje, ko smo obravnavali to tematiko, povedali, da nimajo
               težav s tem, da pri njih zadeve funkcionirajo. Menim, da je to povsem nepotrebno.</p>
               <p>Kar se tiče stroškov vpisa, predlagate, da bi bil sam vpis brezplačen. Dejstvo je, da
               bodo potem stroški samega delovanja in vzpostavljanja, vzdrževanja tega registra
               padli na pleča davkoplačevalcev. Jaz se moram strinjati s tem, da posameznik ima pri
               oporoki svobodno izbiro, torej sam se tudi odloči, ali bo oporoko sestavil pri
               notarju, na sodišču, pri odvetniku. Če se odloči za enega od teh treh načinov, bo
               dejansko moral tudi plačati določeno tarifo. Zato menim, če je pripravljen plačati
               tarifo odvetniku, notarju, jaz mislim, da je v tem primeru pripravljen tudi plačati
               ta strošek vpisa. S tega vidika se mi zdi nesmiselno, da bi potem stroški vodenja in
               vzdrževanja tega registra bremenili vse davkoplačevalce, torej tudi tiste državljane,
               ki se mogoče nikoli ne bodo odločili za sestavo in hrambo oporoke. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Replika ima prednost. Izvolite, gospa Anja Bah Žibert.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Če bi bilo to res, potem bi ta stvar že sedaj živela. Pa ni. Dejstvo je, ker ni bil
               centralni register vzpostavljen na način, ki bi očitno moral biti, zadeva ne
               funkcionira. Je tako? Je tako. Dejstvo je tudi, da ni res, da bi plačali. Prej je
               državni sekretar lepo povedal, in to tudi notri piše v pojasnilih, da nekatere zadeve
               potem se tudi ne plačajo, ker se jih večkrat poziva. Skratka, dejstvo je, če bi bil
               centralno urejen ta register, kot bi moral biti, bi bila zadeva zagotovo bolj
               pregledna in tudi funkcionirala bi boljše.</p>
               <p>Tudi ni res, da je ta zadeva sama po sebi tako logična. Še enkrat poudarjam, kaj je
               gospod Masleša razlagal, ko se je to našlo. Ja, poglejte, dve leti nazaj! Dve leti
               nazaj je razlagal, da so se neke stvari našle, ampak se bodo te zadeve že v pravdi
               uredile. A si predstavljate, da se morate vi pravdati za nekaj, kar vam je storila
               država? In se morate pravdati z nekom, ki je posledično dobil nekaj, kar ne bi smel.
               To je ta tema. Eden in drug zakon sta še kako povezana drug z drugim. In kaj je
               replika, bom povedala. Še enkrat, replika je povsem preprosta: stvar ne funkcionira
               in jo je treba rešiti na način, da zadeva zaživi. In priporočila, ki smo jih sprejeli
               dve leti kasneje, ne zagotavljajo same po sebi, da bo stvar funkcionirala. To
               dokazuje dosedanje stanje, ker ni nikakršne spremembe.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Vinko Gorenak, predlagatelj, izvolite.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Najprej čestitke za prvi nastop. Ja, prav je tako, bodimo korektni, bodimo tudi
               vljudni. Vem, da prvi nastop ni enostavna zgodba.</p>
               <p>Poglejte, rad bi vas opozoril samo na dve reči. Rekla ste, stroški, stroški in
               stroški. Poglejte, stroškov je 37 tisoč evrov. Vaš šef jih pa vsak mesec da Izraelcem
               za svetovanje za piar nastope 45 tisoč, kot je bil objavljen podatek. Me razumete?
               Dajte najprej šefu reči, naj neha z Izraelci ga svirati, pa bo mogoče kaj že s
               slovenskimi strokovnjaki.</p>
               <p>In drugo, pravite, da sodna veja ni pometla pod preprogo. Ne vem, koliko ste vi
               spremljala to zadevo prej, najverjetneje pač ne ali tako kot vsak drug državljan.
               Januarja 1015 so pogruntali – veste, kdaj je pa v javnost prišlo? Septembra 2016, ko
               je nek ubog državljan, verjetno je celo vaš volivec tam doli na Koprskem pogruntal,
               da bi moral leta tega in tega podedovati kmetijo v Bovcu. A je ni podedoval, ker
               oporoka ni bila razglašena in je tista kmetija bila dana trem drugim osebam. Ker se
               ni zgodilo nič, je šel na Primorske novice se potožit in so objavili to zgodbo. No in
               takrat je pa Slovenija vstala in reagirala. Jaz mislim, da ta trditev, da niso
               pometli pod preprogo, jaz mislim, da bi še danes bilo pod preprogo, če bi Primorske
               novice ne objavile tega konkretnega primera. Če bi imeli poštene namene in resne
               namene, bi predsednik Vrhovnega sodišča januarja leta 2015 stopil pred kamere in
               rekel, da zgodilo se je to in to in da bodo naredili vse, da bi <gap n="…"/> Ta del se mi ni
               zdel. Sicer pa res čestitke za prvi nastop.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Marjana Kotnik Poropat, pripravita naj se mag. Andrej Šircelj in dr.
               Mitja Horvat.</p>
            </sp>
            <sp who="SDZ7:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani podpredsednik.</p>
               <p>Naj še enkrat povem, kar sem že v stališču prej tudi navedla. Meni je osebno res zelo
               žal, da se je to zgodilo. Zavedam se, kako zelo so ljudje prizadeti zaradi tega –
               tako oporočni dediči kot tudi tisti dediči, ki so dedovali potem po zakonu, toliko
               let kasneje, govorimo o različnih letnicah, skratka, preteklo je veliko časa, lahko
               pa tudi manj – ko so izvedeli, da dejansko volja oporočitelja ni bila izvršena. In
               to, na kar je gospod Gorenak ravnokar spomnil, na kmetijo, ki je oporočni dedič ni
               dedoval, jaz verjamem, vem, sem prepričana, da je bil človek zelo prizadet, da se mu
               je zgodila nepopravljiva, nedopustna krivica, ki je ni moč več popraviti tudi s
               poravnavo, ki bo, verjamem, sklenjena v tej zadevi. Ampak on je ostal brez kmetije in
               je njegovo življenje šlo čisto v drugo smer, kot mu je bilo namenjeno. Dedovali so
               neki zakoniti dediči, ki tudi niso bili najbrž pripravljeni na to, da prevzemajo
               kmetijo in da gospodarijo. Skratka, to je ena taka zgodba. Je pa toliko, kot je teh
               založenih oporok, toliko je teh zgodb. In vse so težke. Resnično jaz bi rekla, da se
               je država opravičila, da se minister opraviči v zvezi s tem, da se tudi mi poslanci
               opravičimo tem državljanom, ampak popraviti teh krivic ne moremo. To je najhujše.</p>
               <p>Drugo, kar bi rada še rekla v zvezi s tem. Prej gospodu Gorenaku nisem mogla
               replicirati, ko je govoril o tem, da jaz nimam pravih podatkov, ko sem govorila o 945
               oporokah. Gospod Gorenak, spoštovani kolega, vi ste to zapisali v predlogu spremembe
               zakona na 3. strani in jaz sem pač to uporabila. Mislim, da tudi tiste podatke, ki
               ste jih potem navedli – 5 tisoč 329 oporok, ko je Jasna Murgel govorila ste govorili
               o 5 tisoč 329 oporokah. No, jaz nimam teh podatkov, verjamem da so velike številke,
               če gremo vse nazaj gledat, ampak kot sem rekla, vsaka je problem in vsaka založena
               oporoka terja rešitev in neko satisfakcijo, ki jo bodo prizadeti dobili, če se bodo
               obrnili na pravobranilstvo. In sem zadovoljna, da sta tudi ministrstvo in vlada
               ravnala tako, da se bodo te poravnave sklepale, da res teh ljudi še dodatno ne
               obremenjujemo s stroški tožb in s tistim tožarjenjem. Saj veste, kako je to na
               sodišču, predvsem preprosti ljudje, če govorimo o tem človeku, ki mu je bilo
               namenjeno kmetovanje, pa mu ni bilo usojeno, ne hodijo radi na sodišče.</p>
               <p>Mislim da je to pravi način in sem res v tem smislu zadovoljna. Sicer pa je gospod
               Stare, državni sekretar, o teh oporokah že govoril, ko je dobil besedo po vaši
               razpravi, spoštovani gospod kolega, zato tega ne bom ponavljala. Je pa res, da ni
               prav, da vedno tako secirate, gospod Gorenak, vsakega, ki neko mnenje pove. Moje
               mnenje je to. Je pa težko, ker dokler ne razpravljaš, nimaš besede in ne moreš
               replike izreči. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Vinko Gorenak, predlagatelj, izvolite.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Zdaj ste mi rekli, da je naša zahteva netočna, da pri nas piše 945. Vse morate
               prebrati. Zahteva nima samo tri strani jaz jih imam zelo veliko tukaj. In na tretji
               strani res piše 945 za čas od leta 1990 do zdaj, na četrti strani pa lepo piše še kaj
               drugega. Tam pa piše, da jih je bilo pa do leta 1990 4 tisoč 384, če pa ti dve
               številki seštejete, pa dobite 5 tisoč 329. Se pravi naša zadeva je povsem korektno
               napisana. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Replika, gospa Marjana Kotnik Poropat.</p>
            </sp>
            <sp who="SDZ7:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala.</p>
               <p>No, mislila sem v tem smislu, gospod Gorenak, zato sem gospoda Stareta tudi citirala,
               ker je povedal, za kateri čas odgovarja ta vlada in mi kot koalicijski partnerji.
               Povedal je tudi to, vam bom jaz zdaj ponovila, da ste vi tudi bili na oblasti, SDS,
               ko bi lahko v tistem času morda se s tem ukvarjali pa uredili že takrat, pa danes ne
               bi bilo tega oziroma bi bilo toliko manj, če bi bilo pred leti rešeno in ugotovljeno,
               kaj se dogaja na sodišču in bi se takrat že lahko stvari spravile v red in bi
               marsikomu bilo prihranjeno. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Vinko Gorenak, izvolite.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>To pa ne, to pa nimate prav, to pa moram reagirati po svoje, tako kot sem že
               prej.</p>
               <p>Poglejte, nihče ne krivi te koalicije.Nihče ne krivi te vlade, niti tega ministra.
               Jaz ga bi najraje, če bi le šlo, pa ga ne morem za čas pred mandatom. Ne da se
               nobenega kriviti za čas pred mandatom, tudi tiste vlade, o kateri ste vi govorili,
               ne. Zakaj ne? Iz temeljnega razloga, ker za problem ni nihče vedel. In če se ne bi v
               Novi Gorici našla neka pridna javna uslužbenka, ki je to našla in na to opozorila, še
               danes ne bi o tem govorili. Torej ne zdaj kriviti kogarkoli. Tisto, kar jaz očitam
               tej vladi in tej koaliciji, je, da za problem ve že skoraj dve leti, državljani pa
               dobivajo dopis: tožite ga. V dveh letih se je lahko sprejel že zakon, specialni
               zakon, če želite, ki je točka dnevnega reda, ki sledi, in lahko bi danes masovno
               imeli neke poravnave z državo in plačane odškodnine. Pravite pa, da se ne da
               popraviti zadeva. Zadeva se mora popraviti v skladu s predpisi, ki jih imamo, ali
               tistimi, ki jih bomo morali posebej za to sprejeti, z odškodnino, ki jo plača država.
            </p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Kot zadnji od prijavljenih ima besedo mag. Andrej Šircelj. Izvolite.</p>
            </sp>
            <sp who="SDZ7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani podpredsednik. Spoštovani državni sekretar, kolegi in
               kolegice!</p>
               <p>Tukaj je zdaj vsekakor nekaj jasno, da živimo v državi, kjer, kot kažejo ti podatki,
               več kot 5 tisoč oporok ni bilo izvršenih. Ne živimo v pravni državi. Ne samo to, da
               dedno pravo dejansko ne deluje. Dedno pravo v bistvu je brez pomena. Oporoke so del
               dednega prava, in to pravo ni bilo upoštevno. To se je dogajalo, kot tudi kažejo
               podatki, 70 let. Imamo podatek od leta 1945 naprej. To se je dogajalo v prejšnji
               državi in v sedanji državi. Vsi se v bistvu strinjamo, da je to nedopustno. Vsi se
               strinjamo, da v bistvu tukaj ni upoštevana poslednja volja človeka. In da zaradi tega
               je prišlo do velikih zapletov v celotni državi. S tem tudi ni upoštevano dostojanstvo
               posameznika državljana ali državljanke in v bistvu so se zgodile krivice. Krivice,
               številne krivice, za katere nekateri od vas tudi pravite, da te krivice ni možno
               popraviti. Med drugim je tudi gospa Jasna Murgel to izrekla. Citiram: <q>»Za nazaj ne
               moremo popraviti zadeve. Ne moremo popraviti krivic.«</q> Glejte, jaz pa mislim, da se pa
               to da popraviti in da je to možno popraviti. Imamo številne primere, ko je tudi
               Sodišče za človekove pravice v Strasbourgu, ko so druga sodišča ugotovila kršenje
               človekovih pravic, krivice in tako naprej in se je to popravilo. Zaradi tega se mi
               zdi stališče, da se tega ne da popraviti, enostavno nesprejemljivo. Vsekakor bo
               verjetno težko vse primere spraviti v takšno stanje, kot bi bilo, če bi bile te
               oporoke upoštevane. Vendar neka nadomestila, odškodnine se dajo doseči in se morajo
               dejansko tudi uzakoniti in sprejeti tudi takšno stališče, da se bo to zgodilo v
               najkrajšem možnem času.</p>
               <p>Jaz mislim, da tukaj ne gre samo za strogo pravno vprašanje. Mislim, da gre tukaj za
               civilizacijsko vprašanje. Tu gre za vprašanje tega, kakšna družba dejansko smo, kako
               priznavamo dedno pravo tudi v lastninskih pravicah. Ali ga ali ga ne. In če ga pri
               nekaj več kot 5 tisoč primerih na ozemlju Republike Slovenije nismo, potem ga od
               danes moramo. Na kakšen način? Jaz mislim, da na način, ki je zdaj tukaj predlagan.
               Zakaj na podlagi tega načina? Ker prejšnji način enostavno ni deloval. To pač prizna
               državni sekretar, prizna vlada, priznamo vsi. Nikogar ne krivim za to. Ampak ni
               deloval. Ali bo sam nadzor dejansko opravil tisto, da bo bolj deloval, dejansko v tem
               trenutku ne vemo. Tukaj se dejansko potem postavlja vprašanje delovanja vseh – sodnih
               oblasti in tudi tistih, ki so zraven sodnih oblasti, kot so na primer notarji in tako
               naprej. Tukaj je seveda vprašanje, ali centralni register opravlja to brezplačno ali
               je treba nekaj plačati, so stroški in tako naprej. Poglejte, gospe in gospodje, za
               mene so stroški v tej povezavi, in v višini in glede na pomen stroškov, oprostite,
               ampak to so res banalne zadeve. Toliko krivic, kot se je zgodilo, pa da se zdaj
               pogovarjamo tukaj o 30, 40 evrih stroškov za posamezen primer ali pa če želite 300
               evrih, ali jih bo plačala država ali ne, to so banalne zadeve. Zakaj? In tudi mnenje
               Vlade, oprostite, tukaj me je razočaralo mnenje Vlade, ko pravi, da tukaj gre pa za
               zadeve, ki so stvar posameznika in tako naprej, lahko imamo različne vrste oporok in
               lahko gremo k notarju. Notarska zbornica recimo na spletnih straneh pravi, mi bomo
               vse uredili, brez problema, vse bo narejeno, poslali bomo v centralni register in
               tako naprej, na spletnih straneh vse to piše. Lahko naredimo oporoko prek odvetnika,
               lahko jo imamo doma, lahko je ustna oporoka, če želite. Ko govorimo o oporokah, gre
               za civilnopravno zadevo. Tudi obligacijski zakonik rešuje civilnopravne zadeve. Imamo
               tudi primer, ko nekdo rešuje čisto osebne zadeve s sosedom, s komerkoli drugim in
               tako naprej, plačujejo se neke takse ali se pa ne plačujejo. Ampak da pravna država
               deluje in da se zagotovi neko pravno stanje v državi, ljudje plačujejo davke. In iz
               davkov mora država, mora Vlada financirati to, da imajo ljudje pravno varnost. Zaradi
               tega sploh ni tukaj vprašanje, oprostite, pa jaz sem velikokrat tukaj govoril o
               financah, o varčevanju pa tako naprej, ampak tukaj gre enostavno za civilizacijsko
               vprašanje za ljudi in ne za finance. Zaradi tega jaz mislim, da to vprašanje, da mora
               to biti plačljivo pa kdo bo vodil pa tako naprej, poglejte, mislim, da to niti ne
               pritiče tukaj v Državnem zboru, da o tem sploh dvomimo. Država mora zagotoviti pravno
               varnost. Država mora zagotoviti takšen pravičen sistem, in če je to register, bo pač
               zagotovila ta register. In financiran bo z davki. Davek je dajatev, obvezna dajatev,
               za katero državljani in državljanke ne vemo, za kaj se točno porabi. Ko plačam svojo
               dohodnino ali pa ko kdorkoli plača dohodnino, ne ve, ali bo ta denar šel za šolstvo
               ali za zdravstvo ali za sodstvo ali za karkoli. Ne vemo. Gre v proračun, tam se pa
               razdeli, kakor se pač razdeli. To vemo iz proračuna. Zaradi tega tukaj to sploh ne
               sme biti vprašanje. Ali lahko to rešimo za nazaj? Ja, seveda lahko rešimo za nazaj.
               Poglejte, saj če ne bomo mi sami rešili, nam bo sodišče za človekove pravice
               naložilo, da rešimo za nazaj. Zdaj je samo vprašanje časa, koliko časa bomo za to
               potrebovali, koliko sodnih poti, pa koliko ljudi bomo, če želite z grdo slovensko ali
               pa sploh ni slovenska beseda, matral, da bodo prišli do teh svojih pravic. Seveda
               moramo rešiti za nazaj. To sploh ni vprašanje. Ali bo za vse pravično ali ne bo
               pravično, to je seveda zdaj drugo vprašanje. In je vprašanje posameznika. Ampak te
               krivice, ki so se zgodile, kdorkoli jih je že povzročil, je treba popraviti. Tukaj ni
               druge rešitve. In seveda je treba tudi zagotoviti brezplačen vpis oporok.</p>
               <p>Jaz tukaj dejansko odgovarjam na vse ta vprašanja, tudi ko govorimo seveda o državnih
               pravobranilcih. Celo gospa Murgel, se opravičujem, ona je bila sodnica, ampak vseeno
               mislim, da mora vedeti vlogo državnega pravobranilstva. Kot jaz razumem, Državno
               pravobranilstvo zagovarja interese države nasproti drugim osebam, ki so tudi
               posamezniki, z njimi se lahko pogajaš. Ampak Državno pravobranilstvo bo zmeraj
               zagovarjalo in zmeraj iskalo najboljšo rešitev za državo, zato ga imamo. Če ne deluje
               dobro, če ne deluje dobro v mednarodnih institucijah ali pa na sodišču za človekove
               pravice v določenih primerih, to je sedaj drugo vprašanje, o čemer smo tudi že
               govoril v Državnem zboru.</p>
               <p>Zaradi tega jaz mislim, da je treba zakon podpreti, da se odpravijo krivice, da se
               zagotovi učinkovito delovanje, treba je zagotoviti brezplačen vpis in treba je
               popraviti krivice za nazaj. Saj tukaj ni drugega vprašanja. Treba je spoštovati dedno
               pravo. In ne dajati ljudem občutka, da tudi njihova poslednja volja enostavno ne
               velja v tej državi. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Prehajamo v sklepni del splošne razprave, v katerem dobita besedo še predstavnika
               Vlade in predstavnik predlagatelja.</p>
               <p>Izvolite, gospod Darko Stare, državni sekretar.</p>
            </sp>
            <sp who="SDZ7:StareDarko">

               <speaker>DARKO STARE:</speaker>

               <p>Hvala, gospod predsedujoči.</p>
               <p>V vaši razpravi, gospod poslanec Šircelj, je bilo razumeti, da razpravljate o zakonu,
               ki bo v naslednji točki, se pravi, odprava posledic. Kar se pa tiče tega, kar ste
               omenili, registracije oziroma vpisa podatkov in stroškov vpisa, je pa dejstvo
               sledeče. To se mi zdi pomembno poudariti, ker mislim, da smo danes v današnji
               razpravi že vsi ugotovili, da je treba zadeve absolutno popraviti in da tukaj gre ne
               samo za dolžnost, ampak na nek način priložnost, da smo pravična država, ne samo
               rigidno pravna država za tiste, ne glede na to, ali je eden prizadet oporočitelj ali
               pa tisoč. Vsaka zgodba je zgodba zase in je težko dojemljiva in sprejemljiva za
               tistega, ki je ne doživi. Mi se o tem samo pogovarjamo. Moramo pa se zelo resno in
               skrbno ter odgovorno odzvati.</p>
               <p>Poglejte, leta 2004, ko je bil sprejet Zakon o notariatu, in leta 2007, ko je bil s
               sklepom ustanovljen centralni register za oporoke, je bilo jasno določeno, da se v
               enem mesecu vsi podatki o oporokah, ki jih imajo odvetniki, sodišča in pa notarji, ki
               so zavezanci po tem zakonu, prenesejo oziroma posredujejo centralnemu registru v
               Notarski zbornici. Notarska zbornica, ki je institucija javnega zaupanja, je v tem
               primeru odreagirala tako, kot je bilo pričakovano in kot je prav. Oni so v roku vseh
               20 tisoč razpoložljivih oporok vpisali v centralni register. Sodišča pa tega niso
               naredila. In takrat, ko se je ta zakon s tem namenom, da bi se zagotovila še večja
               pravna varnost oporočiteljem, vzpostavil, zato je ta zakon vzpostavil in določil
               register in obveznost, da se vsi ti podatki tja prenesejo, je bila odlična
               priložnost, da se v roku enega meseca, ko je ta zakonski rok v bistvu potekel, da se
               v okviru pravosodnega nadzora in siceršnjega nadzora ugotovi, ali je bil zakon
               uresničen. Vse oporoke, ki so do takrat nastale in bile hranjene bodisi pri
               odvetnikih bodisi na sodiščih in pri notarjih, če bi takrat sistem deloval, kot vsi
               upravičeno pričakujemo tudi danes in za naprej, bi se že takrat identificiralo vse
               to, o čemer se danes pogovarjamo. Vendar takrat domača naloga ni bila opravljena.
               Tudi od izvršilne veje oblasti, pa da rečem takratnega ministrstva za pravosodje, ki
               je vse to takrat predlagalo, parlament je predpisal, hkrati je pa tudi zakon omogočil
               in je potem Notarska zbornica leta 2007 sprejela pravilnik, v katerem je določila teh
               41 evrov za vpis oziroma takrat so bile še točke, kasneje je bilo pretvorjeno to v
               evre, bilo je pa od začetka 500 točk po notarski tarifi. V vašem času je bilo to
               določeno, da se to tako plača in da je to treba narediti, pa ni bilo narejeno. In
               danes imamo to situacijo. Jaz se globoko strinjam in tudi mnenje Vlade se nanaša na
               ta predlog zakona. Kot sem že prej rekel, mi ocenjujemo kot ministrstvo, da je ta
               tarifa za vpis relativno visoka, v primerjavi s takso za hrambo na sodiščih, kjer je
               10 evrov, kjer je treba fizično hraniti oporoko, ne samo podatke o nekem
               informacijskem računalniškem sistemu. In znaša 10 evrov sodna taksa, tukaj je pa 41
               evrov, pa je bila leta 2007 določena, da ne bo pomote. Mi smo predlagali, je pa to
               pristojnost Notarske zbornice, da ta pravilnik izdajo. Mi lahko damo samo soglasje.
               To je podobno kot za tarifo pri odvetnikih, pač takšen je zakon.</p>
               <p>Da odgovorim še na vprašanja spoštovanega poslanca gospoda Verbiča. To je lep primer,
               ko nadzor ni bil učinkovit. Ni bil pa učinkovit zaradi tega, ker ni bil opravljen.
               Pristojnost nadzora po Zakonu o terjatvah nad Notarsko zbornico ima Ministrstvo za
               pravosodje. Enako pristojnost v posameznih zadevah notariata imajo pa tudi sodišča,
               in sicer predsedniki višjih sodišč za tiste zadeve, ki jih odstopijo v reševanje
               oziroma zaupajo v reševanje sodišča notarjem, glede na različna zakonska področja in
               različne opravke. V teh primerih tudi sodišča lahko nadzorujejo, ali notariat to
               svojo nalogo opravlja dobro. In tukaj ni problema. Kot rečeno, v tem kontekstu, glede
               na to, kaj se je dogajalo, jaz lahko samo ugotovim po razpoložljivih podatkih, da je
               notariat in Notarska zbornica odigrala svojo vlogo tako, kot je bilo pričakovano in
               zapovedano v zakonu. Tudi če bi bil opravljen takrat nadzor s strani takratnega
               ministrstva za pravosodje v Notarski zbornici, oni ne bi mogli ugotoviti, da ni
               tistih podatkov, ki jih nekdo ni poslal. Oni bi pa lahko ugotovili, tako kot sem prej
               rekel, v nadzoru v okviru pravosodnega nadzora pravosodne uprave na sodiščih, da niso
               v skladu s tem zakonom posredovali podatkov o oporokah na centralni register.</p>
               <p>Tako da Notarska zbornica je vse podatke, ki jih je dobila, korektno uvedla in vnesla
               v ta centralni register oporok. In ta naloga oziroma ta skrb, da se zdaj sanira to
               stanje, kar se tiče podatkov v centralnem registru, se uresničuje. Kot sem prej
               uvodoma povedal, jaz domnevam da bo to realiziramo v relativno kratkem času,
               absolutno pred datumom, ki je bil tudi priporočan po razpravi v Državnem zboru.</p>
               <p>Tako da na koncu lahko spet ugotovim in ponovim to, kar sem prej, instituti
               pravosodnega nadzora nad delom pravosodne uprave, se pravi poslovanja sodišč,
               notarjev, pravobranilcev, odvetnikov, državnega tožilstva, kot ste omenili te tako
               imenovane pravosodne organe, vse to obstaja, je predpisano. Problem je samo v tem, da
               se ni izvajalo ali pa se ni izvajalo dovolj kvalitetno.</p>
               <p>Tukaj je priložnost in odgovornost da smo v bodoče še boljši. Ker te izkušnje so
               preprosto nepojmljive za tiste, ki so morali to doživeti. Kar se pa tiče odprave teh
               posledic v kontekstu pravične države, kot rečemo, bo pa verjetno priložnost ob
               naslednji točki, ko je tudi predlagan zakon.</p>
               <p>Jaz apeliram na kanček zaupanja tudi opozicijskih poslancev, da bomo skrbno in resno
               v najboljši možni meri uresničili to, kar se pričakuje, kar smo tudi dolžni in je
               skladno s temi priporočili, ki so bila sprejeta v Državnem zboru. Potekajo pa seveda
               aktivnosti in jaz ne dvomim, da bo res odpravljeno vse, kar je mogoče. Ampak tudi če
               bo eden ostal, je to zgodba, na katero ne moremo biti ponosni, ne glede na to, kdo jo
               je povzročil. Mi imamo zdaj odgovornost in priložnost, da jo popravimo. In to je
               bistvo naše zgodbe. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima predstavnik predlagatelja dr. Vinko Gorenak, izvolite.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Na ta nastop je treba reči, bi tako ali tako moral reagirati. Kanček zaupanja
               opozicije do vlade. Spoštovani državni sekretar, v koalicijski pogodbi imate 8 stvari
               napisanih. Jaz je nisem pisal, vi ste si jo napisali. Do konca te vlade je uradno
               leto in pol, neuradno pa verjetno manj kot leto. Ena od osmih ni realizirana. V
               javnem nastopu, torej predstavitvi ministra, preden je postal minister, sem šel
               natanko pregledat celotni magnetogram in sem našel notri okoli 20 obljub, tiste z
               ognjem in mečem, čebulo, pa to. Ena ni realizirana. Smo pa pred koncem mandata. Kako
               potem pričakujete zaupanje? Ni mogoč!.</p>
               <p>In druga zadeva – kaj je bil naš namen in zakaj smo šli s tem zakonom? S tem zakonom
               smo šli zato – jaz sem bil prepričan, da vemo za problem eno leto, zdaj vidim, da sem
               se zmotil, za problem vemo dve leti skoraj. Ja, po dveh letih se ni zgodilo nič. Ker
               po dveh letih niti v javnost ni prišlo. Če ne bi tisti državljan iz Kopra šel na
               Primorske novice, se še to ne bi zgodilo, sploh ne bi vedeli za to. In drugič, ker
               danes, skoraj dve leti po tem, ko se je to ugotovilo, državljani dobivajo dopis:
               tožite ga. Se pravi, tožite osebo, ki je neupravičeno podedovala hišo, recimo, ali
               kmetijo ali ne vem kaj. Torej problem za državljane ni rešen. Če bi bili korektni,
               potem bi hiteli tako, kot ste hoteli z izbrisanimi. Pa bi sprejeli en poseben zakon,
               kar je naslednja točka, in bi probleme teh ljudi začeli reševati. Pa se to ni
               zgodilo. Zato sta ta dva zakona. Glejte, ti kolegi iz Nove Slovenije so tudi vložili
               dva zakona. Eden se nanaša na tožilstvo, eden na sodstvo, s katerim želijo
               ustanavljati neke posebne oddelke na tožilstvih in na sodiščih za pregon bančnega
               kriminala. Če bi vi to napisali, bi mi to podprli, bi bili za. Pa niste. To je torej
               problem. Več pa pri naslednjem zakonu. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Čas še ni
               potekel, nekaj ga še imamo. Je še kakšna želja po razpravi?</p>
               <p>Izvolite, gospa Anja Bah Žibert.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoči.</p>
               <p>Ne bi se oglasila, če ne bi na koncu še enkrat poslušala državnega sekretarja. Res
               poskušam, da bi vsi v tej državi razumeli, za kaj gre. Marca 2015, ko smo obravnavali
               kršitve človekovih pravic na slovenskih sodiščih, je gospod Masleša med drugim odprl
               tudi zadeve oporoke. Tam ni priznal, kako je do zadeve prišlo, kar smo danes večkrat
               povedali. Slučajno, kot je gospod Gorenak povedal, bila je ena pridna uslužbenka, ki
               je zadevo našla. In zadeva je prišla do medijev in potem je zgodba dobila svojo
               dimenzijo. Ampak takrat je gospod Masleša povedal tudi, da glede na vse podatke, ki
               jih imamo, ker do takrat naj bi že delali nek zbir podatkov, kaže, da gre za
               sistemski problem.</p>
               <p>Vlada se v praktično dveh letih zadev sistemsko ni lotila. Sistemski problem ostaja.
               Dejstvo je, da kar tako do teh vpisov in vsega ostalega ali pa izgub ni prišlo in da
               stvar ne funkcionira. Mi smo zato predlagali zakon, ki bi zadeve gotovo, glede na to,
               da bi se neke zadeve združile in poenotile, pripomogel k temu, da do takih stvari v
               prihodnosti ne bi prihajalo. Povedali smo tudi, da zagotovo bo olajšalo vso stvar, če
               bomo omogočili te vpise in potem izpise brezplačno. Ne nazadnje nihče ni izpostavil
               tudi tega, da ima stvar tudi druge vsebinske rešitve, se pravi določnejša vsebina, ko
               gre za tako imenovane smrtovnice po uradni dolžnosti, pridobi spis potem sodišče iz
               centralnega registra oporok, obstoj oporoke. Ta izpis, ki bi bil prost plačila
               denarnega nadomestila, bi bil tudi obvezen sestavni del zapuščinskega postopka. Tudi
               to je nek dodatek k obstoječi zakonodaji, kako stvar funkcionira na tem področju.
               Dejstvo je, da so sodišča sama rekla, da gre očitno za sistemske pomanjkljivosti. Mi
               v Slovenski demokratski stranki smo predlagali rešitve. In še enkrat, odbor, ki je
               bil na to temo, ni bi sklican s strani ministra, da bi on prišel tja in rekel:
               <q>»Poglejte, našlo se je to in to, sedaj predlagamo tukaj nekaj sistemskih ukrepov, so
               priporočila, je to, je ono, je tretje, reševali bomo stvari.«</q> Tega ni bilo. Opozicija
               oziroma NSi je takrat sklicala tisto tisto sejo, kjer smo neke stvari ugotavljali in
               bila so sprejeta tudi neka priporočila. Ampak dejstvo je, da do sistemskih sprememb
               ni prišlo in da sodišča sama oziroma Vrhovno sodišče, ki ga vi podpirate predvsem,
               njegov vrh, ste ga vseskozi, je samo ugotovilo, da stvari sistemsko ne funkcionirajo.
               To je takrat gospod Masleša sam povedal. In res je, takrat bi moralo ministrstvo
               ukrepati in pogledati, kaj sistemskega ne funkcionira. Da bomo pa rekli: <q>»Aha, ker se
               je pa to zgodilo, sedaj bomo pa mi to nadzirali in sedaj bo pa vse v redu.«</q> Ja, ne
               bo! Stvari ostajajo take, kot so. Kar se tiče vpisov in vsega ostalega, ni sprememb.
               Tudi če so na notariatu oziroma na Notarski zbornici v tem sklopu zadeve, ne bo
               enotnosti v tem smislu, ker imamo še vedno različnosti. In to je tisto, kar skušamo
               tudi tukaj dopolniti. Ampak očitno glede na razpravo koalicije ne bomo uslišani.
               Ampak to je slabo. Veste, tukaj gre za eno rešitev, ki bi gotovo tudi v prihodnje
               onemogočala, da se to ponovi. Jutri ne bo ne državnega sekretarja, ne kogarkoli
               drugega tukaj, in se bodo lahko čez 20 let podobne stvari zgodile. Sistem ne
               funkcionira.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Izvolite, gospod Darko Stare, državni sekretar.</p>
            </sp>
            <sp who="SDZ7:StareDarko">

               <speaker>DARKO STARE:</speaker>

               <p>Hvala lepa.</p>
               <p>Rad bi samo izpostavil eno dejstvo. Omenili ste, da je marca 2015 bivši predsednik
               Vrhovnega sodišča gospod Masleša opozoril na identifikacijo tega problema in da se
               potem nič ni zgodilo. Aprila, tako je. Aprila 2015 je bila ustanovljena delovna
               skupina, da to zadevo realizira v tem smislu, da ugotovi dejansko stanje in predlaga
               sistemske ukrepe, da se sanira stanje in da se tovrstne zadeve ne bodo ponavljale. Ta
               skupina je nalogo opravila praktično v enem mesecu. V mesecu maju 2015 je predsednik
               Vrhovnega sodišča te smernice in usmeritve podal vsem sodiščem, kako ravnati in
               poslovati v zvezi z oporokami, da se to več ne bo ponavljalo in da se te zadeve
               uredijo. In za to gre. Se pravi, ne moremo reči, da se nič ni dogajalo. Na podlagi
               teh smernic se v bistvu zagotavlja korektno in pravilno poslovanje. Sedaj se bodo pa
               še dopolnile, da so še druga morebitna tveganja čim bolj omejijo, da se to več ne bo
               ponovilo. Skratka, dejstvo je, da je v roku enega meseca po tistem, kot ste korektno
               opozorili oziroma izpostavili, da je sam predsednik Vrhovnega sodišča opozoril na ta
               problem. V roku enega meseca in pol pa so se sistemsko v tretji veji oblasti sami
               tega lotili na, po mojem mnenju, pričakovan ustrezen način. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa. V tej fazi ni več replike.</p>
               <p>Zaključujem splošno razpravo. O predlogu sklepa, da je predlog zakona primeren za
               nadaljnjo obravnavo, bomo v skladu s časovnim potekom seje zbora odločali v torek,
               20. 12., v okviru glasovanj.</p>
               <p>S tem prekinjam 25. točko dnevnega reda.</p>
               <p>Prehajamo na <title>26. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA ZA
                  ODPRAVO POSLEDIC IN POVRAČILO ŠKODE ZARADI NERAZGLAŠENIH OPOROK.</title>
               </p>
               <p>Predlog zakona je v obravnavo zboru predložila skupina 19 poslank in poslancev, s
               prvopodpisanim gospodom Jožetom Tankom. V zvezi s tem predlogom zakona je skupina 19
               poslank in poslancev, s prvopodpisanim gospodom Jožetom Tankom zahtevala, da Državni
               zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagatelja
               dr. Vinku Gorenaku.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Ja, oporok otrok. Pa še naj kdo reče, da ni vodenje ali pa delo v Državnem zboru
               zahtevno.</p>
               <p>Poglejte, če smo se do sedaj kakorkoli pogovarjali o tem, da se prenese ta centralni
               register na Vrhovno sodišče, pa pri zakonu, ki je sedaj na dnevnem redu – kaj
               opravljamo? Da smo si na jasnem. 5 tisoč 329, gospa Poropat, 5 tisoč 329 posameznikov
               je bilo oškodovanih. Njihovi svojci so spisali oporoke, ki jih sodišča niso
               upoštevala, ker so jih založila, in premoženje pokojnikov je šlo nekam drugam, kot je
               bila volja tistih, ki so oporoke spisali. Tisti, ki so premoženje dobili, niso krivi
               nič. Tisti, ki premoženja niso dobili, pa tudi nič, saj konec koncev niso vedeli, da
               bi ga morali dobiti. Odgovornost, smo že prej malo rekli, je lahko pri predsednikih
               sodišč za čas, od kar so predsedniki, več ne. Tisto, kar je najbolj žalostno, je pa
               to, kar je rekla gospa Betettova, sedanja vede šefica Vrhovnega sodišča, da se je to
               zgodilo in da odgovarjal ne bo nihče. To so njene besede. Odgovarjal ne bo nihče. To
               je problematično. Po našem mnenju in po mnenju mnogih pravnikov, tudi nekateri
               sodniki so se že izrekli o tem, so stvari zastarale in jih v okviru obstoječega
               pravnega sistema ni mogoče rešiti. Namreč nekdo mora dobiti odškodnino. Ali tisti, ki
               je ostal brez premoženja, pa bi ga moral dobiti, potem je upravičen, da mu država
               vrne to škodo. Lahko pa to premoženje dobi, pa bo država vrnila škodo tistemu, ki ga
               je neupravičeno dobil, ampak seveda ne po svoji krivdi. Vsaj po mojem mnenju in po
               našem prepričanju je situacija takšna, da so mnogi postopki ali pa velika večina teh
               stvari se v okviru običajnih zastaralnih rokov ne da več rešiti. Vlada sicer v svojem
               mnenju pravi, da je vse v najlepšem redu, da je možno rešiti vse v okviru obstoječega
               pravnega reda. Oškodovanci pa dobivajo dopis iz pravobranilstva: tožite ga. Torej
               tistega, ki je neupravičeno v vaši hiši. To se pravi, da problem ni rešen. Zato smo
               mi izpisali tako imenovali lex specialis, kako se že temu reče, pomeni poseben zakon
               za teh 5 tisoč 329 ljudi. Podobno kot za izbrisane, če želite. Podobno želimo v tem
               primeru z zakonom stvar rešiti tako, da: A, se bosta tisti, ki neupravičeno ima
               premoženje, in tisti, ki ga nima, pa bi ga moral imeti, sporazumeta in dogovorita.
               Takih primerov bo verjetno malo. Potem zakon v 3. členu predvideva vse možne
               variante, ki bi pod taktirko Državnega pravobranilstva pripeljala do zadovoljivega
               cilja. To pa pomeni, da bo tisti, ki je neupravičeno hišo podedoval, ostal notri, pa
               bo država plačala odškodnino temu, ki bi moral biti v hiši, pa ni bil zaradi napake
               sodišča. Ali obratno. Lahko so tudi kombinacije vseh teh rešitev.</p>
               <p>Predlagamo torej zakon, po katerem je ta država verjetno sposobna v roku leta dni,
               dveh let ali kaj takšnega na pošten način popraviti krivico, ki so se zgodile tako
               enim kot drugim, predvsem pa tistim, ki premoženja niso podedovali, pa bi ga po volji
               tistih, ki so umrli, morali podedovati. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Za uvodno obrazložitev mnenja dajem besedo predstavniku Vlade, državnemu sekretarju
               na Ministrstvu za pravosodje gospodu Darku Staretu.</p>
            </sp>
            <sp who="SDZ7:StareDarko">

               <speaker>DARKO STARE:</speaker>

               <p>Hvala, gospod predsednik. Spoštovane poslanke in poslanci!</p>
               <p>Vlada je na seji 8. decembra letos obravnavala in sprejela mnenje o predlogu tega
               zakona za odpravo posledic in povračilo škode Državnemu zboru, ki ga je predlagala
               skupina poslancev, s prvopodpisanim gospod Jožetom Tankom.</p>
               <p>Vlada na kratko povedano tega predloga zakona ne podpira. Predlog zakona temelji v
               bistvu na razlogovanju ene odločbe Vrhovnega sodišča iz leta 2013, v katerem je
               sodišče povedalo in določilo, kako se šteje in od kdaj se šteje rok zastaranja v
               tovrstnih primerih. Je pa pomembno pri tem dodati, da je leta 2015, torej dve leti
               kasneje Ustavno sodišče Republike Slovenije odločilo, da se interpretacije in pa
               razlogovanje Obligacijskega zakonika, ki ureja tovrstna razmerja in vprašanja
               zastaranja, ne more razlogovati enako, kadar gre za kršitve predpisov ali opustitve
               pričakovanih ravnanj subjektov v civilnih razmerjih v primerjavi s situacijami, ko
               protipravno ravna z opustitvijo dolžnega ravnanja državni organ oziroma ko pride do
               protipravnega ravnanja pri izvajanju javne oblasti. V takšnem primeru je takšna
               razlaga zakona neprimerna in bi bila tudi neustrezna z vidika ustave.</p>
               <p>Tako da v tem pogledu ni dvoma, da je naše ustavno sodišče že povedalo, da so merila
               in pa način razlogovanja tovrstnih institutov v primeru protipravnega ravnanja pri
               izvrševanju javne oblasti drugačna in v korist tistim, ki so oškodovani. Tukaj gre za
               uresničevanje določila 26. člena Ustave Republike Slovenije, ki jasno določa in
               zagotavlja vsakemu, ki je oškodovan zaradi protipravnega ravnanja javne oblasti
               oziroma javnih organov pri izvrševanju javne oblasti, da ima upravičenje in sodno
               varstvo za poravnavo prizadete škode.</p>
               <p>Pri podrobnejšem pogledu posameznih določb predlaganega zakona vlada tudi ocenjuje,
               da predlog zakona tega področja ne ureja celovito in zanemarja dejstvo, da v
               določenih primerih odškodninska odgovornost ni podana zaradi prekinjene vzročne
               zveze. Prav tako ne ureja drugih situacij, na primer, ali so neupravičeni dediči
               dolžni vračati koristi, ki so jih prejeli od uporabe zapuščine. Veljavna ureditev
               ureja področje povrnitve škode in morebitne nasprotne zahtevke in ugovore bolj
               celovito in je postopanje po veljavnih določbah Obligacijskega zakonika po mnenju
               vlade primernejše.</p>
               <p>Kot je bilo navedeno v tem delu obrazložitve, ki je bolj podrobno opisana v pisnem
               mnenju vlade, torej s pravnega vidika ni nobenega dvoma, da ni pravnih ovir za to, da
               se po pravni poti na korekten način zadeve uredijo. Kot je bilo pa že v razpravi pri
               prejšnjem zakonu, gre tukaj v bistvu za tako imenovano dolžnost uresničevanja
               pravične države, ki mora na ustrezen način, to pa pomeni, brez da bi se dodatna
               bremena in škoda povzročala tistim, ki so prizadeti in oškodovani zaradi tega
               neželenega stanja, ki so ga povzročile založene oporoke, rešiti ta problem. Vse
               aktivnosti, ki se uresničujejo, tudi v kontekstu priporočil, ki so bila sprejeta v
               Državnem zboru na Odboru za pravosodje, tečejo v to smer, da bodo organi javne
               oblasti oziroma v tem primeru tudi državni organi, vključno z Državnim
               pravobranilstvom, postopali na način, da bodo prizadeti upravičeni za povračilo
               škode, in to na način, da ne bodo ponovno prizadeti oziroma da jim to ne bo oteženo.
               Ti postopki, kriteriji za enako obravnavo vseh teh žalostnih primerov, ki so se
               zgodili, potekajo, in verjamemo, da bodo te zadeve rešene na pravičen način v okviru
               obstoječega prava, ki to, kot rečeno, omogoča. Garant za to pa je ne nazadnje
               omenjena odločba Ustavnega sodišča. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Prehajamo na predstavitev stališč poslanskih skupin.</p>
               <p>Besedo ima Poslanska skupina Nove Slovenije – krščanskih demokratov, zanjo gospa Iva
               Dimic.</p>
            </sp>
            <sp who="SDZ7:DimicIva">

               <speaker>IVA DIMIC (PS NSi):</speaker>

               <p>Spoštovani predsednik, spoštovani državni sekretar, kolegice in kolegi!</p>
               <p>Predlog zakona je tesno povezan s prejšnjo točko današnje seje, s Predlogom novele
               zakona o dedovanju. Oba zakona sta posledica nedopustnega škodljivega ravnanja sodišč
               pri hrambi oporok, ki so jim bile zaupane v hrambo v dobri veri, da so na varnem do
               začetka zapuščinskega postopka. V vseh primerih, to je 945 založenih in posledično
               nerazglašenih oporok, je šlo za protizakonito napako sodne veje oblasti, za katero
               oškodovani oporočni dediči niso mogli vedeti. Zaradi tega so pri najmanj 140 oporokah
               nastale tudi materialnopravne posledice za prikrajšane dediče in za dediče, ki so
               postali lastniki oporočiteljevega premoženja. Zakon o dedovanju sicer dopušča možnost
               pravde, ki pa v teh primerih ne pride v poštev iz dveh razlogov. Za plačilo
               odškodnine veljajo zakonski zastaralni roki in 5-letni absolutni zastaralni rok, ki
               je že zdavnaj potekel. Pa tudi sicer zakon v teh primerih izključuje odškodninsko
               odgovornost države. Ker gre pri teh primerih za nesporno napako sodišč, bi bilo tudi
               nedopustno zahtevati, da bi odškodninsko odgovornost zaradi napak drugih nosili
               zakoniti dediči, ki so v dobri veri dediščino sprejeli, oziroma novi lastniki tega
               premoženja. Vsaka napaka, če jo seveda priznamo, je popravljiva. Ker ne gre za
               nezakonite sodne odločitve, ampak za napake v delovanju in organizaciji dela sodišč,
               bi v demokratični državi pričakovali, da oškodovancem škodo povrne. V nasprotnem
               primeru krši ustavno pravico do zasebne lastnine in dedovanja ter do povračila škode,
               ki jo je s svojim protipravnim ravnanjem povzročil državni organ. Zato je edino
               pravilno, da poseben zakon omogoči čim hitrejšo povrnitev povzročene škode, ne glede
               na veljavne zastaralne roke in ne glede na to, ali je do založitve oporok prišlo pred
               letom 1991 ali kasneje. Pri tem se upošteva voljo oškodovancev, na kakšen način bodo
               to zahtevali. Novi roki za objektivno zastaranje za vložitev odškodninskih tožb bodo
               dejansko omogočili, da bodo oškodovanci poplačani.</p>
               <p>V Novi Sloveniji bomo tako, kot smo napovedali pri prejšnjem stališču, vztrajali pri
               realizaciji sklepov 25. nujne seje Odbora za pravosodje, vključno z odgovornostjo
               predsednikov sodišč, pri katerih je bilo največ založenih oporok. Minister Klemenčič
               je takrat dejal, da ni nobenega dvoma, da je v tem primeru odgovorna država. Bojimo
               se, da so bile te besede izrečene na pamet, sicer Vlada v svojem mnenju ne bi
               navajala, da že oblikuje obvestila potencialnim oškodovancem. Je to vse? Zgolj samo
               obvestila? Če je država oziroma državni organ s svojim ravnanjem oziroma opustitvijo
               povzročil škodo, jo mora tudi povrniti, in to brez izgovorov, da bo to dodatno
               obremenilo državni proračun. Če samo pomislimo, da je bilo v času Jugoslavije
               nerazglašenih 4 tisoč 384 oporok, v samostojni Sloveniji pa 945, je to strašljiv
               podatek.</p>
               <p>V Novi Sloveniji bomo predlog zakona za odpravo posledic in povračilo škode zaradi
               nerazglašenih oporok podprli.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospa Ksenija Korenjak
               Kramar.</p>
            </sp>
            <sp who="SDZ7:KorenjakKramarKsenija">

               <speaker>KSENIJA KORENJAK KRAMAR (PS SMC):</speaker>

               <p>Spoštovani! Ustava Republike Slovenije daje pravno podlago za odškodninsko
               odgovornost države, in sicer je ta urejena v 26. členu Ustave. Določa namreč, da ima
               vsakdo pravico do povračila škode, ki mu jo v zvezi z opravljanjem službe ali kakšne
               druge dejavnosti državnega organa, organa lokalne skupnosti ali nosilca javnih
               pooblastil s svojim protipravnim ravnanjem stori oseba ali organ, ki tako službo ali
               dejavnost opravlja. Odškodninska odgovornost se presoja po pravilih obligacijskega
               prava. V danem primeru gre zlasti za neposlovno odškodninsko odgovornost. Pri tem je
               treba vedeti, da država ni nobena izjema, kar pomeni, da morajo biti tudi v primeru
               odškodninske odgovornosti države izpolnjene temeljne predpostavke te odgovornosti. V
               Stranki modernega centra menimo, da veljavna zakonodaja nudi zadostno podlago za
               učinkovito izvrševanje ustavne pravice do povračila škode iz 26. člena. Nekatere
               zahtevke za povračilo škode bo tako moč pridobiti na podlagi Obligacijskega zakonika,
               preostale na podlagi Zakona o dedovanju. Vsako področje, ki je predmet normativnega
               urejanja, mora biti urejeno celovito, natančno in pregledno.</p>
               <p>Predlagani zakon na žalost ne nudi vseh rešitev, ki bi jih posamezni primeri
               zahtevali, zato ga ne bomo podprli. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospa Anja Bah
               Žibert.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Predsednik, hvala lepa za besedo.</p>
               <p>Ponovno ali pa kar lahko rečem v nadaljevanju. Danes govorimo o nedopustnem dogodku,
               o nedopustnih ravnanjih naših sodišč, o tako imenovanih izgubljenih oporokah. Od leta
               1991 se je na 44 okrajnih sodiščih založilo 945 oporok. Državljani so sodiščem
               zaupali v hrambo svoje oporoke z namenom in zaupanjem, da bodo te razglašene v
               postopkih dedovanja in bo s tem uresničena njihova poslednja volja. Še bolj skrb
               vzbujajoč pa je podatek, da je teh založenih oporok še mnogo več. Iz članka
               Izgubljene oporoke Jožeta Ilca iz leta 2016 izhaja, da je bila že leta 1955 sprejeta
               procedura, po kateri bi morali ravnati sodniki. To priča tudi o tem, da je bilo do
               tega leta že kar nekaj takšnih primerov. Ne nazadnje to izhaja tudi iz odgovora
               ministra za pravosodje mag. Gorana Klemenčiča na pisno poslansko vprašanje poslanca
               dr. Vinka Gorenaka, ki je odgovoril, da je bilo pred letom 1991, torej od leta 1945
               do leta 1991 zaznanih takšnih primerov okoli 4 tisoč 384, kar pomeni v povprečju
               skoraj 100 oporok na leto. Nedopustnost, ki so si jo privoščila sodišča in preprečila
               uresničitev poslednje želje kar 5 tisoč 329 državljanom in posledično bistveno
               večjemu številu dedičev, je država dolžna popraviti. Popraviti seveda, če je to sploh
               mogoče. Zato smo v Slovenski demokratski stranki pripravili zakon, s katerim želimo
               popraviti in omejiti krivice, ki so se zgodile tem ljudem. Že dejstvo, da škode, ki
               jo je povzročila čustvena prizadetost posameznikom in poseg v njihovo človekovo
               dostojanstvo, nikoli ne bomo mogli popraviti. Zato je reševanje k temu primeru, če ga
               lahko tako imenujem, še toliko bolj pomembno in je zelo pomembno, da se ga lotimo na
               najbolj odgovoren način in oškodovancem vrnemo vsaj materialno izgubo, ki so jo
               utrpeli. Ta zakon govori ravno o tem, na kakšen način, in to čim prej, vrniti
               materialno izgubo. Navedeno stanje, ki je bilo povzročeno z dejanji sodišč, pomeni
               tudi nedopusten, neustaven in že pred letom 1991 nezakonit poseg v pravico do
               dedovanja in lastnine.</p>
               <p>Pravica do zasebne lastnine in dedovanja je s 33. členom Ustave Republike Slovenije
               po letu 1991 tudi izrecno določena kot človekova pravica, zato je jasno, da imajo
               takšna ravnanja sodišč neustavne posledice, ki jih je treba odpraviti. Oblastveni
               poseg v pravico do dedovanja zaradi malomarnih ali celo, spoštovani, naklepnih dejanj
               zatajevanja oporok pred letom 1991 tudi dejansko pomeni kršitev takratnih veljavnih
               zakonov, pri čemer pa posledice niso odpravljene. Dovolite mi, da sedaj situacijo
               obrnem nekoliko drugače ali v nasprotno smer. Vsi dobro veste, kako hitro reagira
               država, ko so dolžniki državljani. Če sem natančna, drugorazredni državljani, kajti
               za velike ribe v tej državi veljajo posebna pravila in posebni zakoni. Ampak ljudje
               so za drobiž, dobesedno za drobiž ob električno energijo, odklapljajo jim priključke,
               jemljejo in deložirajo jih iz svojih stanovanj, jemljejo jim nepremičnine,
               stanovanja, mečejo jih na cesto. Spomnite se dejanja za dobrih 100 evrov, kaj se je
               zgodilo državljanu.</p>
               <p>Obrnimo sedaj spet stvar nekoliko drugače oziroma o tem, kar gorimo danes. Če je
               država odgovorna za nedopustnost, ki se je zgodila, je dolžna, da to ljudem povrne
               takoj, sicer nas naj vržejo ven državljani, tako kot država meče državljane na cesto,
               če ne poravnajo svojih obveznosti. Strojena jim je bila krivica in mi smo dolžni to
               poravnati čim prej, nemudoma in ta zakon to omogoča. In še nekaj. Seveda lahko iščete
               v predlaganem zakonu dlako v jajcu. Ampak ne gre za to. Gre za to danes, in to je
               zelo pomembno, da odločamo o tem, kaj je prav, in kaj ni prav, in da tisto, kar ni
               bilo prav, in to vsi dobro vemo, da ni bilo prav, tudi na nek način odpravimo in da
               država naredi vse, da omogoča tem ljudem vsaj delček zadoščenja. Kot je bilo danes že
               rečeno, čustvene dimenzije in nekaterih drugih zadev ni mogoče odpraviti. Hvala
               lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospa
               Marjana Kotnik Poropat.</p>
            </sp>
            <sp who="SDZ7:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani predsednik.</p>
               <p>Spoštovane in spoštovani! Za to zgodbo založenih oziroma nerazglašenih oporok ne
               moremo najti lepih besed. To so tudi besede, ki jih je na Odboru za pravosodje, ko
               smo obravnavali to problematiko nerazglašenih oporok, izrekel minister za pravosodje,
               spoštovani gospod Klemenčič. Seveda pa je prav, da o tem razpravljamo in skupaj
               pridemo do ustreznih rešitev. Korak je bil storjen že na Odboru za pravosodje, kjer
               smo skupaj z opozicijskimi poslanci prišli do pomembnih zaključkov. Sprejeti so bili
               sklepi, ki pristojne organe: Vrhovno sodišče, Ministrstvo za pravosodje, Notarsko
               zbornico ter Sodni svet zavezujejo k sprejetju ustreznih ukrepov za čim hitrejšo
               rešitev teh primerov. Povedati je treba, da so ti ukrepi, kot je izoblikovanje
               kriterijev za morebitno sklepanje izven sodnih poravnav, priprava analize dejanskega
               stanja ter izoblikovanje smernic, kako ravnati v bodoče, že v izvajanju. Seveda pa se
               vseeno postavlja vprašanje, kako bo država zaradi hude napake nekaterih sodišč
               poravnala škodo oškodovancem, torej oporočnim dedičem, medtem ko ne gre pozabiti, da
               imamo na drugi strani še dobrovernega zakonitega dediča v vsakem primeru. Da gre za
               velik problem, priznavajo tudi v sodni veji oblasti kot tudi na Ministrstvu za
               pravosodje. Predsednik Vrhovnega sodišča je na to problematiko opozarjal že leta
               2015, kar vsekakor kaže na to, da zadeve niso želeli pomesti pod preprogo, kot je
               bilo slišati v medijih in s strani opozicije. Dejstvo je, da zaradi napake 44
               okrajnih sodišč po državi volje oporočiteljev po njihovi smrti niso bile izpolnjene.
               Podatki Vrhovnega sodišča kažejo, da gre kar v 140 primerih za materialnopravne
               posledice, kakšne vrednosti pa še ni znano. Žalostno je, da so ravno sodišča kot
               varuh zakonitosti, na katera so se zapustniki zanesli, v teh primerih odpovedala.
               Zato bi bilo po našem mnenju treba odgovornost poiskati pri predsednikih teh sodišč,
               ki so konec koncev odgovorni za delovanje sodišč. V Poslanski skupini Desus od
               pristojnih oziroma odgovornih organov pričakujemo, da bodo v najkrajšem času našli
               skupen jezik z oškodovanci in jim omogočili zunajsodno poravnavo, kajti vsem nam je
               jasno, kaj bi pravdanje za te ljudi pomenilo. Poleg tega, da se jim je zgodila
               krivica, zaradi katere je bilo, si lahko mislimo, marsikatero življenje usmerjeno na
               drugačno življenjsko pot, bi morali po vsem tem najemati še odvetnike, kar za seboj
               potegne tudi visoke materialne stroške. Tega ne smemo dopustiti. Država je tista, ki
               se bo morala približati oškodovancem in narediti prav vse, da se jim povrne škoda, in
               tudi poskrbeti, da se v prihodnje to več ne bo dogajalo.</p>
               <p>V Poslanski skupini Desus se v veliki meri strinjamo s predlagatelji zakona, ki ga
               obravnavamo, a vendarle verjamemo Ministrstvu za pravosodje in tudi ministru, ki je
               tudi sam ta ravnanja sodišč ocenil za nedopustna, da postopki za povrnitev škode kot
               tudi ukrepi za preprečitev morebitnih podobnih primerov v prihodnje že potekajo. V
               Poslanski skupini Desus razumemo predlagateljevo namero, povedati pa je treba, da
               obstoječi normativni okvir že omogoča uveljavljanje odškodnin tudi v primerih, kjer
               ni prišlo do pravočasne razglasitve oporoke in je pravemu dediču zaradi tega tudi
               nastala škoda, medtem ko navedena materija ne dosega stopnje, ki bi nujno zahtevala
               posebno zakonsko urejanje, kot to predlagajo v SDS.</p>
               <p>V Poslanski skupini Desus predloga zakona ne bomo podprli. Od Ministrstva za
               pravosodje, Vrhovnega sodišča in Državnega pravobranilstva pa pričakujemo, da stopijo
               čim bolj naproti oškodovancem in ne nazadnje preverijo tudi obstoj elementov osebne
               odgovornosti uslužbencev in funkcionarjev v pravosodju. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin. Sledi splošna razprava
               poslank in poslancev o predlogu zakona.</p>
               <p>Kot prvi se je k besedi javil predstavnik predlagatelja gospod Vinko Gorenak.
               Izvolite.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Ugotoviti je zdaj treba, da je praktično prazna dvorana. Predsednik, jaz sem že prej,
               zdaj ste sem prišli, že prej sem protestiral, pa ne vem kolikokrat je tudi gospod
               Tanko protestiral. Poglejte, vse kar predlaga opozicija, daste v petek, ko ni
               glasovanja. Dajte biti pošteni enkrat do vseh poslancev, ker ste predsednik vseh
               poslancev. Tako pa vidimo, dvorana je prazna, opozicija naj laja in karavana gre
               dalje. Dajte biti korektni pa dajte enkrat te zakone v torek. To je prvo.</p>
               <p>Drugo. Z gospodom Staretom bova šla strokovno, z gospo Poropatovo pa politično. Tako
               je tudi prav. Poglejte, gospa Poropatova, moram zdaj z vami najprej polemizirati, ker
               se bojim, da boste odšli. Pravite, da niso pometli pod preprogo, ampak rešujejo
               zadeve. Jaz sem prej kolegici, novi poslanki že obrazložil in povedal, da to ni res.
               Poglejte, če bi želeli problem rešiti pri gospodu Masleši, potem bi marca 2015, ko se
               je to prvič izvedelo, on sklical tiskovno konferenco in vesoljno Slovenijo obvestil,
               kaj se je zgodilo in tudi povedal, na kakšen način bo država ta problem rešila. To bi
               bilo prav, tako pa vi govorite, da ni pometel pod preprogo. Poglejte, moram
               ponavljati stvari. Kako je prišla ta zadeva v javnost? Ta zadeva je prišla v javnost
               tako, da je en državljan iz Kopra povedal, mislim da za Primorske novice, da je
               zakoniti dedič neke kmetije v Bovcu, ki pa je bila v nasprotju z voljo pokojnega ali
               pokojne dodeljena nekomu drugemu. Tako je Slovenija izvedela za ta problem. Tako,
               kako pa drugače? In to kdaj? Septembra 2016. Torej je gospod Masleša leto in pol imel
               to pod svojo preprogo. Zdaj pa, on je precej težak mož, je to bilo fino varovano.
               Torej ne govorite o tem, da ni pometel pod preprogo. Je pometel pod preprogo in, v
               nevednicah, še usedel se je gor, veste, da ja ne bi ven prišel. Gremo naprej.</p>
               <p>Kaj pričakuje Desus? Desus ima fantastična pričakovanja. Ja, jaz pa nimam
               pričakovanj. Mi smo pa spisali zakon in rekli: takole bi rešili. To je problem, to je
               najina razlika. Mi smo zakon spisali. Pravite, da ne bo treba najemati odvetnikov.
               Poglejte, državljan, ki mi je poslal stvari, pravi drugače. Želel sem se poravnati z
               državo, stopil sem v komunikacijo z Državnim pravobranilstvom, tam so mi pa rekli,
               naj tožim tistega, ki je v moji hiši. Kako naj zdaj on to toži? Tako so mu rekli.
               Pridite k meni pa vam bom dal dopise. Ali naj ta državljan, ki ima srednjo izobrazbo,
               zdaj toži državo? Kako? Brez odvetnika ne bo šlo. Se pravi, da bo moral imeti
               odvetnika. Ne gredo zadeve skupaj.</p>
               <p>Pravite, da naj se država približa. Država se je približala tako, da je rekla: <q>»Toži
               tistega, ki je v hiši.«</q> Tu se je približala država. Naš zakon pa to rešuje na
               ustrezen način. Strinjate se z nami, verjamete pa ministru. Krasno. Leta 2012 pa
               niste verjeli meni, verjeli ste nekomu drugemu in ste glasovali za mojo
               interpelacijo. Lepo. Ampak to je vaša pravica.</p>
               <p>Z ostalimi pa sedaj težko polemiziram. Gospa Kramarjeva je nekaj prebrala, kar so
               napisali na Ministrstvu za pravosodje in je skoraj nemogoče polemizirati. Tisto, kar
               je pa bistveno, je pa to, kar je govoril državni sekretar. Tu je situacija taka. Ne
               misliti, da jaz vseh tistih odločb nisem prebral, trikrat sem jih prebral. To morate
               vedeti, preden jaz usta odprem, kaj preberem. To le verjemite, tako pač je. Vrhovno
               sodišče je s tisto sodbo leta 2013 točno povedalo, kako je z zastaralnimi roki. In to
               v tej državi v tem trenutku velja. Ker tisto, kar je reklo Ustavno sodišče dve leti
               kasneje, da je treba stvari glede na 26. člen Ustave tolmačiti širše, je vprašanje
               koliko širše. Da zastaralni rok ni petletni, ampak je šestletni? Ali je sedemletni?
               Ali je osem, ali je devet, ali je deset, enajst, dvanajst, trinajst, štirinajst,
               petnajst, petinpetdeset. Koliko je? Tega Ustavno sodišče ni povedalo. Mi imamo pa
               opravka z oporokami, ki so bile spisane leta 1946, pokojni je umrl leta 1950 in
               oškodovanci so že 65 let oškodovani. Ali lahko odločitev Ustavnega sodišča raztegnete
               na 65 let? Po mojem ne. Jaz ne bom rekel, da slovenska sodišča ne bodo sledila tej
               odločbi, ker tega ne upam reči, ker ne vem, ker pri nas je vse mogoče. Da te
               nedolžnega v arest dajo, je tudi mogoče. Tako je. Ne vem, kako bodo ravnala sodišča.
               Obstaja možnost. Naš zakon je pa garancija. Kaj smo naredili z zakonom? Z zakonom smo
               povedali, da je treba 5 tisoč 329 oškodovancev obravnavati na tak, tak in tak način,
               da bodo danes, jutri in takoj, vaš šef bi rekel z ognjem in mečem, prišli do čebule,
               ki se ji reče odškodnina. To piše v našem zakonu. Zadeva je popolnoma enaka
               izbrisanim. Popolnoma enaka. Tudi tam je država sprejela zakon, po katerem je rekla,
               da tako pa tako pa tako bomo ta problem rešili. Tisto, kar je pa, zaradi gledalcev
               moram ponavljati, najbolj smešno, je pa ta zakon iz leta 2013, ki je napisan tako,
               kot smo ga mi spisali leta 2000 v SDS oziroma na notranjem ministrstvu takrat,
               soavtor je vaš predsednik. Korektno je opravil svoje delo, z njim smo pač takrat
               sklenili pogodbo z enimi štirimi ustavnimi pravniki, ki so spisali ustavni zakon, v
               katerem smo rekli, da bomo individualno reševali zadevo. In drugič, rekli smo, da je
               lahko največ 480 tisoč tolarjev, kar ustreza 2 tisoč evrom odškodnine. To smo mi
               spisali leta 2000. Potem je pa neka politična opcija, leva seveda, ker mi smo
               stalnica, na levi je pa problem. Tam imaš pa, saj veste, pustne maske. Enkrat so eni,
               enkrat so drugi, so pa levi, to je pa res. Potem je pa od leta 2000 do leta 2014 leva
               politična opcija to zavračala. Leta 2013 je pa sama sprejela praktično isto rešitev.
               Tako rešitev v obliki zakona predlagamo mi sedaj. Da država takoj začne reševati ta
               problem na več načinov. V nobenem primeru ne bomo smeli in ne moremo, bom sedaj
               plastično povedal, tisto osebo, ki je hišo podedovala, pa je ne bi smela, kriviti, da
               jo je podedovala. Ne morete je kriviti. Niti ne morete kriviti tiste osebe, ki je ni
               podedovala, pa bi jo morala podedovati. Kdorkoli se bo v to hišo usedel sedaj, bo
               enemu od teh dveh država morala plačati odškodnino. In prav je, da jo plača. Seveda
               pa predvidevamo vse tiste možne rešitve: od poravnav, sporazumov in tako dalje in
               tako dalje.</p>
               <p>Vi pravite, da ni pravnih ovir, da se zadeve tako rešijo. Jaz bi zelo rad videl, da
               bi midva bila na istih delovnih mestih, če že ne dve leti – pa ne bova, vsaj mene ne
               bo tu – ko bo izšla prva odločba sodišča, da je stvar zastarala. Kaj boste pa potem
               rekli? Jaz take odločitve sodišč osebno pričakujem. Glede na materijo, ki jo recimo
               nekaj poznam, in če se prelevim v vlogo sodnika, bi tako odločitev tudi sprejel, da
               je stvar zastarala. Mislim, da bi ravnal v skladu z zakonom, ki v tem trenutku velja.
               Če pa bi bil naš zakon sprejet, kar seveda ni, to pa zaradi napačnih podpisnikov, saj
               drugače bi bilo v redu <gap n="…"/> Mene bi zanimalo kaj bi bilo, če bi uspel, pa tega ne morem,
               tak zakon kot delovno besedilo poslati enemu vašemu uradniku, pa reči, da je tole
               prišlo iz Cerarjevega kabineta, pa da naj pogleda. Kaj bi naredil? Krasno mnenje bi
               spisal. Ker pa piše tu spodaj Jože Tanko pa 19 poslancev, pa ni v redu. Veste, to je
               pa problematična zgodba. Ne veva, strokovno gledano nimava pojma, kako bo. Vendar
               moja trditev je, preverila jo bova lahko kdaj kasneje, ko bodo sodne odločitve padle,
               da obstoječi pravni sistem ne rešuje sistema vseh oškodovancev. Predvsem ne tistih,
               ki bi morali dedovati, pa niso dedovali po drugi svetovni vojni, pa vse do leta 2010.
               Vse, kar je pa po letu 2010, je pa že vprašanje zastaranja. Problem je torej po moji
               oceni rešljiv za ljudi, ki so bili oškodovani po letu 2010, ne pa za ljudi, ki so
               bili oškodovani pred letom 2010. To je pa večina. Če vzamemo 100 na leto, pomeni, da
               imamo rešitev za 500 ljudi, nimamo pa rešitve za 4 tisoč 829 ljudi.</p>
               <p>Naš zakon po moji oceni rešitev za te ljudi prinaša na zelo korekten način, v vsakem
               primeru bo pa tako ali tako država plačala. Vedno bo država plačala odškodnino in
               nihče drug. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo dam naprej, bom pa vseeno postopkovno odgovoril na tisti del, ki je bil
               postopkovno, če lahko.</p>
               <p>Gotovo vsi poznate razliko med prvo obravnavo in ostalimi obravnavami. Prve obravnave
               so zgolj to, ali gre zakon naprej ali ne gre zakon naprej. Na tej seji je bilo
               vloženih 8 prvih obravnav, in to s strani opozicije, na kar sem tudi opozoril. Ker je
               to določen čas, vsega skupaj je bilo 70 ur, ki jih je bilo treba razporediti in
               delamo tudi na tisti dan, ki se običajno ne dela, to je ponedeljek. Medtem ko moram
               dati prednost drugim in tretjim obravnavam tam, kjer se pričakujejo in kjer se
               dokončno sprejema zakon, ker pač to zadevo toliko poznam postopkovno in hkrati tudi
               glasovanja za MVK točke in tako naprej. Te imajo vedno prednost, tako da skoraj ni
               teorije, da bi lahko prvo obravnavo v torek. To skorajda ne pride v poštev.</p>
               <p>Druga možnost bi bila imeti konstantno glasovanja, pa najverjetneje se vsi poslanci
               ne bi z vami strinjali, da si to nekako zelo želijo, tako opozicijski kot pozicijski.
               Držim se tega, da ob času, ki je najavljen, optimiziramo zadevo tako glede časa, ki
               ga imamo, da povemo tisto, kar imamo povedati, in to tako službe Državnega zbora kot
               na drugi strani tudi sami poslanci. Tokrat sem prav posebej opozoril predlagatelje
               prvih obravnav, glede na to, da je ta seja prav posebej obremenjena, če lahko sami
               umaknejo katero od zadev. Nisem hotel sam posegati v to zadevo, ker postopkovno pa so
               vsi pogoji za obravnavo teh točk doseženi. Ker nihče tega ni naredil, sem dopustil,
               kar je tudi lahko v nasprotju s tem, kaj so prejšnji predsedniki Državnega zbora
               počeli v takih trenutkih. Veste pa, da je vsaka poslanska skupina upravičena do ene
               točke, ki jo lahko avtomatsko postavi na dnevni red.</p>
               <p>Sedaj pa nadaljujemo.</p>
               <p>Postopkovno, gospod Primož Hainz.</p>
            </sp>
            <sp who="SDZ7:HainzPrimož">

               <speaker>PRIMOŽ HAINZ (PS DeSUS):</speaker>

               <p>Hvala lepa za besedo, gospod predsednik.</p>
               <p>Jaz bi prosil, če lahko gospoda dr. Vinka Gorenaka opozorite, verjamem da prebere
               materiale, ki jih dobil, to se tudi vidi, ampak da tudi prešteje, preden odgovori. To
               pa bi ga bilo dobro opozoriti, kajti niti ko govori o prazni dvorani, da poslancev
               ni, torej niti poslancev SDS kot pobudnikov tukaj jaz ne vidim. Če pa že vidim, potem
               vidim samo dva, in to je, če primerjam samo z Desusom, je to najmanj polovico manj
               kot je Desusa. Tako da bi prosil, če ga opozorite. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Ste ga že vi, gospod podpredsednik, opozorili, tako da ne potrebuje še enkrat tega.
               Je pa verificirano, to je dejstvo, da nas je res zelo malo v dvorani. Ampak ne glede
               na to bomo nadaljevali.</p>
               <p>Sedaj ima besedo mag. Dušan Verbič, pripravita naj se gospa Anja Bah Žibert in dr.
               Mitja Horvat.</p>
            </sp>
            <sp who="SDZ7:VerbičDušan">

               <speaker>MAG. DUŠAN VERBIČ (PS SMC):</speaker>

               <p>Hvala lepa za besedo, predsednik.</p>
               <p>Mogoče bom malce zlorabil, glede na to, da nas ni toliko prisotnih. Je pa ta tema
               prav gotovo tudi vezana in tudi v prejšnji točki se je v neki smeri dotikala prejšnje
               točke. Tudi sam bom začel, se bom malce vrnil, ampak je navezna okoliščina na to.</p>
               <p>V predhodni točki smo se pogovarjali v zvezi z odgovornostjo za stanje centralnega
               registra oporok. Tukaj moram priznati, ker prej nisem uspel predvsem v tem, da ta
               centralni register oporok, ki naj bi bil od leta 2007 vzpostavljen, da za Ministrstvo
               za pravosodje ne bi smelo biti preveliko breme, da ugotovi, to je dobrih sedem, osem
               let, devet, odgovornost tistih, in tukaj smo se prej dotikali predvsem pravosodnih
               organov, se pravi notarjev in odvetnikov in del sodišč, ki preprosto niso opravili
               tiste naloge, ki je z zakonom zelo jasno zapisana. V tem primeru se nismo pogovarjali
               za toliko let nazaj. Ampak 2007 je blizu. Nič nam ne pomaga tudi v nadaljevanju ali
               katerikoli drugi zakonski normi, če ga bomo krasno spisali in bomo vsi veseli, da
               imamo odličen zakon, če se ga tisti, ki so za vzor pravne države, ne držijo. Zaradi
               tega jaz tukaj pričakujem, da ne boste v nekem kontekstu prišli potem pred nas, da se
               neke zadeve ne dajo urediti. Tukaj je zelo jasno. Toliko.</p>
               <p>V tem kontekstu bi omenil tudi podobno razmišljanje, ki je bilo že izrečeno s strani
               spoštovane poslanke. Sam sem kar naklonjen temu, da tovrstne zadeve, vezano na
               oporoke, posledično je potem tudi ta točka dnevnega reda, da v marsikaterih primerih
               je bilo to storjeno z naklepom ali pa iz malomarnosti. Pa se ne spuščam v to, ali je
               huda ali lahka malomarnost. Ampak vedno bolj sem prepričan, da je temu tako bilo.
               Številke, ki so sedaj pred nami, kažejo, da to ni naključje. Jasno je, da tisti, ki
               dela, se tudi moti. In bilo bi razumljivo, če bi bilo nekaj deset primerov. Se zgodi.
               Če gre pa za stotine zadev, sem pa zelo naklonjen mnenju, da je bil za to razlog.</p>
               <p>Kar se tiče tega zakona, moram priznati, da je moje skromno mnenje, da ta predlog
               zakona, ki je pred nami, ne glede na stališča, ki so bila izpostavljena, sem na
               stališču, da je vreden ponovnega razmisleka. Zakaj? Ta vsebina, ki v bistvu je pred
               nami, se res strinjamo in mislim, da vsi, ki razpravljamo, se zavedamo, da je
               definirano, da se tukaj pojavljajo nepopravljive škode. Vse, kar je povezano z
               oporokami, dokler nisi ti v prvi osebi, se preprosto tega ne zavedaš. Mislim, da se
               poslanci preprosto tega moramo zavedati. Kaj to pomeni? Da nekdo, ki je bil
               seznanjen, da je praktično tisti, ki po aktu oporoke prevzema premoženje, prevzema
               nepremičnino, potem se pa čudežno zgodi popolnoma drugače, da je tukaj res treba v
               tej smeri najverjetneje še dodatno razmisliti.</p>
               <p>Glede samega zakona, če se pa odmaknem od tega, kar sem rekel, pa se mogoče malce
               vsebine dotaknem, pa imam malce problema, ki je vreden razmisleka. Kot prvo, ni
               nobene dileme, to, kar se je ugotovilo je nedopustno. To je absolutno. Mi je pa
               temeljno vprašanje, ali so ti predlogi, ki so zapisani kot alternativna oblika
               rešitve, dovolj pretehtani, da se mogoče s tovrstnimi aktivnostmi ali rešitvami ne bi
               povzročile nove krivice. Mislim, da je na mestu tovrstno vprašanje, kajti to, kar je
               spoštovani dr. Vinko Gorenak omenil, poravnave, potem pa se bodo odločili za
               nepremičnino ali ne <gap n="…"/> Stvar je, v tem, da oporoke niso stvar samo predmetov, ki jih
               poznamo kot nepremičnine, ampak so tudi denarna sredstva, so druge premičnine in
               podobno. Ni tako enostavno.</p>
               <p>Naslednja zadeva. Kdo pravi, da so bile vse oporoke takšne, da jih ne bi bilo mogoče
               že v takratnem času izpodbijati? Nihče ne pravi, da je vsaka oporoka takšna, da tudi
               obvelja. In zadnje vprašanje. Kaj je v statusu posameznikov nujnega zakonitega
               deleža, za katerega so bili upravičenci tudi po dednem redu v tistih postopkih?</p>
               <p>Zaradi tega menim, da to ni tako enoznačno in prav je, da se v neki smeri v zvezi s
               tem zakonom resnično še malce premisli. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja dr. Vinko Gorenak.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Na nek način se lahko zahvalim za to razpravo, tudi za tisto stališče, poglejte, 3.
               člen ni, kako naj rečem, ne dihta. Lahko, to je možno. Ampak problem, ki ga pa imamo,
               je pa ta, da boste v ponedeljek, mene ne bo, glasovali o tem zakonu in ga boste
               vrgli. V torek, dobro. Problem je v tem, da ga boste vrgli na željo ministrstva. Jaz
               tako nič ne pričakujem več od te ekipe na ministrstvu. Če bi bila pa volja, pa pamet,
               pa razum, bi pa rekli, da je zakon primeren za drugo obravnavo, spisali nekaj
               amandmajev na Vladi, zakon spustili naprej in naredili nekaj koristnega za
               državljane. Veste, situacijo zdaj lahko primerjamo tako, vrag je, če imaš ti tam neko
               bolno mačko, ki jo lahko pozdraviš ali pa jo ubiješ, ustreliš. In vi ste se zdaj
               odločili, da jo boste ubili. Lahko pa, če menite, da zakon v 3. členu ali še kje ni
               narejen najboljše za ljudi, to popravili. Ampak vi ga boste v torek na glasovanju
               vrgli. In to je problem. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik Vlade, državni sekretar na Ministrstvu za pravosodje gospod
               Darko Stare.</p>
            </sp>
            <sp who="SDZ7:StareDarko">

               <speaker>DARKO STARE:</speaker>

               <p>Hvala, gospod predsednik.</p>
               <p>Gospod poslanec Vinko Gorenak. Postavili ste vprašanje, hipotetično sicer, kako bo
               čez dve leti, ko se bomo pogovarjali o interpretaciji tudi te odločbe Ustavnega
               sodišča, ki je navedena v mnenju Vlade. In si bom dovolil tudi eno hipotezo. Spomnim
               se, leto in pol, pa tudi manj nazaj, ko smo obravnavali dva predloga novele
               Kazenskega zakonika zaradi kaznivih dejanj s področja terorizma, ko ste utemeljevali
               to potrebo, da bo čez mesec, dva meseca sto tisoč migrantov v Republiki Sloveniji in
               tako naprej. Na srečo se ta vaša prognoza ni uresničila in kaže, da je bila slaba.
               Globoko verjamem, da je slaba oziroma napačna tudi ta vaša predpostavka, ker
               verjamem, da bomo tako v okviru Ministrstva za pravosodje kot sodišča kot tudi
               pravobranilstvo uresničili dejansko pravično državo na način, da bodo tisti, ki so
               upravičeni in prizadeti s tem nedopustnim ravnanjem, ki se je zgodilo skozi čas,
               dobili ustrezno zadoščenje oziroma odškodnino brez da bi imeli nova bremena,
               nepotrebne stroške in tako naprej. To je en vidik.</p>
               <p>Drug vidik. Ustavno sodišče in ta določba v 26. členu naše ustave ni sama sebi namen.
               Njen namen je, da se dejansko lahko uresniči in tisti, ki je upravičen do odškodnine
               zaradi protipravnega ravnanja države oziroma njenih organov dejansko, lahko v bistvu
               dobi poravnano škodo oziroma če pride do spora, ima dejansko dostop do sodišča, ki
               potem lahko ugotovi, da je upravičen do te škode. V tem kontekstu je treba
               razlogovati to odločbo Ustavnega sodišča. Rok zastaranja začne teči od tistega
               trenutka naprej, ko je ta posamezen upravičenec, prizadeta oseba izvedela za to. V
               tem konkretnem primeru gre v teh zadevah za situacijo, ko bodo ali so že posamezni
               prizadeti oporočitelji oziroma osebe, ki bodo lahko imele upravičenje do odškodnine s
               tega naslova, dobile obvestilo od sodišč. Mnogi so jih že. In od takrat naprej
               začnejo teči roki. Ni pomembna starost teh ljudi. Mislim, da nedvomno ni sporna
               razlaga te odločbe Ustavnega sodišča. Lahko si preberete 17. točko in mislim, da je
               poštena, pravična in normalna ter je utemeljena tudi že z odločbami Evropskega
               sodišča.</p>
               <p>Kar se pa tiče odgovornosti predsednikov sodišč, na katerih se je to dogajalo, bi pa
               rad nekaj z drugimi besedami povedal, ob tem da posebej poudarim, poglejte, vsak
               človek, ki se mu je zgodila ta, da rečem, krivica oziroma potencialna škoda zaradi
               opustitve dolžnega ravnanja državnih organov, je primer zase, in je nepomembno, ali
               jih je še 50 ali tisoč. Ampak ugotovili smo doslej, Vrhovno sodišče, da je tovrstnih
               primerov 945 od osamosvojitve naprej, torej od leta 1991. Leta 1995 je z Zakonom o
               sodiščih bilo v Sloveniji ustanovljenih 44 okrajnih sodišč. To pomeni z drugimi
               besedami, statistično, ampak to samo zaradi ozaveščanja teh podatkov, to ne pomeni,
               da omalovažujem ali zmanjšujem pomen vsakega, slehernega posameznika, ki je bil
               potencialno s tem opuščenim dolžnim ravnanjem prizadet, torej to pomeni na letni
               ravni ena založena oporoka na eno Okrajno sodišče. To je dejansko stanje. Vsaka je
               nedopustna, ampak to pomeni ena založena oporoka na eno Okrajno sodišče v enem letu.
               Zaradi tega je tudi tako pomemben podatek, na katerih sodiščih so se tovrstne
               založene oporoke bolj gostile. S tega razloga bo indicirana tako večja morebitna
               odgovornost tistih, bodisi predsednikov oziroma odgovornih oseb za opravljanje in
               zagotavljanje kakovostnega pravočasnega in zakonitega dela. In v okviru tega
               pridobivanja podatkov ne nazadnje ne samo zaradi tega, da se sanira stanje, pa
               ugotovi odgovornost, ampak tudi v kontekstu priporočil, ki jih je ta cenjeni Državni
               zbor tudi na Odboru za pravosodje sprejel. Ko bodo ti podatki pridobljeni, bomo imeli
               eno stvarno realno podlago o dejanskem stanju, ki bo lahko ustrezna podlaga za
               nadaljnje odločitve, vključno z odgovornostjo. Govorimo o korpusu 945 zadev, kar
               statistično pomeni ena založena oporoka na eno Okrajno sodišče v Republiki Sloveniji
               na leto. In jaz verjamem, to govorim tudi zaradi velike večine sodnikov in
               predsednikov sodišč, ki ne dvomim, da skrbno in vestno opravljajo svoje delo, da
               situacije niso povsod enake, in je prav, korektno tudi do njih, to je naša
               odgovornost, da tudi delujemo tako, da krepimo zaupanje v inštitucije te naše skupne
               državne skupnosti, da počakamo, da pridemo do teh podatkov in potem bomo lažje ne
               nazadnje tudi lahko bolj kritični in v bistvu se odločali vsak v okviru svojih
               pristojnosti, kateri ukrepi se tudi z vidika odgovornosti lahko izvedejo. Hvala
               lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja dr. Vinko Gorenak.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Gospod državni sekretar, tako bova rekla. Tisto, kar sem jaz hotel pri Zakonu o
               kazenskem postopku, bi bilo zelo koristno, sicer pa v to državo ni prišlo 100 tisoč,
               ampak pol milijona ljudi. Čez to državo je šlo pol milijona ljudi. Tudi ne drži vse
               ostalo, kar ste rekli. Možnost, da se jih 100 tisoč tu zagozdi v žepu, še vedno
               obstaja. Ne moremo nič reči na to temo, ker tega ne veva. Druga zadeva. Kaj bi bilo
               narobe, če bi mi tisto določilo o kazenskem zakoniku imeli? Imeli bi nek mehanizem
               proti ljudem, ki ne bi imeli poštenih namenov. Tako pa tega mehanizma nimamo. Ja, vi
               pravite, da ga imamo. Jaz ne vem, kaj oni Žavbi potem dela tam v Italiji. Zakaj
               Žavbija nismo mi poslali pred sodnika, ampak so ga Italijani? Ja, tako je.</p>
               <p>Sicer pa, glejte, notranja ministrica v tem trenutku predlaga nekaj veliko hujšega.
               Nekaj veliko hujšega, kot je bilo tam notri zapisano. Notranja ministrica je v tem
               trenutku pripravila zakon, v katerem je rekla: <q>»Če Državni zbor Republike Slovenije z
               dvotretjinsko večino oceni, da so nastale v državi Sloveniji take razmere z vidika
               migrantov, da je stanje neobvladljivo, zapre meje.«</q> Zapre meje za vse. V nasprotju z
               zakonodajo EU. In jaz jo podpiram, ker skrbi za varnost ljudi v tej državi. Ampak kje
               je pa problem? Problem je v predsedniku Vlade, ker je zadevo dal v predal na podlagi
               mnenja vašega šefa, mogoče tudi vašega mnenja, ne vem. Vidite, to je pa problem. Zdaj
               vi težko meni očitate to, da bi imeli v Kazenskem zakoniku neko določilo, ki ga
               mogoče ne bi nikoli uporabili, imeli bi ga pa, kar ne bi bilo nič narobe, hkrati pa
               nastopate proti, vsaj vaš šef nastopa, torej minister nastopa proti stališčem
               ministrice iste vlade, ki pa očitno je pripravila zakonski predpis, ki je v korist
               teh državljanov. Jaz tisti predpis imam, mislim, da je na razpolago tudi zadnja
               verzija, ampak glejte, tako je stanje te vlade. Kdo nam lahko garantira, da nad tisoč
               ljudi še uspemo porihtati? Jaz mislim, da vsi veste, da imamo kapacitet za tisoč
               ljudi in da notranja ministrica ima prav, kar je naredila. Ne mi očitati teh zadev
               okoli Kazenskega zakonika oziroma ZKP. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Anja Bah Žibert, potem pa se naj pripravita predstavnik Vlade in
               predstavnik predlagatelja za sklepni del splošne razprave.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Očitno ne bi smeli šteti tako, kot je štel podpredsednik, pa nekako delal procente,
               koliko jih sedi, ampak predvsem koliko jih sploh govori. Tu bi pa naleteli na res
               nizke procente. Ampak očitno oškodovanje državljank in državljanov, kar se tiče
               nedopustne založitve oporok, ni pomembno za marsikoga. Ampak dovolite, da še prej
               odgovorim državnemu sekretarju, ki je povedal, kako so se lotili z ustanavljanjem
               komisij na sodišču. Prej ste povedali v zaključku prejšnje točke, da je bila z
               namenom sistemskih rešitev na sodiščih ustanovljena posebna komisija. Veste, ta
               posebna komisija, vam bom tukaj prebrala, je morala dobiti podatke z vseh okrajnih
               sodišč v državi, kjer se je nakazovalo, da bi utegnilo iti za sistemski problem.
               Zaradi tega je bila v okviru Vrhovnega sodišča ustanovljena komisija, ki je izdala
               smernice za ravnanje v takšnih primerih. Ta komisija ni bila ustanovljena za tisto,
               kar smo govorili prej, da bi zadeve pogledala sistemsko v smislu, kaj v sistemu ne
               deluje, ampak je bila za konkretne zadeve oziroma kako naj se stvari urejajo v
               primeru teh oporok. Vam lahko povem tudi naprej, ker odkimavate. Izdane so bile
               smernice za ravnanje v primerih, ko oporoka ni bila razglašena in je bil opravljen
               zapuščinski postopek. Prav tako so bile komisije postavljene na posameznih sodiščih,
               da zadeve pogledajo. No, sedaj se bom pa lotila že te točke, ki jo obravnavamo zdaj.
               In kaj naj bi naredile te komisije? V primerih ugotovitve takšnega stanja je sodišče
               pisno obvestilo stranke o napaki, se strankam opravičilo, jih seznanilo z nastalim
               položajem in opozorilo na njihovo pravno možnost. To so dobili državljanke in
               državljani, ki jim je država na drugi strani s svojo nedopustnostjo, malomarnostjo pa
               še kaj več povzročila nepopravljivo škodo. To so dobili državljani. Če jaz dobim en
               tak list in nisem uka sodišč, jaz še sploh na sodišču nisem stala, hvala bogu, je
               vprašanje, kako hitro se človek tudi obrne. Dve leti je, kar je bilo to že izdano, vi
               pa pravite, da sedaj počasi bi pa že vse stranke v teh postopkih morale dobiti ta
               obvestila. Dve leti. Upam, da za marsikoga ni tudi že prepozno v teh dveh letih, da
               celo tega nikoli ne bo doživel. Jaz trdim, da z obstoječo zakonodajo, vi pa trdite
               drugače, ne bo prišlo do zastaranja. Iz odločbe Ustavnega sodišča to ne izhaja. Ta
               govori o tem, da se na nek način, če povem po domače, ne smemo držati kot pijanec
               plota, so včasih rekli, in strogo gledati na določene zastaralne roke, ko gre za
               oškodovanja, vendar vprašanje, kakšna dolžina je to. In ne mi reči, da se bodo take
               zadeve, ko se bodo odprle, zlahka rešile. Prej je bilo lepo rečeno, jaz se s tem
               strinjam, mi smo danes omenjali eno hišo, če jo nekdo zapusti, ampak lahko zapusti še
               marsikaj drugega in te zadeve niso rešljive tako zlahka. Vam bom povedala samo en
               primer. Poznam gospo, ki je kupila z lastnimi sredstvi hišo. Potem se je poročila in
               želela svojemu partnerju omogočiti tudi bivanje v tej hiši in mu pokazati, da bo
               zadeva nekako funkcionirala tudi v smislu, saj ni vse tako in bova skupaj to naprej
               ustvarjala in je to nekako najino v tem smislu. In je dovolila vpis služnosti v
               zemljiško knjigo. Vpis služnosti. Potem se je zgodilo, s tem da je bil notarski
               zapis, kjer je povedala, da služnost velja do prodaje nepremičnine ali njene smrti.
               Seveda se je pot zgodila tako, kot se je, prišlo je do ločitve in ta gospod sedaj ni
               želel zapustiti hiše, čeprav se želi hiša prodati. Zadeva je šla pred sodišče,
               spodbija se služnost. In dve leti, spoštovani, dve leti samo za služnost ni razpisan
               prvi nalog. Gospa plačuje kredite, ostala je brez nepremičnine, ker se je ona
               izselila, ker se je bala živeti v lastni nepremičnini, gospod pa živi v tej
               nepremičnini. Zdaj si pa predstavljajte, da bi se na koncu še ugotovilo, da pa ta
               hiša ali pa kakšna druga ima še potem kakšne druge dediče in tako naprej.</p>
               <p>Samo en tak banalen primer sem povedala, ki pa to osebo in to družino še kako
               bremeni, ker je mati samohranilka in ko večkrat prek sodišča sprašuje, kdaj bo
               vendarle prišlo do postopka, je odgovor : <q>"Ne vemo."</q> Samo služnost, spoštovani, en
               notarski zapis. Lastnina je jasna. Dve leti niti prvega naroka ni, vi pa govorite, da
               bo za pet tisoč in še nekaj ljudi vse tako, kot je treba, in to pri oporokah, ko gre
               za mnogo, mnogo težje primere. Gre za mnogo težje primere.</p>
               <p>In ta zakon, ki ga mi predlagamo, govori samo o tem, da omejimo možnost zastaranja in
               da povrnemo tudi tistim, kajti absolutno dolgo bo to. Poglejte, pred 20 leti se je
               zgodila na primer krivica, nekdo je dobil nepremičnino, ki je ne bi smel. V teh 20
               letih je, misleč, da je njegova, vanjo tudi vlagal. Lahko jo je dal delno zapisati
               tudi že svojim svojcem. Veste, koliko postopkov je to, ko se bo ugotovilo, da pa je
               lastnik povsem nekdo drug. In vi ne morete pričakovati, da bodo zdaj posamezniki sami
               reševali te postopke in začeli trkati po vratih in govoriti: <q>»Ali boš šel ti ven iz
               te hiše.«</q> Najprej bo treba pogledati, koliko je vložil tako imenovani novi lastnik,
               ki ni bil lastnik. Potem, ali je sploh samo on še lastnik, ker je lahko prav tako
               naredil že naprej zapis nepremičnine, ker vsak lahko dela s svojo nepremičnino in
               svojo lastnino, kar želi v tej državi. Ne nazadnje jo lahko podariš tudi v dobrodelne
               namene pa je ni več.</p>
               <p>Toliko stvari bo tukaj za seboj potegnjenih, ampak zdaj sem izpostavila samo
               nepremičnino in ta zaplet, ker sem želela pokazati, kako dolgo meljejo naši
               pravosodni mlini. Nedopustno dolgo. In da se bo tukaj odprlo res široko polje težav,
               ki se bodo šele tekom postopka ugotovile. Jaz mislim, da ta zakon samo pomaga pri
               tem, da pridemo do rešitev čim prej. Se strinjam tudi s poslancem Verbičem, zelo
               dobra razprava, pa ne zato, ker podpira zakon, dobra razprava je tudi takrat, ko
               zagovarja svoje in kakšno stvar ne podpira, pa bom vedno rekla, da je razprava dobra.
               Imamo pač različne poglede. Ampak da je treba stvari morda še pogledati, pogledati
               tudi kakšen člen, ga morda spremeniti, dodati še kaj. Pogledati še kakšno stvar, ki
               smo jo morda kot predlagatelji v tem trenutku ne spregledali, ampak je niti ne
               poznamo. Saj je ne moremo poznati.</p>
               <p>Ampak dejstvo je, da smo se lotili zadeve sistemsko z zakonom. Gospod Masleša in
               sedaj njegova namestnica so se pa tako, da so ljudem sporočili obvestilo: pravdajte
               se. Pustite to, kaj je zdaj. To je na podlagi tega, ker je zadeva odjeknila v
               javnosti in je ni moč spraviti nazaj. Ko duh iz steklenice pobegne, ga ne moreš
               spraviti nazaj. Dejstvo pa je, da interes sodišč ni bil, da se krivica popravi na
               način, kot bi se spodobilo za to, kar je storila država oziroma sodišča. Mi smo
               posledično tukaj dolžni, da za to poskrbimo.</p>
               <p>Če smo res za izbrisane, za katere še vedno trdim, da v veliki meri so imeli kar
               nekaj časa, da zadeve uredijo, ampak zahtevali individualne rešitve ravno zaradi
               tega, da se ne bi dogajale krivice in se jim danes na ta način tudi to vrača, ne
               čakajmo na Evropsko sodišče. Lastnim državljanom omogočimo, da bodo te zadev rešene
               prej. Čustvene dimenzije, čeprav me nekateri zato kritizirajo, češ, pa kaj čustva,
               tukaj je pa ja vedno posredi denar. Veste, ni res. Čustvena dimenzija pomeni tudi to,
               da ima nekdo občutek, da se mu je odreklo nekaj, da ga je nekdo zanemaril, da ga je
               morda nekdo pozabil. Pa ga ni. Pa je v tej veri lahko živel 40 let. Na koncu pa se
               izve, da ni bilo tako. In bog daj, da je večina teh vsaj živih, da bi vsaj v tem delu
               doživela to zadoščenje, da ni bilo tako, kot so ves čas mislili, da je. Ampak na
               drugi strani pa ne delajmo novih krivic tistim, ki so, misleč, da je to njihovo, tako
               tudi živeli. Zato bo potrebna velika previdnost, da ne naredimo novih krivic. Zato
               menimo, da je ta zakon dober, ker dopušča nek časovni okvir v smislu nezastaranja in
               konkretno določa, na kakšen način bi se zadev lotili.</p>
               <p>Še enkrat, jaz upam, da zavrnitev zakona ne bo zgolj zato, ker vaš minister ne sme
               slišati za SDS, ampak naj tokrat meč res usmeri v vsaj to rešitev. Če že drugih
               stvari iz koalicijske pogodbe ni uresničil, naj reši vsaj to zadevo. Vrnimo
               dostojanstvo tem ljudem. Jaz težko tukaj kot predstavnik zakonodajne veje oblasti
               rečem, da ne moremo storiti nič, če vidimo da imamo zakon, ki lahko k temu pripomore.
               In to samo zato, ker se gremo igrice v tem smislu: nekaj predlaga opozicija in ker je
               to opozicija bežimo, tecimo, ne bomo storili. Pa saj smo vendar ljudje, dajmo iti
               enkrat malo čez sebe pa pogledati, poskušajmo se vživeti v te ljudi in kakšna krivica
               se jim je zgodila. In danes vemo, da se je. Bodimo veseli, da je vsaj do tega prišlo.
               Ampak iščimo skupne napore, da to rešimo. Zagotovo je to prvi napor, da smo
               predlagali nek zakon, ki morda ni v tem trenutku idealen, spustimo ga naprej,
               nadgradimo če je treba, poglejmo, kaj je še treba dodati na podlagi razprave in
               pokažimo tem državljanom, da še vedno ustava v tej državi nekaj pomeni. Veste, ta
               opravičila, ki so jih sodišča pisala, so meni smešna. Jaz sem v Državnem zboru že
               poslušala, ko se je nekomu odvzelo mandat, da če so se zmotili, da bo deležen vsaj
               opravičila. Veste, kaj se je zgodilo? Ko je ta oseba prišla iz zapora in šla po tem
               hodniku, so nekateri gledali v tla. Niso bili sposobni reči niti dober dan, kaj šele,
               da bi bil kdo sposoben reči: <q>»Bilo je krivično.«</q> Pa si zamislimo potem, ali ravnamo
               res prav, ali ne ravnamo prav. Včasih je dovolj samo opravičilo. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Prehajamo v sklepni del splošne razprave, v katerem dobita besedo še predstavnika
               Vlade in predstavnik predlagatelja. Predstavnik Vlade je že povedal svoje.</p>
               <p>Besedo ima predstavnik predlagatelja dr. Vinko Gorenak.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Ja, jaz pa še nisem povedal svoje. Pa ne bom porabil vsega časa. To, kar je zdajle
               govorila kolegica Bahova, sem videl predsednik, da ste poslušali. Pa bom tako rekel:
               <q>»Še imate čas. Še imate čas, da se opravičite v imenu vseh tistih, ki so pritisnili
               gumb.«</q></p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Rekel sem, da vi tudi.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Ja, jaz nisem pritisnil gumba za odvzem mandata. Ja, tako je. Okej, pustiva to. Kar
               se tiče tega zakona, pa takole. Začel bom malo nenavadno. Jaz sem v tej hiši, pa
               prej, ko še nisem bil v tej hiši, v neki drugi na Štefanovi 2, približno 16 let
               poslušal,da imamo 25 tisoč 671 izbrisanih in da moramo popraviti škodo. Ali je bilo
               tako? Potem je Kresalova to dvignila na 33 tisoč. Sedaj ko pa zakon velja že dve
               leti, jih je pa 7 tisoč500. Toliko o političnih izjavah takih in drugačnih.</p>
               <p>Kar se tiče pa zakona, poenostavljeno povedano, vidim, da se vsem mudi, ampak jaz bom
               zaradi ljudi povedal in vseh tistih 5 tisoč 329 ljudi, ki so v tej državi bili
               oškodovani zaradi oporok, ki so bile izgubljene na sodiščih in niso podedovali nekega
               premoženja, pa bi ga morali podedovati, podedoval ga je pa nekdo drug. Jaz vsem
               osebno kot tudi tisti pravniki, tako da državni sekretar ne boste mislili, jaz sem
               nekaj bivših ustavnih sodnikov kontaktiral pri vprašanju zastaranja, ker sem rekel,
               ne bom se zaletel, da se mi bo kdo smejal. In tisti, s katerimi sem govoril, pa
               sodijo tudi v skrajni levi pol, so bili na stališču, da so stvari po petih letih
               zastarale. To pa pomeni, da je za približno 500 ljudi še možno urediti zadeve, za 4
               tisoč 800 pa ne. In ker za 4 tisoč 800 ljudi ni možno narediti zadev, smo spisali
               zakon, podoben tistemu za izbrisane, poseben zakon, ki predvideva postopke in načine,
               kako popraviti to krivico. Vi ste trdil, da je vse možno v okviru pravnega reda, ki
               obstaja. Jaz bi si želel, da imate celo prav, ampak tam marca na drugo obletnico
               boste dobili poslansko vprašanje, koliko primerov je že rešenih po dveh letih. Jaz
               verjamem, da kaj bo. Upam, da kaj bo. Odgovor na poslansko vprašanje pa že vidim,
               kakšen bo: nič še ni rešenega. Približno tak bo vaš odgovor, ker skoraj mora biti.
               Ker tudi ne verjamem, da bi lahko do takrat se karkoli rešilo.</p>
               <p>Zato smo ta zakon spisali, ker želimo tem ljudem pomagati, da čim prej pridejo do
               dostojnih odškodnin. Zakon bo koalicija v torek zavrnila. Ampak vsi tisti, ki ste
               oškodovani, se boste morali zahvaliti koaliciji, in ne tistim, ki smo skušali
               pomagati. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati? Nihče.</p>
               <p>Potem zaključujem splošno razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločali v torek, 20. 12. 2016, v okviru
               glasovanj.</p>
               <p>S tem prekinjam to točko dnevnega reda ter tudi 25. sejo Državnega zbora, ki jo bomo
               nadaljevali v ponedeljek ob 9. uri. Nasvidenje do takrat. <stage type="time">(SEJA JE BILA
                  PREKINJENA 16. DECEMBRA 2016 OB 19.23.)</stage>
               </p>
            </sp>
         </div>
      </body>
   </text>
</TEI>