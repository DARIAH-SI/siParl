<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Redna-23-2016-10-19">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|026AEDE10D303C3CC12580D7003D1E14</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=026AEDE10D303C3CC12580D7003D1E14</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-23-2016-10-19.DZ" n="23">
               <name>Redna</name>
               <date when="2016-10-19"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-23-2016-10-19.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 23. seje</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Matjaž Nemec.</stage>
            <stage type="time">Seja se je začela ob 10. uri. </stage>


            <sp xml:id="SDZ7-Redna-23-2016-10-19.sp1">

               <speaker>PODPREDSEDNIK MATJAŽ NEMEC:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjamo z nadaljevanjem 23. seje Državnega zbora. Obveščen sem bil, da se današnje
               seje ne morejo udeležiti naslednji poslanka in poslanci: gospa Violeta Tomić, gospod
               Andrej Čuš, mag. Matej Tonin, dr. Franc Trček in dr. Milan Brglez od 10.30 do 13.
               ure.</p>
               <p>Vse prisotne lepo pozdravljam!</p>
               <p>Prehajamo na <title>13. TOČKO DNEVNEGA REDA, TO JE NA PONOVNO ODLOČANJE O ZAKONU O
                  DOPOLNITVAH ZAKONA O MOTORNIH VOZILIH ter 14. TOČKO DNEVNEGA REDA, TO JE NA
                  PONOVNO ODLOČANJE O ZAKONU O SPREMEMBAH IN DOPOLNITVAH ZAKONA O PRAVILIH CESTNEGA
                  PROMETA, in sicer na skupno uvodno predstavitev o dveh zahtevah Državnega sveta.</title>
               </p>
               <p>Državni svet je na 23. izredni seji 28. 9. 2016 zahteval, da Državni zbor na podlagi
               tretje alineje prvega odstavka 97. člena Ustave Republike Slovenije pred
               razglasitvijo ponovno odloča o Zakonu o dopolnitvah Zakona o motornih vozilih ter o
               Zakonu o spremembah in dopolnitvah Zakona o pravilih cestnega prometa.</p>
               <p>Za obrazložitev obeh zahtev dajem besedo predstavniku Državnega sveta gospodu Bojanu
               Kekcu.</p>
               <p>Izvolite, gospod Kekec.</p>
            </sp>
            <sp xml:id="SDZ7-Redna-23-2016-10-19.sp2">

               <speaker>BOJAN KEKEC:</speaker>

               <p>Spoštovani predsedujoči, spoštovani poslanke in poslanci, spoštovani minister, lepo
               pozdravljeni!</p>
               <p>V nekaj kratkih besedah bi rad obrazložil stališče Državnega sveta na omenjena
               zakona, to je na Zakon o motornih vozilih in Zakon o pravilih cestnega prometa.
               Gradivo ste z obrazložitvijo dobili na klop in sem prepričan, da ste ga tudi
               prebrali, kaj Državni svet pri tem zakonu najbolj moti. Za uvod naj povem, da je
               Državni svet ta veto izglasoval z veliko večino, 23 svetnikov je bilo za veto in 6
               proti vetu, kar je tudi eden od boljših rezultatov večinske podpore v tem mandatu.
               Državni svetniki smo pri razpravi podali naslednje stvari. Največja težava prometnih
               nesreč in prometne varnosti je prav gotovo prevelika hitrost, utrujenost, nezbranost,
               alkohol in ostali dejavniki. S tem zakonom smo se pa lotili najpočasnejših vozil,
               katerih do sedaj ni bilo treba registrirati niti za njih ni bilo treba nositi čelade,
               ker so se vozili do 25 kilometrov na uro po kolesarskih stezah. Bistvo tega zakona
               torej je, da se spreminja terminologija kolesa s pomožnim motorjem. Zakon o motornih
               vozilih pa ima le štiri člene, je kratek. S prvim členom se spreminja 31. člen
               zakona, z drugim 50. člen, tretji, ki pa je najbolj bistven in pravi, da morajo biti
               po 1. maju 2017 mopedi, pri katerih trajna nazivna moč pogonskega motorja ne presega
               4 kilovatov in konstrukcijsko določena hitrost ne presega 25 kilometrov na uro,
               registrirani.</p>
               <p>Menimo, da se s to definicijo, s tem zakonom postopoma ukinjajo tako imenovane
               petindvajsetice, ki jih marsikdo imenuje počasneži. Kolo z motorjem bo po novem treba
               poslati na tehnični pregled in tudi zavarovati, obvezno bo tudi nošenje čelade.
               Ocenjujemo, da je zelo širok krog državljanov ravno zaradi tega kupoval ta vozila,
               ker so bila primerna, poceni in ni bilo dodatnih stroškov za njihovo uporabo.
               Kolikšen bo ta znesek, praktično ni bilo do zdaj nikjer točno, eksaktno povedano.
               Dejstvo je, da se je lahko na spletu zasledilo, da zavarovalnice računajo, da zna
               biti ta znesek zavarovanja med 20 in 40 evrov, tu je pa seveda še tehnični pregled.
               Nihče ne razmišlja, da so omenjena vozila pod dosedanjimi pogoji uporabljali predvsem
               šolarji, tudi starejši; in po sprejetju tega zakona bi to pomenilo marsikomu kar
               precej nevšečnosti. Kaj bo po naši oceni posledica tega? Če bodo ta počasna in
               sorazmerno varna vozila izginila iz prometa, za približno enak znesek je možno kupiti
               motor, ki ima omejitev do 45 kilometrov, se bo prav gotovo povečala nabava ali nakupi
               teh hitrejših vozil, ki se pa ne morejo voziti po kolesarskih stezah, cestah; ampak
               morajo iti med avtomobile v promet. Zato se nam pojavlja vprašanje, ali bomo s tem
               res dosegli višje standarde prometne varnosti in, ključno, ali se bo prometna varnost
               res s tem povečala. Omenjene so bile tudi zlorabe, ta vozila, ki so ponavadi
               elektronsko omejena na hitrost 25 kilometrov na uro, je možno predelati in odpraviti
               te blokade, ki omogočajo bistveno večje hitrosti. Pa vendar menimo, da se da proti
               tem nadobudnim mladim inovatorjem uporabiti druge metode, ne pa da na ta račun
               kolektivno kaznujemo 40 tisoč ljudi, ki se teh pravil držijo. Tudi policija ima prav
               gotovo na razpolago sredstva, s katerimi bi uspešno nadzirali te, ki blokade
               odstranjujejo iz motorja, kar omogoča višje hitrosti. Tehnični pregledi in
               registracija poleg dodatnih stroškov resda pomenijo neko evidentiranje. S tehničnimi
               pregledi pa ravno tako ne bomo odpravili odstranjevanja blokad, saj vemo, da se lahko
               to blokado pred tehničnim pregledom znova namesti. Ko gre motor skozi tehnični
               pregled, je okej; potem pa se zopet to blokado odstrani. In to po naši oceni ni tista
               stvar, ki bi uredila to področje.</p>
               <p>Morda še glede nošenja čelad. Tudi v teh dveh zakonih je zapisano, da je poslej
               obvezna čelada za vse uporabnike koles in tudi teh koles z motorjem do 25 kilometrov
               na uro. Do zdaj je bila ta meja postavljena do 14 let, od zdaj je 18 let. In kazen za
               mladoletne kršitelje, ki jo bodo plačali starši, je kar 125 evrov. Menimo, da je to
               mogoče nekoliko preveč restriktiven ukrep. Če primerjamo z drugimi državami, je
               obvezno nošenje čelad v Avstriji do 12. leta, na Hrvaškem sicer nekoliko višje, do
               16. Leta; uporaba čelad pa ni obvezna v Franciji, Nemčiji, Italiji, Švici, na
               Madžarskem in tudi v najbolj kolesarski državi, na Nizozemskem. Menimo, da bi bilo
               veliko bolj učinkovito, da se več sredstev vloži v kolesarsko infrastrukturo, v
               kvalitetne kolesarske steze, tudi v preventivo, izobraževalno dejavnost s tega
               področja, mogoče tudi kakšne davčne olajšave za te rekvizite, ki povečujejo varnost;
               pa tudi tistim uspešnimi občinam, ki imajo dobre programe s področja prometne
               varnosti kolesarstva, dodeliti več sredstev. Na podlagi te kratke obrazložitve naj
               povem, da smo v Državnem svetu bili mnenja, da zakon ni primeren za sprejetje oziroma
               smo v Državni zbor vrnili dopolnitev zakona v ponovno obravnavo; in s tem tudi
               možnost, da se pripravi boljši zakon, ki pa bi resnično reševal vse težave na tem
               področju. Hvala lepa.</p>
            </sp>
            <sp xml:id="SDZ7-Redna-23-2016-10-19.sp3">

               <speaker>PODPREDSEDNIK MATJAŽ NEMEC:</speaker>

               <p>Hvala lepa predstavniku Državnega sveta gospodu Bojanu Kekcu.</p>
               <p>Zahtevo je obravnaval Odbor za infrastrukturo, okolje in prostor kot matično delovno
               telo.</p>
               <p>Za predstavitev poročila odbora dajem besedo predsedniku gospodu Danilu Antonu Rancu.</p>
               <p>Gospod Ranc, izvolite, beseda je vaša.</p>
            </sp>
            <sp xml:id="SDZ7-Redna-23-2016-10-19.sp4">

               <speaker>DANILO ANTON RANC (PS SMC):</speaker>

               <p>Spoštovani podpredsednik, hvala za besedo. Spoštovani minister, lep pozdrav tudi
               vam! Lep pozdrav tudi poslankam in poslancem Državnega zbora!</p>
               <p>Podal bom poročilo Odbora za infrastrukturo, in sicer kot podpredsednik in ne
               predsednik, da popravim predsedujočega. Odbor za infrastrukturo, okolje in prostor je
               na 42. nujni seji 12. 10. 2016 kot matično delovno telo obravnaval zahtevo Državnega
               sveta, da Državni zbor ponovno odloča o Zakonu o dopolnitvah Zakona o motornih
               vozilih; in zahtevo Državnega sveta, da Državni zbor ponovno odloča o Zakonu o
               spremembah in dopolnitvah Zakona o pravilih cestnega prometa, ki ga je Državnemu
               zboru predložila skupina poslank in poslancev s prvopodpisanim kolegom Igorjem
               Zorčičem in ju je Državni zbor sprejel na 22. seji 22. 9. 2016. Zahtevo Državnega
               sveta je članicam in članom predstavil državni svetnik Bojan Kekec, ki je podobno kot
               danes predstavil poglavitne razloge, zaradi katerih Državni svet nasprotuje obema
               zakonoma in predlaga Državnemu zboru, da o njiju ponovno odloča. Svoje stališče do
               zahteve Državnega sveta sta predstavila tudi poslanec Igor Zorčič v imenu
               predlagatelja obeh zakonov in minister za infrastrukturo dr. Peter Gašperšič v imenu
               Vlade, ki sta izpostavila svoje argumente v podporo predlaganim rešitvam v obeh
               zakonih oziroma sta zavrnila očitke iz zahteve Državnega sveta. Predstavnik
               predlagatelja in predstavnik Vlade bosta omenjene argumente predstavila sama v
               nadaljevanju te seje.</p>
               <p>Na seji odbora je tudi predstavnik Javne agencije Republike Slovenije za varnost
               prometa Igor Velov izrazil podporo obema zakonoma, saj bosta po njihovem mnenju
               pripomogla k večji varnosti vseh udeležencev v prometu. Poudaril je, da se z uvedbo
               tehničnih pregledov, registracijo in zavarovanjem uredi odškodninska odgovornost, ki
               sedaj ni urejena. Izpostavil je, da v zvezi s tem dobijo številna opozorila
               oškodovancev, katerim je bila v prometni nesreči povzročena škoda s strani voznikov
               mopedov, katerih najvišja konstrukcijsko določena hitrost ne presega 25 kilometrov na
               uro; voznik pa je s kraja nesreče pobegnil in ga zaradi tega, ker vozilo ni označeno
               z registrsko tablico, ni mogoče izslediti. Še posebej odločno pa je izrazil podporo
               odločbam, ki ureja nošenje čelad. V zvezi s tem opozoril na številne mednarodne
               študije, iz katerih je razvidno, da se z uporabo čelade verjetnost poškodbe glave ali
               nesreče s smrtnim izidom zmanjša za 60–70 %. Mnenje k zahtevi Državnega sveta je v
               skladu s svojimi pristojnostmi preučila tudi Zakonodajno-pravna služba, ki je
               izpostavila, da se navedbe Državnega sveta nanašajo na vprašanja, povezana s presojo
               vsebinske primernosti zakonskih ureditev. Tako opredeljena vprašanja presegajo okvir
               njihovih nalog, ki jih določa 27. člen Poslovnika Državnega zbora, zato se do
               navedenih utemeljitev Državnega sveta ni opredelila.</p>
               <p>V razpravi so opozicijski poslanci izrazili podporo zahtevi Državnega sveta in so se
               v svojih razpravah oprli zlasti na njihove očitke. Poudarili so, da po njihovem
               mnenju v zakonih že definicija vozil ni jasna in posledično ne bo možno razlikovanje
               med kolesi s pomožnim motorjem in mopedi. Zlasti so izrazili nasprotovanje ureditvi,
               ki predvideva registracijo in tehnične preglede, zavarovanje mopedov, katerih
               najvišja konstrukcijska določena hitrost ne presega 25 kilometrov na uro, saj bo
               predstavljala dodatne finančne in druge obveznosti za lastnike. Menili so, da z
               uvedbo tehničnih pregledov tudi ne bo mogoče preprečiti zlorab, ki se jih poslužujejo
               nekateri lastniki, ko iz mopedov odstranjujejo blokade in maksimalno hitrost dvignejo
               bistveno višje, včasih tudi do 80 kilometrov na uro. Podobno kot na drugi obravnavi
               novel zakonov na matičnem delovnem telesu so izrazili mnenje, da bi bile ustreznejše
               rešitve, ki jih je predvidela novela Zakona o pravilih cestnega prometa in jo je v
               zakonodajni postopek vložila Poslanska skupina Nove Slovenije aprila letos. V njej je
               bila predvidena sklenitev obveznega osnovnega zavarovanja, na podlagi katerega bi
               bila v primeru povzročene prometne nesreče krita odgovornost. Predlog pa ni
               predvideval tehničnega pregleda in registracije teh vozil, temveč zgolj uporabo
               identifikacijske tablice. Le-te bi pristojni upravni organ izdal lastniku na podlagi
               sklenjene kupoprodajne pogodbe in vozilo vpisal v evidenco koles s pomožnim motorjem.
               S takšno ureditvijo bi po njihovem mnenju finančno bistveno manj obremenili lastnike,
               vseeno pa omogočili njihovo identifikacijo v prometu, kar se je v konkretnih primerih
               v praksi res izkazalo kot potrebno. Glede določb o obvezni uporabi čelad pa so
               izrazili večjo naklonjenost rešitvi, po kateri bosta voznik in potnik na kolesu
               motorja, katerega najvišja konstrukcijsko določena hitrost ne presega 25 kilometrov
               na uro, morala uporabljati zaščitno čelado do dopolnjenega osemnajstega leta
               starosti.</p>
               <p>Predlagatelj je v zvezi z izpostavljenimi mnenji pozicijskih poslancev poudaril, da
               tehnični pregled res ne bo v celoti preprečil zlorab. Lastniki teh vozil pogosto
               odstranijo blokade, ki preprečujejo doseganje bistveno večje hitrosti. Taka predelava
               v nekaterih primerih omogoča celo hitrosti do 80 kilometrov na uro. Izrazil je
               prepričanje, da je ravno zato tehnični pregled še toliko bolj smiseln, saj je za tako
               predelano vozilo, ki lahko doseže tudi do 80 kilometrov na uro, tehnična brezhibnost
               še toliko bolj pomembna. Z tega vidika bi to pripomoglo k večji varnosti voznika in
               drugih udeležencev v prometu; podoben pozitiven učinek pa bi predstavila tudi obvezna
               uporaba čelade za voznike in potnike na teh vozilih. V zvezi s predlogom, da bi se
               namesto tehničnega pregleda in registracije uvedla zgolj identifikacijska tablica, pa
               je poudaril, da veljavni sistem ne pozna pojma identifikacije, na podlagi katere bi
               bilo možno izdati identifikacijsko tablico; temveč je možno vozilo identificirati
               zgolj na podlagi registracije. Opozoril je, da bi uvedba nove vrste registracije
               oziroma identifikacija pomenila tudi nujnost izpeljave različnih dodatnih upravnih
               postopkov, ki bi še podaljšali čas uvedbe tega sistema v prakso. Glede ocene
               nasprotnikov zakona, da bo poleg stroškov tehničnega pregleda in registracije
               precejšnje breme za nekatere lastnike teh vozil predstavljala tudi oddaljenost do
               delavnic, ki opravljajo tehnične preglede, pa je spomnil, da je bilo tudi s strani
               pristojnega ministrstva večkrat poudarjeno, da bo opravljanje tehničnih pregledov teh
               vozil omogočeno tudi na terenu; na podoben način, kot se to že sedaj izvaja za
               traktorje. Prav tako pa se je ministrstvo tudi zavezalo, da bo znižalo predpisano
               frekvenco in pogostost tehničnih pregledov.</p>
               <p>Po opravljeni razpravi je odbor z 9 glasovi za in 5 proti, torej z večino glasov
               vseh članov, sprejel naslednje mnenje: Zakon o dopolnitvah Zakona o motornih vozilih
               je ustrezen. Nato je odbor z 10 glasovi za in 5 proti, torej prav tako z večino
               glasov vseh članov, sprejel še naslednje mnenje: Zakon o spremembah in dopolnitvah
               Zakona o pravilih cestnega prometa je ustrezen. Če strnem nekaj misli o razpravi, ki
               jo je bilo tudi danes slišati in tudi v Državnem svetu, nekaj primerjav s športom,
               tudi z atleti, tudi danes smo govorili bolj o nekem rezultatu; vendar poudarjam, da
               je to parlament in moramo na nek način ravnati odgovorno. Mislim, da je odbor v svoji
               razpravi nakazal ravno to kot pravilno rešitev, kot odgovorno dejanje odbora, članov
               odbora. Vse razprave, ki skušajo prikazati ta zakon kot nepotreben, so na nek način
               pokazale, da bomo s to rešitvijo povečali varnost v prometu. Vsako življenje, ki bo
               rešeno tudi s tem zakonom, pomeni veliko; zato na nek način mislim, da ta zakon
               zasluži podporo v našem parlamentu in odgovoren odnos parlamenta do varnosti v
               prometu, predvsem pa do najmlajših, predvsem otrok. Hvala lepa.</p>
            </sp>
            <sp xml:id="SDZ7-Redna-23-2016-10-19.sp5">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, gospod Ranc.</p>
               <p>Za obrazložitev mnenja dajem besedo predstavniku predlagatelja zakonov gospodu
               Igorju Zorčiču.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-19.sp6">

               <speaker>IGOR ZORČIČ (PS SMC):</speaker>

               <p>Spoštovani podpredsednik, hvala za besedo. Spoštovani gospod minister, kolegice in
               kolegi!</p>
               <p>Pred nami sta Zakon o motornih vozilih in Zakon o pravilih cestnega prometa. Če smo
               v predhodnih fazah sprejemanja teh zakonov govorili o tem, da sta medsebojno zelo
               povezana, lahko danes rečem, da sta nekako vsak zase oba zelo pomembna za doseganje
               cilja, ki smo si ga predlagatelji zastavili, to je povečanje neke varnosti v prometu,
               povečanje sledljivosti v primerih storitve prekrškov, storitve kaznivih dejanj v
               primerih, ko pride do nekakšnih okoliščin prometnih nesreč, ko je treba pridobiti
               odškodnino za oškodovance. V Sloveniji je Državni zbor leta 2013 sprejel Resolucijo o
               nacionalnem programu varnosti cestnega prometa za obdobje 2013–2022. Eden od ciljev,
               ki je zapisan v tej resoluciji, je tako imenovana Vizija nič. Vizija nič pomeni nič
               smrtnih žrtev in nič hudo telesno poškodovanih oseb zaradi prometnih nesreč v
               Sloveniji. Citiram iz resolucije: "Vizija nič je pozitiven in odgovoren odnos
               ustvarjalcev in udeležencev cestnoprometnega sistema, ki so s svojim celotnim
               delovanjem in ravnanjem dolžni preprečiti najhujše posledice prometnih nesreč ter
               zagotoviti varen dolgoročni cilj: nič mrtvih in nič hudo poškodovanih zaradi
               prometnih nesreč. Z moralnega vidika je to edini možni dolgoročni cilj vseh humanih
               družb ter kot takšen jasen in razumljiv cilj vseh sodelujočih ustvarjalcev in
               udeležencev cestnoprometnega sistema. Vizija nič zato zahteva spremembo razmišljanja
               in ravnanja oblikovalcev sistema, izvajalcev in prometnih udeležencev. Z vizijo nič
               se odgovornost za ustvarjanje varnega sistema prenaša na slehernega soustvarjalca in
               uporabnika cest, kot takšna pa postaja nosilka humane in politične skrbi za večjo
               varnost na cestah po vsej Evropski uniji. Vizija nič obvezuje državne organe in
               organizacije, organe samoupravnih lokalnih skupnosti, strokovne institucije,
               organizacije civilne družbe in posameznike, da vse svoje odločitve in ravnanje
               usmerijo k njeni uresničitvi." Prometni sistem pa prilagodijo in oblikujejo tako, da
               v njem ne bodo ljudje umirali in se telesno poškodovali.</p>
               <p>Predlagatelji smo prav z namenom doseganja teh ciljev in z namenom doseganja boljše
               varnosti v prometu predlagali dva zakona. Zakon o motornih vozilih določa obveznost
               registracije mopedov, katerih trajna nazivna moč pogonskega motorja ne presega 4
               kilovate in konstrukcijsko določena hitrost ne presega 25 kilometrov na uro. Kolikor
               je bilo slišati od predstavnika Državnega sveta, naj bi bila zakona sporna zaradi
               tega, ker so definicije nejasne. Jaz lahko v zvezi z Zakonom o motornih vozilih
               povem, da tukaj neke posebne definicije niti ni in je določilo zakona povsem jasno.
               Mislim, da je to razvidno tudi iz odziva, ki smo ga lahko zaznali v medijih, na
               družbenih omrežjih in podobno. Skratka, tu ni nobenega dvoma, da gre za tiste mopede,
               ki imajo omejeno konstrukcijsko hitrost do 25 kilometrov na uro in za katere se
               določa obveznost registracije. Kar se tiče očitka Državnega sveta, da gre z zakonom
               za nekakšno finančno obremenjevanje lastnikov takšnih vozil, lahko povem, da se v tem
               zakonu posebej v zvezi s tem nismo opredeljevali, ker smo v osnutku besedila in
               sprejetem besedilu šli v smer, da se zadeva uredi na način, kot to velja za tista
               malo močnejša vozila, ki vozijo do 45 kilometrov na uro. Kar se tiče spreminjanja
               terminologije kolesa s pomožnim motorjem pa lahko še povem, čeprav se to nanaša na
               naslednji zakon, do katerega se bom še posebej opredelil, pa velja, da mi teh koles v
               terminologiji nismo spreminjali. Edina terminologija, ki smo jo spreminjali v zakonu,
               je samo terminologija oziroma definicija kolesa, ki smo jo posodobili. To pomeni, da
               kolo ni več samo navadno kolo, bicikel, če želite; temveč je tudi tisto, ki ima
               električni motor z močjo do 250 vatov in ki je definiran v skladu s sodobnimi
               evropskimi trendi, katerim so se že prilagodili tudi proizvajalci teh vozil že več
               let nazaj.</p>
               <p>Zakon o pravilih cestnega prometa določa obveznost nošenja čelade za tako imenovane
               petindvajsetice; vsak uporabnik bo lahko izbiral – kolesarsko ali motoristično.
               Obveznost čelade je določena do dopolnjenega osemnajstega leta za kolesa, za navadna
               kolesa, torej za vse mladoletne kolesarje. Kot že rečeno, pa je nova tudi definicija,
               to pomeni, da bodo kolesarji dolžni nositi čelado tudi na vozilih z električnim
               motorjem do moči 250 vatov. Iz resolucije, ki sem jo maloprej omenil, izhaja, da je
               temeljni cilj zmanjšanje števila smrtnih žrtev ter hudo telesno poškodovanih med
               kolesarji za 50 % oziroma v letu 2022 ne sme umreti več kot 7 kolesarjev, hudo
               poškodovanih pa ne sme biti več kot 74. In če se vprašamo, ali je vožnja s kolesi in
               temi petindvajseticami res tako nedolžna, lahko po statistikah ugotovimo, da je lani
               na naših cestah umrlo 14 kolesarjev, v letu 2014 – 13 in v letu 2013 – 20 kolesarjev.
               Gre za udeležence v prometu, ki so ogroženi. Podatki kažejo, da je najpogostejši tip
               prometne nesreče z udeležbo kolesarja bočni trk, v 28 %, v smrtnih primerih pa bočni
               trk v 45 % in čelni trk v 25 %. Ni odveč omeniti, da je bilo v letu 2015 v prometnih
               nesrečah udeleženih tisoč 353 kolesarjev, v katerih je umrlo 14, kot sem že omenil;
               216 se jih je hudo telesno poškodovalo, lahke telesne poškodbe pa je utrpelo 969
               kolesarjev.</p>
               <p>Predloga obeh zakonov torej sledita ciljem resolucije, ki sem jo omenil. V Državnem
               zboru bomo obravnavali tudi poročilo o izvajanju omenjene resolucije, ki smo ga
               prejeli 7. 7. 2016 in iz katerega izhaja, da ciljev, ki so bili zastavljeni v
               resoluciji, še nismo dosegli. Tudi napor s tem zakonom je pomemben korak, da se
               zmanjša število smrtnih žrtev in število hudo telesno poškodovanih udeležencev v
               prometu, ki uporabljajo kolesa in tudi te petindvajsetice. Naj še omenim, da to
               področje petindvajsetic, ki se veliko omenja, ni urejeno, teh vozil ni treba
               registrirati; še več, teh vozil nikjer ne vodimo, v nobenih evidencah in tudi v tej
               statistiki ne. Kolikor je meni znano, so poškodovani, hudo telesno poškodovani in
               umrli šteti v statistiko kolesarjev, tako da tukaj niti nimamo pravega vpogleda.
               Vsako operiranje s tem, kako varna ali nevarna je vožnja z petindvajsetico, je
               govorjenje na pamet. Spoštovani kolegice in kolegi, predlagam, da naredimo ta napor,
               da z minimalno spremembo zakona določimo to, kar nam narekuje ta resolucija, da gremo
               v korak s časom in določimo obveznost uporabe čelad za mladoletnike, pri
               petindvajseticah za vse uporabnike in da tudi uredimo področje, ki je siva lisa v
               prometu, to je področje petindvajsetic, ki se vozijo neregistrirane in nezavarovane
               po naših cestah. Naj omenim, da bo takšen korak pripomogel k večji varnosti, k večji
               pravni varnosti in tudi premoženjski varnosti, kadar govorimo o zavarovanjih.
               Hvala.</p>
            </sp>
            <sp xml:id="SDZ7-Redna-23-2016-10-19.sp7">

               <speaker>PODPREDSEDNIK MATJAŽ NEMEC:</speaker>

               <p>Hvala, gospod Zorčič.</p>
               <p>Besedo dajem predstavniku Vlade za predstavitev mnenja, in sicer ministru za
               infrastrukturo dr. Petru Gašperšiču.</p>
               <p>Gospod minister, izvolite.</p>
            </sp>
            <sp xml:id="SDZ7-Redna-23-2016-10-19.sp8">

               <speaker>DR. PETER GAŠPERŠIČ:</speaker>

               <p>Hvala, podpredsednik, za besedo. Spoštovane poslanke, spoštovani poslanci!</p>
               <p>Danes v tem cenjenem zboru že tretjič razpravljamo na temo čelad, registracije
               mopedov do 25 kilometrov na uro in koles. Jaz mislim, da so vse te razprave doslej
               nedvomno pokazale, da se vsi strinjamo s tem, da je to področje na nek način treba
               urediti. Mislim, da je prijaznost dosedanje ureditve, kjer smo bili zelo liberalni in
               ni bilo treba teh mopedov oziroma po dosedanji zakonodaji koles z motorjem, ki gredo
               do 25 kilometrov na uro, registrirati, da zanje ni bilo treba uporabljati čelade.
               Zaradi prijaznosti dosedanje ureditve so nam zadeve na tem področju ušle z vajeti.
               Mislim, da to vsi lahko vidimo, da je bil zaradi te prijaznosti zelo veliko uvoz teh
               mopedov; zelo veliko teh mopedov ne izpolnjuje teh zahtev, ki jih zakon predvideva,
               da bi jih. Posledično se dogaja, da na cestah potem vozniki s temi mopedi vozijo brez
               čelad nad predpisano hitrostjo, kar je še dodatno ogrožanje njih samih in tudi drugih
               udeležencev v prometu. Mi vemo, da se s temi mopedi vozi po kolesarskih stezah s
               preveliko hitrostjo, da se vozi brez čelad po cesti tudi s preveliko hitrostjo. Na
               tem segmentu smo bili oziroma smo doslej res neka temna lisa na zemljevidu Evrope.
               Druge države, tudi sosednje, imajo to področje drugače urejeno, ti mopedi morajo biti
               registrirani, za te mopede je potrebna uporaba čelade. S temi predlogi skušamo mi te
               zadeve urediti, vlada to zelo podpira.</p>
               <p>Upam, da boste danes pripoznali to nujnost ureditve zaradi večje varnosti te zelo
               ranljive skupine udeležencev, veliko je bilo že o tem povedanega, tako da niti tega
               ne bi ponavljal, ter tudi zaradi boljše možnosti nadziranja teh mopedov. Tudi iz vseh
               teh dosedanjih razprav v Državnem zboru, na Odboru za infrastrukturo ter tudi v
               Državnem svetu prilike veta je bilo na nek način opaziti in začutiti, da ureditev
               glede čelad ni predmet nekega večjega nasprotovanja. Bilo je celo slišati, da smo
               morda preveč prizanesljivi v tej skupini, ko za kolesarje predpisujemo čelado samo do
               18 let. Bilo je slišati celo glasove, zakaj ne za vse tako, kot pravimo za mopede, da
               morajo imeti vsi čelado. Nekateri so mnenja, da bi tudi za vožnjo s kolesom morala
               biti predpisana čelada ne glede na starost. Pa vendar smo menili, da je ustrezno, da
               se predpiše zaradi varnosti mladoletnikov obveznost čelade do starosti 18 let. Nad to
               starostjo pa je presoja vsakega odraslega osebka, ali bo čelado uporabljal ali ne.
               Seveda nas izkušnje učijo, da je ta čelada zelo priporočljiva pri vsaki vožnji s
               kolesom, bodisi za rekreativno bodisi za vsakdanjo uporabo v mestnem vrvežu.</p>
               <p>Predmet debate in nasprotovanj pa je postala zahteva po registraciji, predvsem z
               naslova s tem povezanih stroškov in birokracije, ki naj bi se s tem uvajala. Moram
               povedati, da je strošek tehničnega pregleda za te mopede – s tem povezana so bila
               nasprotovanja tehničnim pregledom – 17 evrov. Po sedanjem predlogu je predvideno, da
               se tehnični pregled mora narediti ob prvi registraciji. Predvideno je, da bi se s 1.
               5. naslednje leto to začelo delati. Potem je prvi naslednji tehnični pregled čez
               štiri leta, sledita sta dva tehnična pregleda na dve leti in potem na vsako leto. Ob
               razpravah, da je to morda nesorazmeren ukrep, preveč zahteven ukrep, smo potem tudi
               na vladi oziroma na ministrstvu razmišljali, da bi naredili korak, da se tudi ta
               zahteva še dodatno omili; predvsem zato, ker vemo, da s temi mopedi, ki gredo do 25
               kilometrov na uro, dejansko ne prevozimo letno veliko število kilometrov. Tukaj se
               vrti številka tisoč do dva tisoč kilometrov na leto. To niso take razdalje, ki bi
               predstavljale, da je to vozilo lahko v tem času ne vem kako izrabljeno. Pripravljeni
               smo prisluhniti tem predlogom, da se te zahteve po tehničnih pregledih še razredčijo;
               in sicer so bili predlogi, da je to na štiri leta ali na pet let. Po razpravah tudi
               na ministrstvu ocenjujemo, da bi to dejansko lahko bilo narejeno na pet let. Mi bomo
               ta predlog tudi vključili v spremembe Zakona o motornih vozilih; te celovite,
               obsežnejše spremembe, ki jo pripravljamo na ministrstvu. Ta sprememba bo prišla v
               Državni zbor v prvi polovici leta 2017.</p>
               <p>Če danes podpremo oba zakona, se jaz zavezujem, da bomo za naslednjo obsežnejšo,
               celovito novelacijo Zakona o motornih vozilih tudi to zahtevo po tehničnih pregledih
               za mopede do 25 kilometrov na uro ustrezno prilagodili, da bo tudi ta frekvenca potem
               redkejša; torej predlagali bomo na pet let. Na ta način se bo tudi ta strošek
               tehničnega pregleda, to je 17 evrov, porazdelil na pet let, kar pomeni praktično tri
               evre na leto, kar je res zanemarljivo z vidika tega stroška tehničnega pregleda.
               Seveda pa tukaj ostajajo še stroški registracije teh vozil, ki pa so zaradi tega, ker
               je vozilo registrirano, tudi vključeno v ta sistem tehničnih pregledov in je to
               zavarovanje obvezno, tudi ti stroški zavarovanja so zaradi tega cenejši. Že sedaj
               lahko ta vozila zavarujemo na prostovoljni bazi in če sem prav informiran, to
               zavarovanje stane okoli 55 evrov. Ko bo to obvezno, se bo ta strošek tega zavarovanja
               ustrezno znižal in se bo gibal strošek zavarovanja okoli 30 evrov. To zavarovanje se
               bo lahko načeloma sklenilo za več let, da potem ti niti ne boš rabil vsako leto
               hoditi na upravno enoto ali na organizacijo, kjer se urejajo te registracije; ampak
               boš lahko tudi za več let zadeve uredil. V tem smislu bomo zelo olajšali tudi to
               birokratsko plat urejanja obveznosti registracije in zavarovanja. Še to bi poudaril,
               kar je bilo tudi diskutirano, da je večkrat problem s temi mopedi do 25 kilometrov na
               uro priti na neko organizacijo, ki izvaja tehnične preglede, ki je lahko oddaljena
               tudi po več deset kilometrov. V tem smislu bomo predlagali, da je tovrstna vozila
               možno tehnično pregledati tudi na terenu po analogiji, kot se izvajajo tehnični
               pregledi za kmetijsko mehanizacijo oziroma za traktorje. S tem bi zaključil. Mislim,
               da s predlogoma teh dveh zakonov res delamo pomemben korak naprej za večjo prometno
               varnost najranljivejših udeležencev v prometu ter tudi za nadzor nad temi vozili.
               Upam in naprošam vas, poslanke in poslance, da tema dvema zakonoma ponovno namenite
               podporo. Hvala lepa.</p>
            </sp>
            <sp xml:id="SDZ7-Redna-23-2016-10-19.sp9">

               <speaker>PODPREDSEDNIK MATJAŽ NEMEC:</speaker>

               <p>Hvala lepa vam, gospod minister.</p>
               <p>Besedo dajem predstavnikom poslanskih skupin za predstavitev stališč.</p>
               <p>Začnemo s Poslansko skupino Demokratične stranke upokojencev Slovenije, v njenem
               imenu gospod Ivan Hršak.</p>
            </sp>
            <sp xml:id="SDZ7-Redna-23-2016-10-19.sp10">

               <speaker>IVAN HRŠAK (PS DeSUS):</speaker>

               <p>Hvala za besedo, spoštovani podpredsednik. Spoštovani minister, državni svetnik,
               kolegice in kolegi!</p>
               <p>Na zahtevo Državnega sveta danes ponovno odločamo o dveh novelah zakonov s področja
               varnosti udeležencev v cestnem prometu, in sicer o Zakonu o motornih vozilih in
               Zakonu o pravilih cestnega prometa. Prejšnjič smo v naši poslanski skupini pri
               obravnavi obeh novel napovedali enotno podporo obema predlogoma, vendar so se med
               razpravo stališča nekaterih naših poslancev spremenila, kar pomeni, da zakona nista
               dobila naše enotne podpore. Kljub temu pa bo tokrat naše glasovanje enotno, oba
               predloga zakonov bomo tokrat torej podprli. Tako smo se odločili na podlagi
               ministrovih zavez, danih na matičnem delovnem telesu in tudi danes. Minister za
               infrastrukturo je namreč dal javno zavezo, da se bo registracija koles s pomožnim
               motorjem, katerih konstrukcijsko določena hitrost ne presega 25 kilometrov na uro in
               ki bodo v primeru ponovne potrditve obeh zakonov uvrščeni med mopede, lahko izvajala
               na štiri oziroma, kot smo danes slišali, celo na pet let. Ministrstvo bo razmislilo
               tudi o možnosti registracije oziroma izvajanja tehničnih pregledov teh vozil na
               terenu, kot se to izvaja za traktorje. Po naši oceni je ministrstvo s to potezo
               prisluhnilo pomislekom o prevelikem strošku za lastnike mopedov in skrbi, da so
               izvajalci tehničnih pregledov in registracij preveč oddaljeni od nekaterih vasi.</p>
               <p>Ministrstvo je napovedalo, da bo te rešitve uvrstilo v noveli obeh zakonov, ki naj bi
               bili pripravljeni v začetku naslednjega leta. Minister nam je nanizal tudi stroške,
               ki spremljajo registracijo takšnega vozila. Registrska tablica stane 7 evrov,
               tehnični pregled 17 evrov, kolesarska čelada, ki bo dovoljena za voznike mopedov do
               25 kilometrov na uro, pa 10–20 evrov. Če ta skupni strošek razdelimo na štiri oziroma
               celo na pet let, potem vidimo, da ne gre za nek pretiran znesek. Ne moremo pa
               nasprotovati dejstvu, da morajo tudi ti mopedi opraviti tehnični pregled prav zaradi
               večje varnosti voznika in drugih udeležencev v prometu. Seveda bomo v naši poslanski
               skupini budno spremljali, ali bo minister držal besedo in uredil omenjeno
               problematiko še pred začetkom nove motoristične sezone. Tokrat pa bomo v naši
               poslanski skupini, kot sem že napovedal, oba zakona enotno podprli. Hvala.</p>
            </sp>
            <sp xml:id="SDZ7-Redna-23-2016-10-19.sp11">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil gospod Jan
               Škoberne.</p>
            </sp>
            <sp xml:id="SDZ7-Redna-23-2016-10-19.sp12">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani gospod podpredsednik. Spoštovani minister, kolegice in
               kolegi!</p>
               <p>Oba zakona, ki sta pred nami, imata osnovni namen izboljšanja varnosti v prometu,
               ureditve sodobnosti in ustreznosti definicij koles z motorjem in motornih koles ter
               predvsem iskanje načina, kako ne glede na generacijsko pripadnost urediti področje
               tako, da bomo imeli bolj varno prometno infrastrukturo in da bomo imeli bolj varno
               udeležbo v prometu. Socialni demokrati smo o obeh zakonih razpravljali mnogokrat in v
               določenih točkah tudi znotraj poslanske skupine ne delimo vseh pogledov enako; niti
               med seboj niti s predlagateljem obeh zakonov. Strinjamo pa se v točki, da je treba
               slediti zgledu trenda, ki ga imajo v pomemben delu razvitih držav, da se čelada vedno
               bolj razume kot splošna obveznost ne le pri vožnji z vozili na električni, motorni
               ali pedalni pogon, ampak tudi v primerih uporabe v drugih športih, kot je denimo
               smučanje ali drsanje. Zato je pomembno, da standard varnosti nadgrajujemo, da ga ne
               zmanjšujemo, in da smo v tem pogledu ob boku z najboljšimi in da se pomikamo proti
               splošni uporabi varovalne čelade, ker je to osnovni temelj, na katerem lahko gradimo
               prometno varnost.</p>
               <p>Pri vprašanju registracije, torej pri Zakonu o motornih vozilih je pomislekov več.
               Glede na ministrovo napoved, da bo to področje ponovno urejal v celovitejšem zakonu,
               ki bi naj bil v proceduro Državnega zbora vložen tekom pomladi, je naša ocena, da ni
               potrebe, da potem ta zakon danes potrjujemo, saj bo ustreznejši zakon pripravljen do
               časa nove sezone uporabe motornih koles in koles z motorjem. V zimskem času pa
               uporaba teh vozil ni prav pogosta in običajna, zato ocenjujemo, da ni potrebe, da v
               vmesnem času dodatno reguliramo in ustvarjamo dodatne pravne zaplete oziroma
               okoliščine, ki bi v roku manj kot šestih mesecev državljane postavile v dva različna
               položaja. Socialni demokrati bomo podprli Zakon o pravilih cestnega prometa; ne bomo
               pa podprli Zakona o motornih vozilih. Hvala lepa.</p>
            </sp>
            <sp xml:id="SDZ7-Redna-23-2016-10-19.sp13">

               <speaker>PODPREDSEDNIK MATJAŽ NEMEC:</speaker>

               <p>Hvala, gospod Škoberne.</p>
               <p>Dr. Matej T. Vatovec bo predstavil stališče Poslanske skupine Združena levica.</p>
            </sp>
            <sp xml:id="SDZ7-Redna-23-2016-10-19.sp14">

               <speaker>DR. MATEJ T. VATOVEC (PS ZL):</speaker>

               <p>Hvala, podpredsednik. Lep pozdrav vsem!</p>
               <p>Državni svet je noveli zakona o pravilih cestnega prometa in motornih vozilih vrnil
               v ponovno odločanje Državnemu zboru s praktično enakimi argumenti, zaradi katerih smo
               tudi v Združeni levici nasprotovali sprejetju teh dveh zakonov. S tem, da je področje
               uporabe koles s pomožnim motorjem v cestnem prometu neustrezno urejeno, se verjetno
               strinjamo vsi. Že pred poletjem bi lahko to uredili na tak način, da bi se povečala
               varnost voznikov koles s pomožnim motorjem ter tudi ostalih udeležencev v prometu, ki
               prihajajo v stik z njimi. Zakon, ki ga je predlagala Nova Slovenija, smo v Združeni
               levici takrat podprli. Morda ni bil sistemski, morda bi morali po njegovem sprejetju
               novelirati še kakšen drug zakon; bi pa bil vsaj življenjski. Vsem je jasno, da je bil
               zakon s strani koalicije zavrnjen predvsem zaradi političnega prestiža. Tako pač ta
               koalicija, predvsem pa njena največja vladna stranka deluje. Dobre predloge opozicije
               se zavrača z enimi in istimi argumenti pod pretvezo tega, da bo to koalicija uredila
               sistemsko, celovito in kar je še podobnih pridevnikov. To se potem ali ne zgodi, ali
               pa se v večini primerov uredi tako, da je še bolj neurejeno, kot je bilo prej. Takšen
               primer je tudi paket teh dveh zakonov. Po zavrnitvi prejšnje novele Zakona o pravilih
               cestnega prometa nam je bilo v Državnem zboru obljubljeno, da bo problematiko koles s
               pomožnim motorjem z novelami treh zakonov – torej o motornih vozilih, o pravilih
               cestnega prometa in o voznikih – sistemsko in celovito uredila vlada sama.</p>
               <p>V Združeni levici menimo, da je treba področje koles s pomožnim motorjem zakonsko
               bolje urediti. Ta kolesa imajo isti izgled kot verzije, ki spadajo v kategorijo koles
               z motorjem, kilahko dosegajo hitrosti do 45 kilometrov na uro. Poleg tega so načeloma
               cenejša, tehnično pa se od izvedb v kategoriji koles z motorjem ločijo samo v tem, da
               imajo vgrajeno elektronsko blokado, ki preprečuje pospeševanje nad 25 kilometrov na
               uro. To blokado je možno z manjšim tehničnim posegom odstraniti in tako kolo s
               pomožnim motorjem lahko takoj dosega hitrosti precej višje od 25 kilometrov na uro. Z
               nekaj dodatnimi posegi v izpušni sistem in zobnike pa lahko dosegajo tudi hitrosti do
               100 kilometrov na uro. Kar pa se tiče same udeležbe, za kolesa s pomožnim motorjem
               veljajo ista pravila kot za kolesa; lahko jih vozijo mladoletniki brez opravljenega
               preizkusa znanja cestnoprometnih predpisov in brez zaščite varnostne čelade ter brez
               registrskih tablic. Namesto sistemske in celovite ureditve koles s pomožnim motorjem
               je po zavrnitvi prejšnje novele koalicija vložila v odločanje slab, površen in
               nedodelan paket novel Zakona o motornih vozilih in Zakona o pravilih cestnega
               prometa. Ta paket stvari po nepotrebnem komplicira, ko opredeljuje kolo s pomožnim
               motorjem na način, da bo nekdo, ki kupuje kolo s pomožnim motorjem, moral najprej
               diplomirati iz prava, preden bo razumel, kaj sploh kupuje. Če ima stvar električni
               motor in pedala, je kolo z motorjem. Če ima samo električni motor in nima pedal, je
               moped. Če ima bencinski motor, pa je ne glede na to, ali ima pedala ali ne, tudi
               moped; čeprav v primeru, da ima omejitev hitrosti pri 25 kilometrov na uro, zanj
               veljajo ista pravila v cestnem prometu kot za kolesa s pomožnim motorjem. Za kolesa s
               pomožnim motorjem pa veljajo ista pravila cestnega prometa kot za kolesa. Za mopede z
               omejitvijo hitrosti do 25 kilometrov na uro pa veljajo posebna pravila, ki so ista,
               kot so pravila, ki veljajo za kolesa; ki pa so ista, kot veljajo za kolesa s pomožnim
               motorjem.</p>
               <p>Zakon ureja tudi obvezno nošenje čelade za voznike koles, čeprav v uvodnem delu
               zakona nikjer ni obrazloženo, zakaj je to potrebno, niti naj to ne bi bil namen tega
               zakona. Čelada bi bila v primeru, da bi bila zakona sprejeta, obvezna do dopolnjenega
               osemnajstega leta tudi za voznike koles, kar bi najstnikom uspešno onemogočilo
               uporabo progresivnih projektov trajnostne mobilnosti, kot je urbana izposoja koles. V
               zvezi z uporabo čelade za voznike koles s pomožnim motorjem pa je absurdno to, da po
               dopolnjenem osemnajstem letu uporaba čelade zanje ne bi bila več obvezna; obvezna pa
               bo za voznike mopedov, tudi tistih, ki imajo omejitev hitrosti pri 25 kilometrov na
               uro. Obvezna bo tudi za tiste mopede, ki se bodo po novem od koles s pomožnim
               motorjem ločili samo v tem, da nimajo pedal. Kako točno dejstvo, da ima kolo z
               električnim pomožnim motorjem pedala, zmanjša poškodbe glave v primerjavi s tistim,
               ki pedal nima, sicer pa ima popolnoma iste tehnične zmogljivosti, je verjetno jasno
               samo predlagatelju. Obvezna registrska, ne identifikacijska, ampak registrska tablica
               pa bo povzročila nevšečnosti vsem prebivalcem bolj oddaljenih krajev, ki bodo motorje
               z omejitvijo hitrosti do 25 kilometrov na uro vozili na registracijo v nekaterih
               primerih tudi do 50 kilometrov daleč, torej dve uri v eno smer.</p>
               <p>V Združeni levici smo se pri prejšnji noveli Zakona o pravilih cestnega prometa zelo
               zavzeli za to, da bi bila sprejeta. Sedanja pravna ureditev udeležbe koles s pomožnim
               motorjem omogoča kaos pri uporabi teh vozil v cestnem prometu. Poleg tega predlagana
               rešitev žal vnaša kaos tudi v pravno ureditev. Zaradi političnega prestiža koalicije
               je morala prejšnja novela zakona, ki to področje ureja, pasti. Namesto nje smo dobili
               paketek dveh zakonov, ki ga lahko, milo rečeno, označimo za skrpucalo; ob tem pa še
               eno napoved, obljubo ministra Gašperšiča, da bo nekoč vse to urejeno. Kakopak. Zato
               novele Zakona o pravilih cestnega prometa in novele Zakona o motornih vozilih, ki sta
               danes na mizi, v Združeni levici ne bomo podprli.</p>
            </sp>
            <sp xml:id="SDZ7-Redna-23-2016-10-19.sp15">

               <speaker>PODPREDSEDNIK MATJAŽ NEMEC:</speaker>

               <p>Hvala, dr. Vatovec.</p>
               <p>Besedo ima Poslanska skupina Nove Slovenije – krščanskih demokratov, v njenem imenu
               gospod Jernej Vrtovec.</p>
            </sp>
            <sp xml:id="SDZ7-Redna-23-2016-10-19.sp16">

               <speaker>JERNEJ VRTOVEC (PS NSi):</speaker>

               <p>En lep dober dan, spoštovani kolegice in kolegi, spoštovani minister!</p>
               <p>Čudna so pota te politike od tega, da je ta zakonodaja bedasta; in pridemo do tega,
               da jo bomo podprli. Ampak to je politika. Uvodoma naj povem nastanek te zakonodaje.
               Na eni strani Nova Slovenija v skrbi za zagotovitev varnosti v cestnem prometu – in
               potem prideta nova dva zakona s strani Poslanske skupine Stranke modernega centra.
               Nekako se zdi, da iz užaljenosti ter političnega prestiža, češ mi bomo tisti, ki bomo
               vložili novo zakonodajo. In potem pride do takšnih sprememb, ki nimajo ne repa ne
               glave in pomenijo dodatno obremenitev davkoplačevalcev oziroma uporabnikov tako
               imenovanih mopedov. Pred nami bo nova definicija koles s pomožnim motorjem, ki bodo
               zdaj postali mopedi, in prinaša njihovo obvezno registracijo. Kaj pomeni
               registracija, vemo. Predložitev dokazila o izvoru in lastništvu vozila, potrdila o
               skladnosti, dokazila o sklenjenem zavarovanju avtomobilske odgovornosti ter dokazila
               o tehničnih brezhibnosti vozila. Same dodatne finančne obremenitve, ki pa v
               primerjavi s predlogi, kakršne je predlagala Nova Slovenija, ne bodo prinesli
               popolnoma nobene dodane vrednosti glede večje varnosti, kajti lastniki oziroma
               vozniki teh koles bodo še vedno lahko vozili po kolesarskih stezah s hitrostjo 25
               kilometrov na uro in več, ogrožali varnost pešcev in drugih udeležencev v prometu.
               Naj spomnimo, tudi stroka zatrjuje, da bodo lastniki teh koles še vedno lahko pred
               tehničnim pregledom ponovno namestili odstranjeno blokado in s tem zadostili
               formalnemu pregledu. Nato pa bodo takoj blokado ponovno odstranili in dosegali mnogo
               večje hitrosti od dovoljenih 25 kilometrov na uro. Popolnoma preprosto. Preden bo
               kolega pripeljal ta moped na tehnični pregled, bo blokado ponovno namestil, da bo
               skladno s pravili; nato pa ponovno to blokado odstranil. S tem situacija seveda ni
               rešena. Tudi registracija starejših koles ne bo mogoča, saj lastniki nimajo več
               dokazil o nakupu.</p>
               <p>Ste prebrali, spoštovani kolegi in kolegice, kaj je o predlogih obeh novel porekla
               stroka – da gre za nestrokovni zmazek, ki ne odpravlja nobenega problema, sploh pa ne
               pomeni sistemskih rešitev tega področja. No, pa smo pri dejanskem problemu. Da
               Predlog zakona o pravilih cestnega prometa ni sistemski, ste sprva očitali nam, Novi
               Sloveniji, ki smo predlagali spremembe tovrstne zakonodaje. Pa vendar vaša dva
               predloga tudi tega ne izboljšujeta. Predlagatelj je namreč pri obravnavi na Odboru za
               infrastrukturo, okolje in prostor celo sam navajal, da Vlada tako in tako pripravlja
               nov zakon o voznikih, ki bo posegel tudi na področje koles s pomožnim motorjem
               oziroma po novem mopedov. In če se bo pokazalo, da bosta danes sprejeti noveli v
               nasprotju z Zakonom o voznikih, ju bodo pa ponovno spremenili; tako je bilo rečeno.
               Spoštovani kolegice in kolegi, govorimo o obdobju nekaj mesecev. Že danes vemo, da
               bodo ti trije zakoni med seboj v nasprotju, pa kljub temu za vsako ceno želite danes
               sprejeti spremembe Zakona o motornih vozilih in Zakona o pravilih cestnega prometa;
               in to kljub temeljnemu nasprotovanju in vetu Državnega sveta in kljub mnenju
               Zakonodajno-pravne službe, ki je jasno povedala, da bo sprememba definicije koles s
               pomožnim motorjem in s tem njihova uvrstitev med mopede povzročala samo zmedo.</p>
               <p>V Novi Sloveniji še enkrat poudarjamo, da naš predlog ni prinašal registracije koles
               s pomožnim motorjem in ni pomenil večjih administrativnih ter finančnih bremen za
               njihove lastnike. Bi pa pomenil večjo varnost in izsledljivost voznikov. Kolesa bi
               namreč imela zgolj identifikacijsko tablico, na podlagi katere bi pristojni organ
               ugotovil ime lastnika. Glede obveznega nošenja varnostne zaščitne čelade pa smo tudi
               mi predlagali, da bi bila to obveznost voznikov do osemnajstega leta starosti. Naj
               samo v bistvenih točkah na kratko povzamem, da bodo gledalke in gledalci vedeli, kaj
               prinaša ta novi zakon, ki je bil pred to obravnavo s strani nekaterih koalicijskih
               poslanskih skupin označen za bedastega. Kaj bomo pridobili? Nič drugega kot
               administrativne in finančne obremenitve za uporabnike mopedov. Več kot 20 tisoč
               lastnikov teh vozil imamo. Slabih 50 evrov na registracijo novega kolesa, slabih 30
               evrov za njeno podaljšanje ter 30 evrov za odjavo. Prišteti pa moramo še strošek
               zavarovanja v višini najmanj 20 evrov; odvisno, pri kateri zavarovalnici bo sklenjeno
               zavarovanje. Torej lahko rečemo, da se uvaja zakonodaja na nek način priročna za
               polnjenje državnega proračuna in dodatno obremenjevanje davkoplačevalcev. V Novi
               Sloveniji upamo, da bo pretehtal razum, nestrankarska disciplina, ki v tem primeru
               prinaša le nesmiselne dodatne obremenitve. Poslanci Poslanske skupine Nove Slovenije
               predlogu novele Zakona o motornih vozilih in Zakona o pravilih cestnega prometa
               zaradi teh dodatnih obremenitev ne bomo podprli.</p>
            </sp>
            <sp xml:id="SDZ7-Redna-23-2016-10-19.sp17">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, gospod Vrtovec.</p>
               <p>Besedo ima Poslanska skupina nepovezanih poslancev, v njenem imenu gospod Franc Laj.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-19.sp18">

               <speaker>FRANC LAJ (PS NP):</speaker>

               <p>Spoštovani predsedujoči, spoštovani minister, dragi kolegice in kolegi. Vsem skupaj
               en lep pozdrav in uspešno delo vam želim!</p>
               <p>V Poslanski skupini nepovezanih poslancev tudi danes ne bomo podprli teh zakonskih
               sprememb. Zakaj? Ker strokovni argumenti ne govorijo v prid temu, da bi s tem
               bistveno prispevali k varnosti v cestnem prometu, prispevali pa bi zagotovo z novimi
               birokratskimi, administrativnimi in finančnimi bremeni za državljane Republike
               Slovenije. To je tisti pravi razlog, ker mi v poslanski skupini vse napore vlagamo v
               smer, da se država čim bolj debirokratizira in da državljane po nepotrebnem ne
               obremenjujemo z novimi in novimi finančnimi bremeni, dajatvami. S čim lahko največ
               prispevamo k varnosti v cestnem prometu? Zagotovo z odgovornim ravnanjem v prometu
               vsakega posameznika, z ozaveščanjem, preventivo, učinkovitim nadzorom policije. Kot
               vemo, danes nadzirajo promet tudi mestni redarji, to se pravi, da imamo možnost
               velike in učinkovite kontrole cestnega prometa. In kar je mogoče še najbolj pomembno,
               z ustrezno infrastrukturo, času primerno infrastrukturo. To so tiste prave rešitve,
               usmeritve, v kar bi bilo treba v prihodnje tudi več vlagati, v vse te stvari,
               aktivnosti in naložbe, da bi se dejansko stanje tudi na tem področju izboljšalo.</p>
               <p>Vsi argumenti, ki govorijo, da je težko dokazovati prekrške storilcem, ker jih je
               težko identificirati, to ne drži povsem. Pravi nadzor ima vse zakonske osnove v
               rokah, da lahko tiste kršilce, peščico, ki se neodgovorno obnaša v prometu, da jih
               policija izloča, primerno sankcionira. V primeru, če vozilo tehnično ni ustrezno,
               primerno, jih mora napotiti na izredni tehnični pregled in je stvar rešena. Še bolj
               smo prepričani, da te rešitve niso dobre, niso času primerne, kar na nek način tudi
               dokazuje odločitev Državnega sveta in kar je tudi danes v Državnem zboru povedal
               minister. Pravi, da so to začasne rešitve, da ministrstvo pripravlja sistemske,
               celovite rešitve. Mislim, da je to prava pot in da je treba počakati te rešitve. Če
               bodo te rešitve v korist državljanov Republike Slovenije, potem bomo tudi v Poslanski
               skupini nepovezanih poslancev vse te dobre rešitve tudi potrdili. In to je prav, zato
               smo tu, da delamo v korist državljanov in celotne družbe. Najlepša hvala za vašo
               pozornost.</p>
            </sp>
            <sp xml:id="SDZ7-Redna-23-2016-10-19.sp19">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, gospod Laj.</p>
               <p>Besedo ima Poslanska skupina Stranke modernega centra, v njenem imenu gospod Marjan
               Dolinšek.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-19.sp20">

               <speaker>MARJAN DOLINŠEK (PS SMC):</speaker>

               <p>Hvala, predsedujoči. Lep pozdrav, spoštovani minister; kolegice, kolegi!</p>
               <p>Danes ponovno odločamo o dveh zakonih, ki urejata področje uporabe tako imenovanih
               mopedov. Institut veta je legitimen, še zlasti, ker je odložilne narave. To omogoča,
               da se nekateri pomisleki ponovno pretehtajo, da se poda dodatna argumentacija,
               izpostavi kakšno dodatno vprašanje in da se Državni zbor ponovno sooči z odločitvijo
               na podlagi vseh dodatno pridobljenih mnenj. Vendar pa se moramo zavedati, da danes
               ponovno odločamo o tem, ali bomo udeleženci v cestnem prometu bolj varni ali ne. Na
               tej točki lahko ponovno povem, da v Stranki modernega centra podpiramo ukrepe, ki
               zagotavljajo višje standarde varnosti koles z motorjem. Želimo si, da bi k temu cilju
               sledili vsi v politiki, ker je strokovna javnost, policija, Agencija za varnost
               prometa te rešitve, ki jih zakona prinašata, že prepoznala kot dobre in koristne za
               uporabnike mopedov ter tudi za ostale udeležence v prometu. Zakaj bomo v Poslanski
               skupini Stranke modernega centra oba zakona podprli? Ker bo registracija mopedov
               zmanjšala število kršitev pravil cestnega prometa voznikov mopedov; in to lahko z
               gotovostjo trdimo. Ti mopedi bodo namreč z registracijo dobili identifikacijsko
               številko in se bodo tako kot vozniki drugih vozil dolžni v prometu obnašati
               odgovorno. Kar je najpomembnejše? V primeru kršitev, prehitre vožnje, tudi v primeru
               kraje mopedov bo policija lahko na podlagi te identifikacije to vozilo izsledila.
               Danes si nihče več ne predstavlja, da bi po cestah vozil avto, ki ni registriran; in
               težko je razumeti, zakaj registracije mopedov niso uvedli že prej, če vemo, da so
               predelani mopedi dosegli hitrost tudi do 80 kilometrov na uro.</p>
               <p>Zakona podpiramo, ker bodo po novem mopedi zavarovani. V zadnjih letih je vse več
               prometnih nesreč s pobegom, katerih povzročitelji so vozniki neregistriranih
               25-kubičnih skuterjev. In če povzročitelj pobegne, ni nosilca odgovornosti v primeru
               nesreče. Poleg tega gre v pomembnem delu za mladoletne voznike, ki nimajo denarja za
               popravilo škode, ki so jo povzročili. Zato je prav, da podpremo to rešitev, ki
               predstavlja korak naprej na področju varnosti uporabe mopedov, saj si vsi
               predstavljamo, da je v trenutku, ko se v naš avto zaleti moped, bolje za oba, da je
               le-ta zavarovan, tako za povzročitelja kot za oškodovanca. Prav tako podpiramo
               višanje starosti glede obvezne rabe čelade za kolesarje. Čelada rešuje življenja –
               ali je ob tem treba še kaj dodati?! Največ pripomb, ki so botrovale temu, da danes
               ponovno odločamo o obeh zakonih, je bilo na račun uvedbe tehničnih pregledov, ki naj
               bi za uporabnika predstavljali nov, po mnenju nekaterih prevelik strošek. Na tej
               točki je minister za infrastrukturo ponudil rešitev in se zavezal, da bo za mopede
               uvedena izjema in da bo tehnični pregled obvezen samo na vsakih pet let. To je po
               naši oceni tudi za uporabnika dovolj kompromisna rešitev, ki stroške občutno zniža.
               Minister je prav tako danes dal javno zavezo glede tehničnih pregledov, da se bodo
               vršili tudi na drugih lokacijah, da ne bo treba voziti v mesta, ampak tako, kot se to
               opravlja za traktorje. V Poslanski skupini Stranke modernega centra bomo predlagane
               rešitve podprli, saj vemo, da z njimi lahko zagotavljamo boljše standarde varnosti v
               cestnem prometu, dolgoročno pa zagotovo prispevamo tudi k višji prometnovarnostni
               kulturi vseh udeleženih v prometu. Hvala.</p>
            </sp>
            <sp xml:id="SDZ7-Redna-23-2016-10-19.sp21">

               <speaker>PODPREDSEDNIK MATJAŽ NEMEC:</speaker>

               <p>Hvala, gospod Dolinšek.</p>
               <p>Še zadnje stališče, in sicer stališče Poslanske skupine Slovenske demokratske
               stranke bo predstavil gospod Ljubo Žnidar.</p>
            </sp>
            <sp xml:id="SDZ7-Redna-23-2016-10-19.sp22">

               <speaker>LJUBO ŽNIDAR (PS SDS):</speaker>

               <p>Hvala, predsedujoči. Spoštovani minister, kolegice in kolegi!</p>
               <p>V Slovenski demokratski stranki Zakona o motornih vozilih ter tudi Zakona o pravilih
               cestnega prometa pri ponovnem odločanju ne bomo podprli. Predlog ureja status kolesa
               s pomožnim motorjem, ne prinaša rešitve, temveč ponovno dodatno obremenjuje lastnike
               in uvaja nove administrativne postopke. Predlagatelj še vedno vztraja s predlogom, da
               se za kolo s pomožnim motorjem, katerega konstrukcijska hitrost ne presega 25
               kilometrov na uro – če povzamem, govorimo o povprečni hitrosti 15 kilometrov na uro
               –, uvede tehnični pregled, registracija in sklene zavarovanje. Zakon ne prinaša
               rešitev, kot jih skuša predlagatelj prikazati. Vprašanje je, zakaj kolo s pomožnim
               motorjem peljati na tehnični pregled, če na teh kolesih s pomožnim motorjem tehničnih
               okvar ni. Tehnične okvare ni. Tudi po podatkih o nesrečah, ki smo jih danes slišali,
               so glavnina vzrokov bočni trki, za bočni trk pa ni vzrok tehnična okvara kolesa. Po
               našem mnenju to pomeni, da je povsem nesmiselno voziti kolesa na tehnične preglede.
               Edino, kar je treba narediti pri kolesih, da vsake toliko časa naoljimo verigo,
               drugih okvar pri teh kolesih dejansko ni. Predlagatelj tudi ni upošteval stroke s
               tega področja, kajti Združenje slovenskih kolesarjev, ki so združeni v Slovensko
               kolesarsko mrežo, je podalo strokovno utemeljene predloge. Tudi primerjave iz tujine,
               kjer navajajo, da se v tem kontekstu, v tem zakonu pretirano izrablja pojem varnosti.
               Iz njihovih podatkov je jasno razvidno po statistiki, da imata Danska in Nizozemska z
               najvišjim številom kolesarjev tudi najmanj prometnih nesreč z udeleženimi kolesarji
               glede na število kolesarjev in na število prevoženih kilometrov. Povsem logično.
               Voznik v avtomobilu je bolj previden, če je na cesti deset kolesarjev, kot pa če je
               na cesti en kolesar.</p>
               <p>Predlagatelj s tako restriktivnim pristopom teh dveh zakonov prikazuje, da je
               kolesarjenje in kolesarjenje s pomožnim motorjem nevarna aktivnost. To je prikaz, kot
               da je to nevarna aktivnost. Govorimo pa o povprečni hitrosti 15 kilometrov na uro.
               Korist od teh dveh zakonov bodo predvsem imeli tehnični centri in proračun Republike
               Slovenije; predvsem ta dva segmenta. Uporabniki, katerim naj bi dejansko kot
               zakonodajalci prisluhnili, pa od teh dveh predlogov ne bodo imeli nekih koristi,
               temveč samo dodatne finančne obveznosti in opravka dodatnih postopkov. V Slovenski
               demokratski stranki predlaganega predloga seveda ne bomo podprli, kljub temu da smo
               danes slišali, da se naj bi po napovedi ministra v prihodnje ta predlog izboljšal.
               Hkrati smo pa v Slovenski demokratski stranki zadovoljni, ker smo s strokovnimi
               argumenti prepričali tudi ministrstvo, da je spremenilo in omililo določene pogoje
               pri tehničnih pregledih, pri sami dinamiki. Zakon se približuje taki meji, da bi bil
               primeren za potrditev, vendar sedaj zakon še ni tako dober, da bi ga Slovenska
               demokratska stranka podprla. V naslednjem primeru ob napovedi, če bo predlog tak, da
               bo sprejemljiv in uporaben za vse uporabnike, tudi v praksi, ob dejstvih, ob stroki,
               potem ga bomo tudi podprli. Tokrat pa žal ne.</p>
            </sp>
            <sp xml:id="SDZ7-Redna-23-2016-10-19.sp23">

               <speaker>PODPREDSEDNIK MATJAŽ NEMEC:</speaker>

               <p>Hvala, gospod Žnidar.</p>
               <p>Končali smo s predstavitvijo stališč poslanskih skupin.</p>
               <p>Ponovno odločanje o zakonih bomo opravili danes v okviru glasovanj, ki bodo takoj po
               prekinitvi 15. točke dnevnega reda.</p>
               <p>S tem prekinjam 13. in 14. točko dnevnega reda.</p>
               <p>Prehajamo na <title>15. TOČKO DNEVNEGA REDA, TO JE NA PONOVNO ODLOČANJE O ZAKONU O
                  SPREMEMBAH IN DOPOLNITVAH ZAKONA O DAVKU OD DOHODKOV PRAVNIH OSEB.</title>
               </p>
               <p>Državni svet je na 24. izredni seji 3. 10. 2016 zahteval, da Državni zbor na podlagi
               tretje alineje prvega odstavka 97. člena Ustave Republike Slovenije pred
               razglasitvijo ponovno odloča o Zakonu o spremembah in dopolnitvah Zakona o davku od
               dohodkov pravnih oseb.</p>
               <p>Za obrazložitev zahteve dajem besedo predstavniku Državnega sveta gospodu Milanu
               Lukiću.</p>
               <p>Gospod Lukić, izvolite, beseda je vaša.</p>
            </sp>
            <sp xml:id="SDZ7-Redna-23-2016-10-19.sp24">

               <speaker>MILAN LUKIĆ:</speaker>

               <p>Spoštovani gospod podpredsednik, spoštovani poslanke in poslanci Državnega zbora!</p>
               <p>Državni svet Republike Slovenije je na 24. izredni seji 3. 10. 2016 ob obravnavi
               Zakona o spremembah in dopolnitvi Zakona o davku od dohodkov pravnih oseb, ki ga je
               sprejel ta zbor na 22. redni seji, na podlagi ustavnih določil sprejel zahtevo, da
               Državni zbor Republike Slovenije ponovno odloča o Zakonu o spremembah in dopolnitvah
               Zakona o davku od dohodkov pravnih oseb z naslednjo obrazložitvijo: Državni svet
               ugotavlja, da so si ključni predstavniki gospodarstva v zvezi z davčnimi spremembami
               več mesecev prizadevali z argumenti prepričati Vlado, da naj bo davčna reforma
               odločna, razvojna in pravična. Vlada njihovih argumentov ni upoštevala, pri tem se je
               sklicevala na javnofinančno konsolidacijo, zaradi katere menda ni mogoče storiti več
               od predlaganega. Dejstva so drugačna. Država pobere kar 1,3 milijarde evrov več
               davčnih prilivov kot leta 2013, pri tem se javnim uslužbencem v povprečju razdeli po
               tisoč evrov bruto višja plača na leto. Zaposlenim v gospodarstvu se z davčnimi
               spremembami ponuja malo, v povprečju je tega letos zgolj 24 evrov, prihodnje leto pa
               okoli 150 evrov bruto. Podjetja pa se celo dodatno obremenjuje in jim tudi z višjimi
               davki jemlje še več razvojnega potenciala. To je v izrazitem nasprotju z interesi
               lokalnih skupnosti in večine prebivalcev. Z dodatno obremenitvijo se jemlje razvojni
               potencial lokalnim podjetnikom in podjetjem; s tem pa zmanjšuje možnost za nova
               delovna mesta. Še bolj pa zato, ker se s takšno neuravnoteženo delitvijo učinkov
               gospodarske rasti med javnimi uslužbenci in ostalimi prebivalci znižuje kupna moč
               večine. Če bi vlada pripravila odločno davčno reformo, s katero bi zaposleni v
               gospodarstvu dobili več, javni uslužbenci pa nekoliko manj, kar bi bilo pošteno, bi
               bil učinek na rast BDP večji zaradi razpršenega efekta na neto plače. Višjih plač bi
               bila deležna v večjem obsegu večina prebivalstva, zato je tudi v interesu lokalnih
               skupnosti, da zaščitijo interese svoje volilne baze.</p>
               <p>Vlada z davčnim prestrukturiranjem rahlo razbremenjuje plače zaposlenih v
               gospodarstvu. V primerjavi s tem, kar daje javnim uslužbencem, je to prava malenkost;
               predvideva obremenitev podjetij z višjo stopnjo davka od dohodka pravnih oseb. Iz
               predloga proračuna za leto 2017 je razvidno, da bo nov davek prinesel v proračun 108
               milijonov evrov in ne zgolj 60 milijonov, kot je bilo povedano v obrazložitvi za dvig
               davka. Celotno davčno prestrukturiranje bo torej plačalo gospodarstvo samo, kar je v
               popolnem nasprotju od obljub, ki so bile dane pri pogajanjih s predstavniki
               gospodarstva. Podjetja že nekaj let plačujejo več iz naslova širjenja osnov za
               plačilo prispevkov ter višjih zavarovalnih osnov, kar na letni ravni pomeni več kot
               100 milijonov evrov novih dajatev. Tudi ob upoštevanju lanske dohodninske
               razbremenitve je letos še vedno 85 milijonov evrov dodatnih obremenitev. Državni svet
               nadalje ugotavlja, da je novela zakona v celoti neutemeljena in gospodarstvu ne
               prinaša razbremenitve, kot je bilo obljubljeno; temveč celo obratno, novela pomeni še
               dodatno obremenitev gospodarstva. Storjeni tudi niso bili ustrezni koraki glede
               znižanja javne porabe, kar neposredno vpliva na vzdržnost javnih financ. Po podatkih
               Eurostata je javna poraba v Sloveniji v primerjavi s povprečno porabo v Evropski
               uniji, upoštevajoč BDP v Sloveniji, višja za kar 620 milijonov evrov. Dejanska rast
               bruto plač v javnem sektorju je v prvih petih mesecih 2016 znašala 3 %, medtem ko je
               v zasebnem sektorju znašala 2,5 %. V letošnjem letu je vlada namenila 100 milijonov
               evrov sredstev za različna povišanja v javnem sektorju, plače, pokojnine in tako
               dalje; medtem ko se še vedno pogaja o zahtevah sindikatov za novih 300 milijonov za
               višje plače v javnem sektorju. Apetiti javnega sektorja prehitevajo zmožnosti
               gospodarstva in lahko kaj kmalu ponovno povečajo luknjo v državni blagajni. Namesto
               da bi več naredili za konkurenčnost gospodarstva z znižanjem obremenitev in tako
               omogočili večje zaposlovanje, vlaganje v razvoj, pospešeno investiranje ter večji
               izvoz, se ga raje obremenjuje z zvišanjem davka od dohodkov pravnih oseb. Poudariti
               je treba, da je slovensko gospodarstvo brez izdatne pomoči politike, kar ne pomeni,
               da nobene pomoči ni bilo, doseglo visoko rast BDP, kar koristi vsem in ne zgolj
               njemu. Če ga nismo sposobni razbremeniti, ga vsaj ne obremenjujmo. Paradoks pri vsem
               pa je, da vlada trdi, da s predlaganim davčnim prestrukturiranjem gospodarstvo
               razbremenjuje. Sprašujemo se, kako to, da tega gospodarstveniki ne razumejo in ga
               plebiscitarno zavračajo. Morda nekoč dobimo odgovor tudi na to. Hvala lepa.</p>
            </sp>
            <sp xml:id="SDZ7-Redna-23-2016-10-19.sp25">

               <speaker>PODPREDSEDNIK MATJAŽ NEMEC:</speaker>

               <p>Hvala vam, gospod Lukić.</p>
               <p>Zahtevo je obravnaval Odbor za finance in monetarno politiko kot matično delovno
               telo.</p>
               <p>Za prestavitev poročila odbora dajem besedo predsednici gospe Urški Ban.</p>
               <p>Gospa Ban, izvolite, beseda je vaša.</p>
            </sp>
            <sp xml:id="SDZ7-Redna-23-2016-10-19.sp26">

               <speaker>URŠKA BAN (PS SMC):</speaker>

               <p>Najlepša hvala za besedo. Spoštovani kolegi in kolegice!</p>
               <p>Odbor za finance in monetarno politiko je na 65. nujni seji 14. 10. 2016 kot matično
               delovno telo obravnaval zahtevo Državnega sveta, da Državni zbor ponovno odloča o
               Zakonu o spremembah in dopolnitvah Zakona o davku od dohodkov pravnih oseb, ki ga je
               Državnemu zboru predložila Vlada in ga je Državni zbor sprejel na 22. seji 27. 9.
               2016. Odboru je bilo posredovana zahteva Državnega sveta, mnenje Zakonodajno-pravne
               službe ter mnenje Vlade. Seje so se udeležili predstavniki Državnega sveta,
               Ministrstva za finance in Zakonodajno-pravne službe. Uvodoma je poročevalec Državnega
               sveta v imenu predlagatelja obrazložil zahtevo Državnega sveta za ponovno odločanje o
               zakonu ter podrobno predstavil ključne argumente Državnega sveta za takšno odločitev,
               ki so bili danes predhodno predstavljeni. V nadaljevanju je državni sekretar na
               Ministrstvu za finance predstavil razloge, zaradi katerih Vlada meni, da je Zakon o
               spremembah in dopolnitvah Zakona o davku od dohodkov pravnih oseb ustrezen; ter
               poudaril, da sta temeljna cilja Vlade na področju davčne politike zagotavljanje
               nadaljnje trajne gospodarske rasti ter postopna javnofinančna konsolidacija, ki bosta
               doseženi tudi s prestrukturiranjem bremen javnih dajatev, z zmanjšanjem
               administrativnih ovir in izboljšanjem učinkovitosti pobiranja javnih dajatev kot
               temeljnimi ukrepi za dosego teh ciljev.</p>
               <p>V nadaljevanju je predstavnica Zakonodajno-pravne službe pojasnila, da se navedbe
               Državnega sveta v zahtevi za ponovno odločanje nanašajo na vprašanja, ki so vsebinske
               narave, do katerih se služba ne more opredeliti, saj presegajo okvir naloge, ki jih
               službi nalaga Poslovnik Državnega zbora. V razpravi so bila mnenja članic in članov
               odbora glede ustreznosti Zakona o spremembah in dopolnitvah Zakona o davku od
               dohodkov pravnih oseb različna. Člani odbora so se osredotočili predvsem na višino
               davčne stopnje, ki bi bila primerna za dosego predstavljenega cilja. Nekateri so
               menili, da je predlagano povišanje davčne stopnje od dohodkov pravnih oseb primerno
               in pritrdili mnenju Vlade; drugi razpravljavci so bili mnenja, da bi bilo treba
               davčno stopnjo še dodatno zvišati. Nasprotno pa so bili tretji mnenja, da bi bilo
               treba bolj prisluhniti gospodarstvu in na drugi strani racionalizirati tudi državno
               upravo, povečati učinkovitost izterjave davkov ter izboljšati ugled podjetnikov ter s
               tem pridobiti nove investicije. Med razpravo je državni sekretar odgovarjal na
               zastavljena vprašanja in dal tudi ustrezna dodatna pojasnila. Po opravljeni razpravi
               je odbor z večino glasov vseh članov – 13 jih je glasovalo za, eden je bil proti –
               sprejel mnenje, da je Zakon o spremembah in dopolnitvah Zakona o davku od dohodkov
               pravnih oseb ustrezen. Hvala.</p>
            </sp>
            <sp xml:id="SDZ7-Redna-23-2016-10-19.sp27">

               <speaker>PODPREDSEDNIK MATJAŽ NEMEC:</speaker>

               <p>Hvala, gospa Urška Ban.</p>
               <p>Za obrazložitev mnenja dajem besedo predstavniku Vlade kot predlagateljici zakona.</p>
               <p>Gospod Božič, dobrodošli ponovno v parlamentu, beseda je vaša.</p>
            </sp>
            <sp xml:id="SDZ7-Redna-23-2016-10-19.sp28">

               <speaker>TILEN BOŽIČ:</speaker>

               <p>Spoštovani predsedujoči, spoštovani predstavniki Državnega sveta, poslanke in
               poslanci!</p>
               <p>Pred vami je zahteva Državnega sveta za ponovno odločanje o Zakonu o spremembah in
               dopolnitvah Zakona o davku od dohodkov pravnih oseb. Uvodoma velja poudariti, da je
               za zagotovitev nadaljnje trajne gospodarske rasti in postopne javnofinančne
               konsolidacije nujna priprava in sprejetje ukrepov, usmerjenih k izboljšanju
               konkurenčnosti poslovnega okolja, ki bo spodbudno vplivalo na gospodarsko rast. V
               letu 2015 in tudi letos so že bili realizirani prvi ukrepi, usmerjeni v poenostavitev
               postopkov pobiranja davkov in zniževanje administrativnih ovir. Na podlagi široko
               zastavljenih posvetovanj s ključnimi deležniki in rednega obveščanja javnosti je bil
               v začetku tega leta pripravljen paket ukrepov v smeri davčnega prestrukturiranja. Del
               tega je tudi predlog novele zakona, o katerem boste poslanke in poslanci ponovno
               odločali. Eden glavnih očitkov noveli zakona je, da bo gospodarstvu prinesla samo
               dodatne obremenitve in nobenih razbremenitev. Zato ponovno pojasnjujemo, da se bo od
               106 milijonov evrov javnofinančnega izpada zaradi sprejetih ukrepov za razbremenitev
               dela le približno 60 milijonov evrov financiralo iz dviga davčne stopnje, ki jo
               prinaša ta novela; 46 milijonov evrov pa iz naslova večje učinkovitosti pobiranja
               obstoječih davkov. Pri tem bodo ukrepi na strani razbremenitve dela v največji meri
               namenjeni zaposlenim v gospodarstvu, saj bodo le nekaj manj kot desetine deležni
               zaposleni v javnem sektorju.</p>
               <p>Vlada mora na drugi strani zagotoviti javnofinančno konsolidacijo, kar je delno
               zagotovljeno z omenjenim dvigom nominalne stopnje davkov od dohodkov pravnih oseb.
               Finančni učinek dviga nominalne davčne stopnje pri pravnih osebah se seveda razlikuje
               od odvisnostni od njihove dejavnosti, od družbe do družbe, obsega davčnih olajšav ter
               drugih postavk davčnega obračuna. So pa izračuni pokazali, da bo rast
               podproporcionalna, torej nominalni dvig za dve odstotni točki bo v povprečju pomenil
               okrog 1,5 odstotne točke dviga efektivne davčne stopnje. Če poenostavim, gre za tisti
               davek, ki je plačan na koncu glede na računovodsko davčno osnovo. Vlada ocenjuje, da
               dvig nominalne stopnje ne bo prispeval k nižanju konkurenčnosti Slovenije, niti ne bo
               pomenil znižanja razvojnega potenciala. To potrjujeta omenjena kazalca nominalne in
               efektivne davčne stopnje ter tudi kazalec prihodkov iz naslova davka od dohodkov
               pravnih oseb, izražen kot odstotek BDP, ki bo za Slovenijo še vedno znatno pod
               povprečjem Evropske unije. V veljavi ostajata obe ključni davčni olajšavi, to sta
               olajšava za investiranje v osnovna sredstva ter tudi olajšava za vlaganja v raziskave
               in razvoj, in drugi ugodni davčni ukrepi ter nedavčne spodbude. Upravičeno lahko
               trdimo, tudi na podlagi jesenske napovedi Umarja, trenutnih obrestnih mer, po katerih
               se zadolžuje država in tudi podjetja, in bonitetnih ocen, da Slovenija kaže solidne
               znake okrevanja. To potrjuje, da smo z ukrepi in politikami v preteklih letih
               naslovili ključna makroekonomska neravnovesja in jih uspešno obvladali.</p>
               <p>Zastavljene ukrepe na davčnem področju je treba v takšnih razmerah, kot rečeno,
               pripraviti finančno nevtralne; ugodne gospodarske razmere pa izkoristiti za znižanje
               javnofinančnega primanjkljaja. Navedeno odraža tudi sprejeti proračun za leto 2016.
               Proračuna za leti 2017 in 2018, v okviru katerih je zastavljena tudi davčna reforma,
               sta kljub temu in tesnim fiskalnim omejitvam razvojno naravnana. Spoštovani
               predsedujoči, spoštovani poslanke in poslanci, v Vladi Republike Slovenije menimo, da
               doseganje ciljev na področju javnih financ zahteva kombinacijo fiskalne odgovornosti
               in priprave strukturnih ukrepov, podporo skrbno izbranih investicij in tudi ukrepov
               za povečanje konkurenčnosti. Zato predlagamo, da zakon ponovno podprete. Hvala.</p>
            </sp>
            <sp xml:id="SDZ7-Redna-23-2016-10-19.sp29">

               <speaker>PODPREDSEDNIK MATJAŽ NEMEC:</speaker>

               <p>Hvala državnemu sekretarju na Ministrstvu za finance gospodu Tilnu Božiču.</p>
               <p>Nadaljujemo s predstavitvijo stališč poslanskih skupin.</p>
               <p>Besedo ima Poslanska skupina Socialnih demokratov, v njenem imenu gospod Janko
               Veber.</p>
               <p>Gospod Veber, izvolite.</p>
            </sp>
            <sp xml:id="SDZ7-Redna-23-2016-10-19.sp30">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Lep pozdrav vsem tudi v imenu Poslanske skupine Socialnih demokratov, kjer bomo pri
               ponovnem odločanju o Zakonu o spremembah in dopolnitvah Zakona o davku od dohodkov
               pravnih oseb glasovali ponovno za zakon, saj gre za del paketa davčnega
               prestrukturiranja, ki je močno povezan prav s sprejetjem spremembe in dopolnitve
               Zakona o dohodnini. Sprejetje Zakona o dohodni seveda pomeni, da bodo manjši prihodki
               v proračunu v višini 106 milijonov evrov, ki se zapolnjuje s povišanjem davčne
               stopnje s 17 na 19 % pri davku od dohodka pravnih oseb. Če ta zakon danes ne bi bil
               ponovno izglasovan, bi naredili ponovno luknjo v proračunu v višini 106 milijonov
               evrov. Razumemo predlagatelje po zahtevi za ponovno odločanje predvsem v smislu, da
               gospodarstvo želi imeti nadzor nad tem, kako se porabljajo sredstva, ki prihajajo v
               integralni proračun; in pričakujejo, da bodo ta sredstva tudi čim bolj učinkovito
               uporabljena, predvsem tudi v trenutkih, ko gospodarstvo potrebuje pomoč, kot je tudi
               bilo v času gospodarske in finančne krize. Ko pogledamo čas finančne in gospodarske
               krize, je prav, da se spomnimo tudi na obdobje, da je sicer v zadnjih desetih letih,
               ko je bila zelo prisotna tudi neoliberalna smer razmišljanja glede oblikovanja davčne
               politike, torej v teh zadnjih desetih letih se je davek od dohodka pravnih oseb
               zmanjšal iz davčne stopnje 25 % na 17 %. Posledično smo tudi v času nastanka finančne
               krize imeli manj sredstev na razpolago v proračunu in seveda je bilo treba zato tudi
               sprejemati ukrepe, ki so bili vezani tudi na zadolževanje, da smo lahko obvladali to
               krizo. Podatki kažejo, da smo z ekonomskimi ukrepi v času finančne krize od 2008 do
               2011 vložili kar 8,4 milijarde evrov ali skoraj 23 % bruto domačega proizvoda. Vse to
               se je odražalo potem v obdobju od leta 2011 do 2015 na način, da je gospodarstvo
               ustvarjalo 7 milijard evrov presežka na tekočem računu plačilne bilance, kar dokazuje
               tudi to, da ima naše narodno gospodarstvo dovolj prihrankov za financiranje
               javnofinančnega primanjkljaja. Odnos med gospodarstvom in ukrepi znotraj odločitev,
               ki jih sprejema politika in oblikuje ekonomsko politiko, mora biti zelo dobro
               uglašen, da lahko obvladujemo zahtevne razmere. Sprejetje tega zakona bi povzročilo
               ponovno odprto vprašanje, kako zapolniti 106 milijonov evrov. Zato je treba ta zakon
               potrditi in vzeti v zakup vsa resna opozorila, ki jih je gospodarstvo dalo.</p>
               <p>Sicer pa želimo poudariti tudi to, da je s tem nekoliko zmanjšana razlika med
               obremenitvijo kapitala in dela. Veliko poslušamo o tem, da je v Sloveniji zelo močno
               obdavčeno delo. Ko pa se dotaknemo vprašanja obdavčitve kapitala, je to vprašanje
               vrnjeno na način, da je treba najprej znižati obremenitev dela in potem razmišljati
               tudi o drugih ukrepih. To je treba gledati tudi v luči tega, da evropsko gospodarstvo
               v povprečju plačuje okoli 22,5 % davkov od dohodkov pravnih oseb. V Sloveniji je bil
               ta odstotek do sedaj 17 % in tudi z ostalimi davčnimi olajšavami oziroma
               investicijskimi olajšavami je ta efektivna stopnja celo 11-odstotna. In tukaj je
               tista razlika med obdavčitvijo kapitala in obdavčitvijo dela, ki se nekako zmanjšuje,
               kar pa je zagotovo korak v pravo smer. In če temu dodamo še zelo odgovoren pristop
               pri trošenju finančnih sredstev iz proračuna, potem smo lahko na pravi poti.
               Hvala.</p>
            </sp>
            <sp xml:id="SDZ7-Redna-23-2016-10-19.sp31">

               <speaker>PODPREDSEDNIK MATJAŽ NEMEC:</speaker>

               <p>Hvala, gospod Veber.</p>
               <p>Stališče Poslanske skupine Združena levica bo predstavil gospod Luka Mesec.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-19.sp32">

               <speaker>LUKA MESEC (PS ZL):</speaker>

               <p>Hvala za besedo, predsedujoči. Lep pozdrav!</p>
               <p>V Združeni levici bomo danes podprli spremembe Zakona o davku od dohodkov pravnih
               oseb, čeprav smo bili v redni obravnavi vzdržani. Nismo se vzdržali zato, ker bi bili
               proti dvigu tega davka, ampak zato, ker je bil ta dvig malenkosten. Dvignjena stopnja
               19 % je še vedno 3,5 % pod evropskim povprečjem, ki znaša 22,5 %; hkrati pa je bil ta
               davek del celotnega davčnega paketa, ki je med drugim slabim 10 % najbolje plačanih v
               tej državi, vključno z nami v tej sobi, podaril davčno darilo v vrednosti 60
               milijonov evrov. Zato nismo mogli podpreti paketa. Ampak danes, kot rečeno, bomo, ker
               govorimo o dvigu davka na dobiček, glasovali za, saj je nujno treba zagotoviti
               zadostno večino, da se preglasuje veto, ki ga je prek Državnega sveta izsilil
               kapitalski lobi. Argumenti, ki so spremljali veto, so zopet temeljili na ščuvanju
               zaposlenih v privatnem sektorju proti zaposlenim v javnem sektorju. To je umetno
               hujskanje in ustvarjanje konflikta, ki se namesto na argumente upira na floskule o
               ubogih trpečih gospodarstvenikih, nosilcih kapitala na eni strani in požrešnih medicinskih
               sestrah, učiteljih, socialnih delavcih in drugih zaposlenih v javnem sektorju na
               drugi strani. Glede na razprave pričakujem, da bomo danes vendarle v Državnem zboru
               uspeli to blokado prebiti, ostal pa bo ta veto kot dokaz idejne bede domačih nosilcev
               kapitala.</p>
               <p>S sprejetjem tega zakona bo slovenski davčni sistem malenkost bolj pravičen. Kapital
               bo malenkost hitreje vračal svoj dolg do državljanov v davčno blagajno. Ne smemo
               namreč pozabiti, da smo državljani porabili kar 5 milijard evrov za sanacijo slabih
               kreditov, in ne pozabimo, da bomo državljani v naslednjih letih tem istim
               gospodarstvenikom letno izplačali več kot 420 milijonov evrov subvencij. Glede na to,
               da bo letos pobranega samo 612 milijonov evrov davka na dobiček podjetij, je jasno,
               da bo gospodarstvo, se pravi tisti, ki so ta veto predlagali, dolg do družbe, ki je
               bil ustvarjen s potrebo po sanaciji bank, vračali še vsaj četrt stoletja. Dvig davkov
               od dohodkov pravnih oseb je zato korak k bolj pravičnim davkom. Naj ilustriram. Letos
               bomo državljani plačali kar za 1,5 milijarde trošarin, kapital pa samo za 622
               milijonov evrov davka na dobiček podjetij. Se pravi, približno 40 % tega, kar bo šlo
               iz žepov državljanov, bo šlo iz žepov kapitala.</p>
               <p>Slovenski davčni sistem je torej izrazito nepravičen, ker nesorazmerno obremenjuje
               potrošnike, torej vse državljane, vedno manj pa dohodke od kapitala, visoke dohodke
               in pa nepremičnine velike vrednosti. To velja tudi za davek od dohodka pravnih oseb.
               V Združeni levici smo z amandmajem predlagali, da bi se stopnja dvignila na 22 % in
               tega amandmaja ni podprla nobena poslanska skupina. Nekatere koalicijske skupine
               sicer veliko govorijo o socialnem čutu, ki bi ga bilo treba uveljaviti, pristanejo pa
               na gnile kompromise z nosilci kapitala.</p>
               <p>Tega v Združeni levici ne podpiramo in še enkrat poudarjam, da sicer predlagani davek
               je korak naprej, ampak je še vedno 3,5 % pod evropskim povprečjem. Evropsko povprečje
               je 22 %, mi smo se uspeli v Državnem zboru dogovoriti za dvig s 17 % na 19 %. To je
               še vedno socialno nepravičen davek in v celoti je naš davčni sistem preveč nastrojen
               k temu, da pobira iz žepov državljanov, po drugi stani pa vseskozi gleda skozi prste
               kapitalu in premožnejšim. Upam, da bomo danes uspeli vsaj ta malenkostni popravek
               sprejeti. Kot rečeno pa bomo v Združeni levici še naprej za to, da se naša davčna
               ureditev napravi socialno pravična in pa solidarna. Hvala.</p>
            </sp>
            <sp xml:id="SDZ7-Redna-23-2016-10-19.sp33">

               <speaker>PODPREDSEDNIK MATJAŽ NEMEC:</speaker>

               <p>Hvala, gospod Mesec.</p>
               <p>Stališče Poslanske skupine Nove Slovenije – krščanskih demokratov bo predstavil
               gospod Jožef Horvat.</p>
            </sp>
            <sp xml:id="SDZ7-Redna-23-2016-10-19.sp34">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovani državni svetnik gospod Milan Lukič,
               spoštovani državni sekretar, drage kolegice in kolegi!</p>
               <p>V prvem polčasu mandata vlade dr. Mira Cerarja in po dveh tretjinah efektivnega časa
               tega mandata državljani nismo dočakali vladnih ukrepov, ki bi preobremenjenemu
               slovenskemu davčnemu in poslovnemu okolju prinesli razbremenitev. Dočakali pa smo
               paket treh zakonov, ki kot celota prestavljajo tako imenovano mini davčno reformo.
               Kdor si je te vladne predloge le na hitro pogledal, je lahko hitro tudi spoznal, da
               predlagana davčna reforma v resnici ni reforma, ampak le davčna prerazporeditev
               oziroma, kot mi pravimo, davčno prekladanje. Lahko bi tudi rekli, da vlada jemlje iz
               enega žepa in daje v drugi žep. Največji problem, največja težava pa je v tem, da
               vlada in koalicija jemlje zopet in predvsem iz žepa slovenskih podjetij, ki
               predstavljajo redke žarke upanja za prihodnost gospodarskega razvoja naše države.
               Gospodarstvu in edino gospodarstvu se moramo zahvaliti, da imamo danes rast in da
               imamo nova delovna mesta. To so očitno razumeli tudi državni svetniki, ki so vladnemu
               poskusu za večjo davčno obremenitev gospodarstva jasno rekli stop. Zato se v
               Poslanski skupini Nove Slovenije – krščanskih demokratov za vložitev veta državnim
               svetnikom v imenu zdravega razuma zahvaljujem.</p>
               <p>Učinki predvidene veljavnosti zakona, o katerem danes zopet odločamo, se kažejo še
               pred njegovo veljavnostjo. Že rebalans proračuna za leto 2017 namreč razkriva, da so
               prihodki v državni proračun iz dohodnine ocenjeni skoraj 71 milijonov evrov nižje kot
               za leto 2016. Prihodki iz naslova davka od dohodkov pravnih oseb pa so na drugi
               strani v letu 2017 ocenjeni za 74 milijonov evrov višje. Kot nam hitro pokaže
               enostavni izračun, se nastali izpad v proračunu zaradi manj prihodkov iz dohodnine
               enostavno zapolni s povišanjem davka od dohodka pravnih oseb, torej iz uspehov naših
               podjetij. To je, spoštovani državljani, davčna matematika vladne koalicije. Takšne so
               realne posledice vladnega davčnega prekladanja. Dejstvo, da bo več kot celoten izpad
               proračunskih prilivov iz dohodnine moralo sanirati gospodarstvo, je za Novo Slovenijo
               nesprejemljivo. Krščanski demokrati pa od Vlade Republike Slovenije zahtevamo, da
               namesto obremenjevanja podjetnikov pripravi sistemski poseg v davčni sistem, ki bi
               podjetjem in državljanom v njihovih žepih pustil več njihovega zasluženega denarja.
               Prepričani smo namreč, da bi oni, torej državljani in podjetniki s tem denarjem,
               prisluženim denarjem ravnali veliko bolj preudarno, racionalno in učinkovito kot
               državna oblast. V Novi Sloveniji smo velik nasprotnik mišljenja, da je treba vsakič,
               ko potrebujemo nov vir proračunskega denarja, tega odščipnili prav našemu slovenskemu
               gospodarstvu, ki pa na drugi strani vedno pridno polni proračunske vreče in poleg
               tega ustvarja najboljša delovna mesta.</p>
               <p>Ker v Novi Sloveniji vemo, da imajo naša podjetja ključno vlogo za življenja naših
               ljudi, in ker si ne želimo, da bi morali naši mladi svojo priložnost iskati v tujini,
               bomo glasovali tudi tokrat proti Predlogu zakona o spremembah in dopolnitvah Zakona o
               davku od dohodkov pravnih oseb.</p>
            </sp>
            <sp xml:id="SDZ7-Redna-23-2016-10-19.sp35">

               <speaker>PODPREDSEDNIK MATJAŽ NEMEC:</speaker>

               <p>Hvala, gospod Horvat. Besedo ima mag. Alenka Bratušek v imenu Poslanske skupine
               Nepovezanih poslancev.</p>
            </sp>
            <sp xml:id="SDZ7-Redna-23-2016-10-19.sp36">

               <speaker>MAG. ALENKA BRATUŠEK (PS NP):</speaker>

               <p>Lep pozdrav,podpredsednik, gospe in gospodje!</p>
               <p>Tako kot prvič tudi danes v naši poslanski skupini zakona o davku od dohodkov pravnih
               oseb ne bomo podprli. Zakaj? Zato ker to preprosto ni prava pot. Pa ne zato, ker bi
               bila 19-odstotna davčna stopnja nekaj nedopustnega, ampak zato ker smo v zadnjih
               desetih letih ta zakon spreminjali najmanj šestkrat, enkrat gor pa enkrat dol, pa
               spet enkrat gor davčne stopnje, pa spet malo dol. Kako naj ljudje, ki se odločajo za
               investicijo v naši državi, sploh vedo kaj jih čaka? Ne vedo niti, kaj jih čaka v
               naslednjem letu, se pravi čez tri mesece, kaj šele na malo daljši rok. Zato je to
               nedopustno. In mimogrede v vseh svojih dokumentih, ki te jih pošiljali v Bruselj,
               spoštovana koalicije, ste napisali, da tega ne bo. Ampak dobro, danes se odločate
               drugače.</p>
               <p>Drugo dejstvo je, da boste s to spremembo najbolj udarili male podjetnike oziroma
               družinska podjetja. Ti bodo to vašo spremembo najbolj čutili. Kot da ni zavedanja
               oziroma vedenja, da prav majhna, srednja, družinska podjetja, ustvarijo tako rekoč
               največji delež gospodarske aktivnosti. Zaposlujejo 70 % ljudi v gospodarstvu in prav
               te boste s tem najbolj udarili. Veste, kaj pravijo ti podjetniki? Če nam že pomagati
               ne morete nas vsaj pustite pri miru.</p>
               <p>To, kar počnete, je daleč od davčne reforme. Zdaj že sami govorite o davčnem
               prestrukturiranju, in dejstvo je, spoštovana koalicija, da konsolidacijo javnih
               financ peljete izključno na treh kategorijah. Prva so upokojenci. 300 milijonov manj
               iz državnega proračuna za pokojninsko blagajno, 300 milijonov manj kot leta 2013.
               Druga so investicije, ki jih daste ravno tako 300 milijonov manj, kot ste jih dali
               leta 2013. Tretja pa so mala in srednja podjetja, ki jih boste s to spremembo datuma
               najbolj udarili. In naj to vse skupaj razume tisti, ki lahko.</p>
               <p>Absolutno niste na pravi poti, želela bi, da to ugotovite čim prej, ker bo sicer v
               nadaljevanju to zelo boleče za državo in tudi za ljudi. Pri tem današnjem zakonu pa
               še vedno obstaja možnost razmisleka in ugotovitve, da boste s tem na nek način
               naredili napako.</p>
            </sp>
            <sp xml:id="SDZ7-Redna-23-2016-10-19.sp37">

               <speaker>PODPREDSEDNIK MATJAŽ NEMEC:</speaker>

               <p>Hvala, gospa Bratušek.</p>
               <p>Stališče Poslanske skupine Stranke modernega centra bo predstavil gospod Branko
               Zorman.</p>
            </sp>
            <sp xml:id="SDZ7-Redna-23-2016-10-19.sp38">

               <speaker>BRANKO ZORMAN (PS SMC):</speaker>

               <p>Spoštovani predsedujoči, kolegice in kolegi!</p>
               <p>Danes ponovno odločamo o Zakonu o spremembah in dopolnitvah Zakona o davku od
               dohodkov pravnih oseb, ki je del paketa davčnega prestrukturiranja, s katerim se bo
               sledilo ugodnejši davčni strukturi v Sloveniji. S predlogom zakona se bo predvsem
               dvignila stopnja davka od dohodkov pravnih oseb s sedanjih 17 % na 19 %. Višji
               prihodki iz davka od dohodkov pravnih oseb v višini okoli 55 milijonov bodo
               uporabljeni za zmanjševanje javnofinančnega primanjkljaja po eni strani, po drugi
               strani pa za zmanjševanje davčnega izpada iz naslova razbremenitve dohodnin. Vendar
               pa je treba poudariti, da bo razbremenitev v dohodnini precej višja od dviga
               prihodkov iz tega naslova. Dvig davka od dohodkov pravnih oseb bo namreč dvignil
               prihodke državnega proračuna za 55 milijonov evrov, po drugi strani pa bodo nekateri
               zavezanci za dohodnino imeli višje neto plače in bo izpada iz proračuna v višini 106
               milijonov evrov. Zakon je tako treba pogledati v povezavi z ukrepi Zakona o
               dohodnini, ki bodo povečali neto plače in v določeni meri povečanje potrošnje in
               zaposlenosti. Treba pa je poudariti, da je efektivna davčna stopnja v letu 2015 po
               podatkih iz obračuna davka od dohodkov pravnih oseb znašala 11,5 % in se je glede na
               leto 2006 znižala za več kot 6 odstotnih točk.</p>
               <p>Sedanja efektivna stopnja davka od dohodkov pravnih oseb je med najnižjimi v
               Evropski uniji, in to je, kot rečeno, pri 11,5 %. Ta se bo sedaj dvignila na 12,85 %,
               kjer bo Slovenija še vedno med najnižjimi v Evropski uniji. Tudi primerjava
               nominalnih stopenj davka od dohodkov pravnih oseb v Sloveniji pri 17 % kaže, da je
               obdavčitev precej nižja od povprečne nominalne stopnje obdavčitve pravnih oseb v
               državah članicah EU, kjer je le-ta 22,8 % za leto 2015 oziroma 22,6 % za leto 2016.
               Med njimi ima za leto 2016 najvišjo stopnjo Francija, in to 38 %, najnižjo pa
               Bolgarija, to je 10 %. 6 držav ima nominalno stopnjo nižjo od 17 %, več kot dve
               tretjini, 19 držav, pa ima stopnjo višjo od 19 %. Stopnja Slovenije je sedaj med
               najnižjimi v EU, na 22. mestu. Z dvigom za dve odstotni točki bo še vedno med
               najnižjimi, ker si bo Slovenija s Češko in Poljsko delila 20. do 22. mesto. Dejansko
               je potrebno omeniti, da Slovenija iz naslova davka od dohodkov pravnih oseb pobere le
               1,4 % BDP prihodkov in zaseda na podlagi tega kazalca 26. mesto v EU. Povprečje
               prihodkov v državah EU iz naslova tega davka pa je na ravni 2,4 % BDP. Kljub dvigu
               nominalnih stopenj davka od dohodkov pravnih oseb ostaja obremenitev dobičkov
               podjetij na ravni, ki je ugodna za pridobivanje novih tujih investicij. Davčne
               olajšave za investicije in za raziskave ter razvoj ostajajo na isti ravni kot do
               sedaj. Zato ni pričakovati, da bi dvig nominalnih stopenj vplival na investicijske
               odločitve. Posebej pa je treba omeniti davčne olajšave za investiranje in
               zaposlovanje, ki so višje od splošnih. Te pa še vedno dodatno znižujejo obdavčitev
               podjetij v regijah, kjer veljajo. Zaradi tega je treba poudariti, da Vlada sledi
               pravi smeri z razbremenitvami dela, ki je nadpovprečno obdavčeno, in z obremenitvijo
               kapitala, ki je podpovprečno obdavčeno. S paketom davčnega prestrukturiranja bo tako
               postalo poslovno okolje bolj prijazno za zaposlovanje visoko kvalificiranega kadra.</p>
               <p>Glede na vse navedeno bo Poslanska skupina SMC ponovno podprla Zakon o spremembah in
               dopolnitvah Zakona o davku od dohodkov pravnih oseb.</p>
            </sp>
            <sp xml:id="SDZ7-Redna-23-2016-10-19.sp39">

               <speaker>PODPREDSEDNIK MATJAŽ NEMEC:</speaker>

               <p>Hvala, gospod Zorman.</p>
               <p>Mag. Marko Pogačnik bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ7-Redna-23-2016-10-19.sp40">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, spoštovani državni sekretar, kolegice, kolegi!</p>
               <p>V Poslanski skupini Slovenske demokratske stranke tako kot smo pri tretjem branju
               tudi tokrat ne bomo podprli predlagane spremembe, ki jo predlaga koalicija, Stranka
               modernega centra, Socialni demokrati in pa Desus, tako imenovanega davka od dobička
               pravnih oseb dvigniti za 2-odstotni točki. V Slovenski demokratski stranki smo
               prepričani, da ta korak pomeni znižanje konkurenčnosti slovenskega gospodarstva.
               Pozdravljamo odločitev Državnega sveta, ki je dal veto na ta predlagani zakon.
               Prepričani smo, da se Državni svet bolje kot koalicija zaveda problematike, v katero
               se ta koalicija spušča in ne nazadnje, radi bi poudarili, da prihodki za proračun v
               letu 2017 bodo približno za 1 milijardo evrov višji, kot so bili ob zaključnem računu
               proračuna leta 2013. Zavedati se je treba, da ta 1 milijarda gre predvsem na račun
               dobrega dela gospodarstva. Namesto da bi koalicija in pa vlada Mira Cerarja
               gospodarstvo za uspešno delo nagradila, dobi nagrado v smislu dodatnih obremenitev.
               Prepričani smo tudi, da bo takšna sprememba zakona imela širše posledice in da bo
               zviševanje stopnje za 2-odstotni točki imelo vpliv tudi na vse zaposlene. Prepričani
               smo, da takšen korak pomeni manjša konkurenčnost predvsem za mala in srednja podjetja
               in posledično tudi za manjšo stopnjo odpiranja novih delovnih mest v prihodnosti.</p>
               <p>V Slovenski demokratski stranki predloga tega zakona, ki bo dodatno obremenil
               gospodarstvo in posledično tudi vse zaposlene, ne bomo podprli.</p>
            </sp>
            <sp xml:id="SDZ7-Redna-23-2016-10-19.sp41">

               <speaker>PODPREDSEDNIK MATJAŽ NEMEC:</speaker>

               <p>Hvala, mag. Pogačnik.</p>
               <p>Kot zadnja ima besedo Poslanska skupina demokratične stranke upokojencev Slovenije
               in zanjo gospa Marija Antonija Kovačič.</p>
            </sp>
            <sp xml:id="SDZ7-Redna-23-2016-10-19.sp42">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala, gospod podpredsednik. Spoštovani sekretar, spoštovani državni svetnik,
               poslanke in poslanci!</p>
               <p>Naj takoj na začetku povem, da bo Poslanska skupina Desus tudi po ponovnem odločanju
               novele zakon podprla. Nedavno sprejet zakon je del davčne reforme, ki bi v primeru,
               da se ob ponovnem glasovanju zavrne, povzročil dodatno finančno neravnovesje. Čeprav
               gre za nevšečen ukrep, se v Poslanski skupini Desus zavedamo, da je treba nekaj
               narediti tudi na prihodkovni strani državnega proračuna, da bi lahko govorili o
               nekoliko več sredstev za pomembne odhodke, kot so zdravstvo, pokojnine, izobraževanje
               in podobno. Predlagani dvig stopnje davka na dohodek pravnih oseb je po našem mnenju
               minimalen, zlasti če se primerjamo s povprečjem v EU, kjer je Slovenija trenutno na
               22. mestu, torej pri samem dnu. V Poslanski skupini Desus menimo, da ni potrebe po
               takojšnjem astronomskem dvigu davčne stopnje, ampak je treba, upoštevajoč
               javnofinančno politiko, le-to postopoma zviševati. Razlogi za takšno stališče naše
               poslanske skupine so zelo preprosti in izhajajo iz dosedanje prakse. Prihranki
               podjetij iz naslova nižje stopnje davka na dobiček niso bili porabljeni za vlaganje v
               investicije, razvoj in nova delovna mesta, kot je bilo to pričakovano. Ravno
               nasprotno. Večina denarja je žal končala v zasebnih žepih posameznikov. Rezultat tega
               je to, da gospodarska rast tekom vseh teh let ni rasla skladno s postopnim
               zniževanjem davčne stopnje.</p>
               <p>Ukrep torej ni opravičil svojega namena, ravno zato v Poslanski skupini Desus še
               toliko bolj menimo, da je predlagani dvig davčne stopnje za 2-odstotni smiseln in
               bomo zakon vnovič podprli. Hvala.</p>
            </sp>
            <sp xml:id="SDZ7-Redna-23-2016-10-19.sp43">

               <speaker>PODPREDSEDNIK PRIMOŽ HAINZ:</speaker>

               <p>Končali smo s predstavitvijo stališče poslanskih skupin. Ponovno odločanje o zakonu
               bomo opravili v okviru glasovanj. Prekinjam 15. točko dnevnega reda. Prehajamo na
               glasovanje zbora o predlogih odločitev. <title>Prehajamo na prekinjeno 1. točko
                  dnevnega reda – Vprašanja poslank in poslancev.</title>
               </p>
               <p>Pregled predlogov sklepov poslank in poslancev za razpravo o odgovorih predsednika
               Vlade, ministric in ministrov z dne 18. 10. je objavljena na e-klopi. V skladu s
               predlogom poslanca dr. Mateja T. Vatovca bo zbor odločal o naslednjem sklepu: Državni
               zbor bo na naslednji seji opravil razpravo o odgovoru predsednika Vlade dr. Mira
               Cerarja na poslansko vprašanje dr. Mateja T. Vatovca v zvezi s sprejemanjem
               trgovsko-investicijskega sporazuma CETA med EU in Kanado.</p>
               <p>Glasujemo. Navzočih je 72 poslancev in poslank, za je glasovalo 7, proti 48.</p>
               <p><stage>(Za je glasovalo 7.)</stage> <stage>(Proti 48.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanske Ive Dimic bo odbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru predsednika
               Vlade dr. Mira Cerarja na poslansko vprašanje Ive Dimc v zvezi z zastaranjem odmevnih
               primerov in ključnimi ukrepi v pravosodju.</p>
               <p>Glasujemo. Prisotnih je 76 poslank in poslancev, za je glasovalo 24, proti 48.</p>
               <p><stage>(Za je glasovalo 24.)</stage> <stage>(Proti 48.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca dr. Bojana Dobovška bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               predsednika Vlade dr. Mira Cerarja na poslansko vprašanje dr. Bojana Dobovška v zvezi
               s pismom o nameri s podjetjem Uber.</p>
               <p>Glasujemo. Navzočih je 71 poslank in poslancev, za je glasovalo 19, proti 47.</p>
               <p><stage>(Za je glasovalo 19.)</stage> <stage>(Proti 47.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca mag. Branka Grimsa bo zbor odločal o naslednjem
               predlogu sklepa: Državni zbor bo na naslednji seji opravil razpravo o predlogu
               ministrice za notranje zadeve mag. Vesne Györkös Žnidar na poslansko vprašanje Branka
               Grimsa v zvezi s številom prosilcev za mednarodno zaščito in začetkom veljavnosti
               omejevalnih ukrepov.</p>
               <p>Glasujemo. Navzočih je 77 poslank in poslancev, za je glasovalo 23, proti 52.</p>
               <p><stage>(Za je glasovalo 23.)</stage> <stage>(Proti 52.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca mag. Andreja Širclja bo zbor odločal o naslednjem
               predlogu sklepa: Državni zbor bo na naslednji seji opravil razprav o odgovoru
               ministrice za zdravje Milojke Kolar Celarc na poslansko vprašanje mag. Andreja
               Širclja v zvezi s poslovanjem javnih zdravstvenih zavodov.</p>
               <p>Mag. Šircelj, obrazložitev glasu, izvolite.</p>
            </sp>
            <sp xml:id="SDZ7-Redna-23-2016-10-19.sp44">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani podpredsednik.</p>
               <p>Včeraj smo imeli interpelacijo glede dela in odgovornosti ministrice za zdravje in
               odgovorov nismo dobili. Odgovorov nismo dobili niti glede vprašanja zmanjšanja
               čakalnih vrst, niti glede poslovanja zdravstvenih zavodov. In ti dve vprašanji sta
               povezani. Ker ni odgovorov ni strategije, ni vizije in seveda ni tudi dejansko
               ukrepov, ki bi zmanjševali čakalne vrste in izboljšali poslovanje čakalnih…
               Izboljšali poslovanje javnih zavodov v zdravstvu.</p>
               <p>Zaradi tega predlagam, da v korist državljank in državljanov, da bodo imeli
               državljani in državljanke boljšo zdravstveno oskrbo, glasujete za ta predlog, da se
               opravi razprava o zdravstvenem sistemu in da Državni zbor, če Vlada ne more, ne zna,
               noče tega narediti, naredi prioritete v zdravstvenem sistemu in sprejme ukrepe, ki
               bodo zmanjšali čakalne vrste, da bodo imeli ljudje boljšo zdravstveno oskrbo in s tem
               tudi boljše zdravje in daljše življenje. Zato predlagam, da podprete ta predlog.</p>
            </sp>
            <sp xml:id="SDZ7-Redna-23-2016-10-19.sp45">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Še kdo v imenu poslanske skupine? Ne. V lastnem imenu? Ne.</p>
               <p>Glasujemo. Navzočih je 77 poslank in poslancev, za je glasovalo 24, proti 51.</p>
               <p><stage>(Za je glasovalo 24.)</stage> <stage>(Proti 51.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Jožeta Horvata bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               gospodarski razvoj in tehnologijo Zdravka Počivalška na poslansko vprašanje Jožeta
               Horvata v zvezi z zagotavljanjem sredstev za izvajanje zakona o razvojni podpori
               Pomurski regiji v obdobju 2010–2015.</p>
               <p>V imenu poslanske skupine ima besedo gospod Horvat.</p>
            </sp>
            <sp xml:id="SDZ7-Redna-23-2016-10-19.sp46">

               <speaker>JOŽEF HORVAT (PS SDS):</speaker>

               <p>Hvala, gospod podpredsednik. Spoštovane kolegice in kolegi.</p>
               <p>Nova Slovenija podpira ta predlog sklepa. Zakaj? Zato ker zahtevamo, da se zakoni, ki
               so tukaj sprejeti, tudi spoštujejo, da se izvajajo dosledno na dve decimalki
               natančno. Glejte, 2009 je ta zbor sprejel zakon o razvojni podpori Pomurski regiji,
               kjer je zapisal, da bo za program povečanja konkurenčnosti Pomurske regije država
               zagotovila 33 milijonov evrov. Ker tega ni bilo, na nek način razumemo, bila je kriza
               in je bilo treba varčevati, ker tega denarja ni bilo, je do konca izvajanja tega
               zakona, kar je bilo prvotno določilo, torej do konca leta 2015 je bilo realiziranih
               od teh 33 milijonov samo 22 milijonov. To pomeni, da je nerealiziranih sredstev
               ostalo 11 milijonov. Zato je Državni zbor lansko leto sprejel podaljšek tega zakona
               za letošnje leto in za leto 2017, kar pomeni, da bi v proračunih za leti 2016 in leto
               2017 moralo biti teh 11 milijonov, pa ni. Že pri proračunskem načrtovanju je Vlada
               kršila ta zakon v višini 1,1 milijona evrov. Ker pa bo v letošnjem letu zaradi
               zapletov na ministrstvu, ki je skrbnik tega zakona, zaradi administrativnih zapletov
               slaba realizacija sredstev, bi bilo potrebno, da se v letu 2017 v proračunskih
               dokumentih sredstva povečajo za približno 3,3 milijona. Na skupno postavko okrog 7,5
               milijonov. Tega ni, denarja ni, minister ima voljo, sem imel z njim pogovore, ampak
               očitno je ministrstvo za finance tisto, ki bo enostavno reklo, zavestno gremo v
               kršitev zakona. Gospe in gospodje, gre za kršitev zakona. Se pravi, tisti, ki bodo te
               proračunske dokumente podprli, bodo istočasno ali boste istočasno podprli tudi
               dejstvo, da se v tej državi zakoni lahko kršijo. In Pomurje je zaradi tega razvojnega
               zakona dvakrat tepeno. Zakaj? Prvič, ker ima zakon in ne dobi dovolj denarja, ker pa
               ima zakon, pa nima pravice dostopa do drugih virov razvojnih sredstev.</p>
               <p>Zato, gospe in gospodje, bi bilo zelo pomembno in potrebno, da tukaj opravimo
               razpravo tudi o tem, da je v tej državi treba zakone izvajati. Hvala lepa.</p>
            </sp>
            <sp xml:id="SDZ7-Redna-23-2016-10-19.sp47">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Še kakšna obrazložitev glasu. Ne.</p>
               <p>Glasujemo. Navzočih je 79 poslank in poslancev, za je glasovalo 27, proti 47.</p>
               <p><stage>(Za je glasovalo 27.)</stage> <stage>(Proti 47.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Mihe Kordiša bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za infrastrukturo dr. Petra Gašperšiča na poslansko vprašanje Mihe Kordiša v
               zvezi z obcestnim oglaševanjem.</p>
               <p>Glasujemo. Navzočih je 78 poslank in poslancev, za je glasovalo 24, proti 51.</p>
               <p><stage>(Za je glasovalo 24.)</stage> <stage>(Proti 51.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanke Anje Bah Žibert bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministrice za izobraževanje, znanost in šport dr. Maje Makovec Brenčič na poslansko
               vprašanje Anje Bah Žibert v zvezi z zagotavljanjem pogojev za izvajanje vzgojno-
               izobraževalnega procesa v šolah.</p>
               <p>V imenu poslanske skupine ima besedo gospa Anja Bah Žibert.</p>
            </sp>
            <sp xml:id="SDZ7-Redna-23-2016-10-19.sp48">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoči.</p>
               <p>Poglejte, namen tega poslanskega vprašanja ni iskanje krivca za takšno stanje, ampak
               dejstvo je, da imamo v Sloveniji še od leta 2000 objekte, ki niso zaključeni in v
               njih poteka vzgojno- izobraževalni program. Kljub temu da so na primer otroci dobili
               del lepe sodobne osnovne šole, morajo na primer na telovadbo hoditi po kilometer in
               pol stran. To seveda ni samo v eni občini. To je v kar številnih občinah. Problemi so
               različni, nekje je pač nekaj drugega zmanjkalo, zato predlagam eno širšo razpravo o
               tem, kakšno je stanje na teh področjih in na kakšen način bi lahko naredili korak
               naprej, in to skupaj. Takšen primer je v Mirni Peči. Takšni podobni primeri so v
               Sevnici, takšni primeri so v Gorenji vasi. Verjetno vsak od vas, ki prihajate iz
               lokalne skupnosti, bi lahko našel primer, ko govorimo o objektih, ki so namenjeni
               vzgojno-izobraževalnemu programu, pa niso bodisi dokončani ali pa so dotrajani in so
               praktično že nevarni.</p>
               <p>Gre izključno za to, da se o teh stvareh skupaj pogovorimo in poiščemo način, koko
               postopek ne zaostriti, ampak postopek pospešiti, da morda tisti projekti, ki so se
               začeli prvi, se tudi prvi zaključijo in tako naprej. Res vas prosim za podporo, ker
               gre za en širši problem v tej državi. Hvala.</p>
            </sp>
            <sp xml:id="SDZ7-Redna-23-2016-10-19.sp49">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Še kakšna obrazložitev? Ne.</p>
               <p>Glasujemo. Navzočih je 78 poslank in poslancev, za je glasovalo 24, proti 51.</p>
               <p><stage>(Za je glasovalo 24.)</stage> <stage>(Proti 51.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Ljuba Žnidarja bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministrice za
               finance mag. Mateje Vraničar Erman na poslansko vprašanje Ljuba Žnidarja v zvezi s
               prikritim zadolževanjem občin v raznih oblikah javno-zasebnega partnerstva.</p>
               <p>Gospod Ljubo Žnidar, v imenu poslanske skupine opredelitev glasu, izvolite.</p>
            </sp>
            <sp xml:id="SDZ7-Redna-23-2016-10-19.sp50">

               <speaker>LJUBO ŽNIDAR (PS SDS):</speaker>

               <p>Hvala, spoštovani podpredsednik.</p>
               <p>Spoštovani ministrici za finance sem postavil vprašanje glede prikritega
               zadolževanja občin v raznih oblikah javno-zasebnega partnerstva. Moram povedati, da
               njen odgovor ni bil v skladu z Zakonom o financiranju občin glede področja
               zadolževanja občin. Dejala je, da zadolževanje občin prek posrednika, tako
               imenovanega javno-zasebnega partnerstva, je avtonomija občine, da sama odloča, skrbi
               za svoje finančno stanje, skratka, da je ta avtonomija popolnoma stvar občine. Vendar
               na zakonski osnovi to ne drži.</p>
               <p>Če podam na kratko primerjavo. Če se občina zadolži direktno pri banki, rabi občina
               soglasje ministrstva za finance. Če se pa občina zadolži prek posrednika, pa soglasja
               ministrstva za finance ne rabi. Ministrica je s svojim odgovorom zelo jasno podala
               apel vsem ostalim občinam, ki se tega niso posluževale, dajte se zadolžiti prek
               posrednika in potem ne rabite nobenega soglasja. Vendar to ni v skladu z Zakonom o
               financiranju občin. S tem država kot ministrstvo izgublja finančni nadzor nad
               poslovanjem občin. To je dejstvo, in to bo v prihodnje težava. Nekateri primeri
               določenih občin, ki ne zmorejo več finančno poravnavati svojih obveznosti, že kažejo
               na to, da dejansko tu občine popolnoma samostojno le ne morejo odločati ampak, da je
               potreben tu krovni finančni nadzor nad njihovim poslovanjem oziroma konkretno nad
               njihovim zadolževanjem. To bo v prihodnosti čedalje večji problem. Vemo, da je
               proračun države čedalje bolj okrnjen do občin in da se bodo občine posluževale raznih
               načinov, kako priti do kreditov oziroma do zadolževanja.</p>
               <p>Menim, da bo to večji problem v prihodnosti, zato predlagam, da se o tej problematiki
               opravi javna razprava.</p>
            </sp>
            <sp xml:id="SDZ7-Redna-23-2016-10-19.sp51">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo besedo? Ni več želje.</p>
               <p>Glasujemo. Navzočih je 81 poslank in poslancev, za je glasovalo 25, proti 52.</p>
               <p><stage>(Za je glasovalo 25.)</stage> <stage>(Proti 52.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Tomaža Lisca bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministrice za
               izobraževanje, znanost in šport dr. Maje Makovec Brenčič na poslansko vprašanje
               Tomaža Lisca v zvezi z razvojem športne infrastrukture.</p>
               <p>Obrazložitev glasu v imenu poslanske skupine ima gospod Tomaž Lisec.</p>
            </sp>
            <sp xml:id="SDZ7-Redna-23-2016-10-19.sp52">

               <speaker>TOMAŽ LISEC (PS SDS):</speaker>

               <p>Podpredsednik, hvala za dano besedo.</p>
               <p>V rebalansu proračuna za leto 2017 država namenja za področje športne infrastrukture
               800 tisoč evrov. Isti znesek nameni tudi za leto 2018. Poleg tega imamo tudi razpis
               Fundacije za šport, ki je pred nami, in se v letu 2017 za športno infrastrukturo
               nameni milijon 700 evrov in v letu 2018, reci in piši, 170 tisoč evrov.</p>
               <p>Proračun Republike Slovenije in razpisi Fundacije za šport, za celotno športno
               infrastrukturo v letih 2017 in 2018 namenjata 3,5 milijonov evrov. Sama ministrica je
               rekla, ko so vsaj delno naredili raziskavo pri slovenskih občinah, je teh potreb za
               800 milijonov evrov.</p>
               <p>Dejstvo pa je, da imamo v Sloveniji športno infrastrukturo, ki je v povprečju stara
               37 let, in če ne bi bilo razpisov bivšega ministra za infrastrukturo gospoda Černača,
               ki je z energetsko obnovo tudi športnih objektov v lasti lokalnih skupnosti vsaj
               deloma reševal to situacijo, bi imeli katastrofo. Vsi smo ponosni, ko srečujemo
               slovenske športnike, jim želimo v prvi vrsti čestitati, ampak oni že večinoma vadijo
               v tujini. Mladi pa se ne odločajo za atletske poklice, za nogometaše, ker nimajo niti
               osnovnih pogojev, da bi svoje mlade želje uresničili tudi v praksi.</p>
               <p>Zato menimo v Poslanski skupini SDS, da je treba spregovoriti o tem, kakšno športno
               infrastrukturo želimo. Ko bomo odgovorili tudi na to vprašanje, bomo videli tudi,
               kakšne športnike imamo, kako dobro jim želimo in ne nazadnje tudi za vsakega
               rekreativnega športnika je potrebno, da ima poleg pločnika ob hitrih cestah tudi
               zadovoljivo športno infrastrukturo.</p>
               <p>Zato menimo, da bi v podporo vsem tistim lokalnim skupnostim in pa rekreativnim ter
               vrhunskim športnikom bilo treba opraviti razpravo o tem, da želimo bolj moderno in
               bolj ljudem namenjeno športno infrastrukturo. Zato prosim za vašo podporo. Hvala.</p>
            </sp>
            <sp xml:id="SDZ7-Redna-23-2016-10-19.sp53">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Ni več obrazložitve.</p>
               <p>Glasujemo. Navzočih je 79 poslank in poslancev, za je glasovalo 25, proti pa 48.</p>
               <p><stage>(Za je glasovalo 25.)</stage> <stage>(Proti 48.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Franca Breznika bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministrice za
               notranje zadeve, mag. Vesne Györkös Žnidar na poslansko vprašanje Franca Breznika v
               zvezi z lokacijo za izpostavo azilnega doma in migrantskega namestitvenega centra.</p>
               <p>Obrazložitev glasu v imenu poslanske skupine ima gospod Franc Breznik.</p>
            </sp>
            <sp xml:id="SDZ7-Redna-23-2016-10-19.sp54">

               <speaker>FRANC BREZNIK (PS SDS):</speaker>

               <p>Najlepša hvala.</p>
               <p>Spoštovane kolegice in kolegi! Vsa varnostna situacija v tem delu Evrope, v katerem
               tudi mi prebivamo, kaže na to, da prihaja po vsej verjetnosti nov migrantski val.
               Vlada nekako, lahko rečemo, zelo netransparentno brez kakršnih koli stikov z lokalnim
               prebivalstvom išče nekako centre v okoljih, kjer ljudje niso prepričani, prvič, da
               potrebujejo azilne domove in drugič, vlada naj zaščiti naše meje in našo suverenost
               na mejah. Predvsem pa vlada sili s temi azilnimi domovi v Črnomelj, Maribor, ki sem
               ga izpostavil ministrici že na seji, Dobovo in tako naprej. Torej tam, kjer so ljudje
               proti tem azilnim domovom. Obstaja pa druga varianta. Obstaja pa cela vrsta ljudi, ki
               si pa želi begunce. Kot smo videli pred nekaj meseci, ko so stavkali v podporo pro
               beguncem in si želijo čim več teh ljudi. Nekateri naši kolegi ste bili takrat v prvih
               vrstah, sedaj je čas, da stopite zraven, da daste svoje nepremičnine na razpolago za
               azilne domove. Recimo v Mariboru smo imeli profesorico dr. Vesno Vuk Godina, ki si je
               nekaj teh beguncev dala v svoje dodatno stanovanje, ker ni dobila normalnih
               najemnikov, sedaj pa od države zahteva visoko najemnino. Torej to je ta kvazi
               humanitarnost, kvazi solidarnost in sedaj je čas, da to dokazujete. Predvsem v
               Ljubljani center, kjer je bilo teh pro-demonstracij torej za begunce, je sedaj časa,
               da se izmerijo in da se postavijo točno v tistih okoljih, kjer se ljudje v bistvu to
               želijo. To bo ena točka, jaz pravim prevoja, kjer bomo lahko ugotavljali, kdo je za
               begunce, kdo je za humanitarnost ali pa lažno humanitarnost in bomo šli od besed k
               dejanjem.</p>
               <p>Zaradi tega mislim, da je ta razprava potrebna. Potrebna je tudi, da končno
               Ministrstvo za notranje zadeve pove jasno v tej razpravi, kakšno politiko predvsem
               zaščite slovenske suverenosti v tem trenutku dela, izpolnjuje in ali deluje tudi
               preventivno, ali je v tem času naredilo kaj več za to, da se takšen begunski val, ki
               smo mu bili priča v lanskem letu, ne bo ponovil.</p>
               <p>Zato vas prosim pri tej temi za podporo. Mislim, da je v očeh slovenske javnosti, v
               očeh tega, da ne prihaja več do nekih demonstracij, odpora lokalne samouprave, treba
               takšno razpravo opraviti tukaj v Državnem zboru in vas prosim tudi za podporo temu
               mojemu predlogu. Hvala.</p>
            </sp>
            <sp xml:id="SDZ7-Redna-23-2016-10-19.sp55">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo besedo v imenu poslanske skupine? Ne.</p>
               <p>V svojem imenu ima besedo gospod Marijan Pojbič. Izvolite.</p>
            </sp>
            <sp xml:id="SDZ7-Redna-23-2016-10-19.sp56">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod podpredsednik.</p>
               <p>Jaz bom to razpravo absolutno podprl, ker sem prepričan, da Slovenke in Slovenci ne
               potrebujemo azilnih domov, najmanj na Štajerskem, ki je tako že izjemno obubožana.
               Potrebujemo pa to, kar potrebujejo tisti, ki živijo v naši državi na robu revščine,
               teh je pa preko 30 %. Jaz mislim, da bi naša oblast, koalicija in Vlada morala
               najprej poskrbeti za te ljudi. Mislim, da je naša skupna vloga, da delamo na tem, ne
               da ljudem vsiljujemo azilne domove in delamo vse tisto, kar si večina Slovenk in
               Slovencev ne želi. Želim si pa, da bo ta vlada in ta koalicija delala v interesu
               naših državljank in državljanov, da bodo lažje preživeli tiste svoje dni in da bodo
               lažje začetek meseca zaključili s koncem meseca in da bodo lahko vsaj poplačali tiste
               položnice, ki jih dobijo na mesec. Jaz mislim, da je to tisto ključno, in to bi
               morala biti skrb slovenske vlade in koalicije. Tukaj ni nobenega dvoma, da Slovenske
               demokratska stranka bo storila čisto vse, kar je v njeni moči, da bo pomagala tudi
               vladi in koaliciji, da stvari pelje v to smer, o kateri sem sedaj govoril, da bo
               pomagala državljankam in državljanom, ne pa povečevala revščino v naši družbi.
               Mislim, da je to tisto, kar je absurdno. Absurdno je tudi to, da imamo 220 tisoč
               upokojencev, ki živijo pod pragom revščine. Za njih je treba poskrbeti, ne pa ljudem
               vsiljevati azilne domove. Če bomo tako razmišljali in tako delali, potem bomo delali
               tisto, za kar smo bili na volitvah tudi izvoljeni. Mislim, da se o teh zadevah mora
               vlada in koalicija zamisliti. Kar pa je ključno, je pa to, da nikakor si v Mariboru
               in vseh teh mestih, kot ste sedaj lahko videli, ne želijo azilnih domov, zato ne
               delajmo tega. Skrbimo za svoj narod, za varnost slovenskega ljudstva in lastnega
               naroda. To je naša prava pot. Hvala.</p>
            </sp>
            <sp xml:id="SDZ7-Redna-23-2016-10-19.sp57">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>V svojem imenu ima besedo gospod Matjaž Hanžek.</p>
            </sp>
            <sp xml:id="SDZ7-Redna-23-2016-10-19.sp58">

               <speaker>MATJAŽ HANŽEK (PS ZL):</speaker>

               <p>Hvala lepa, podpredsednik.</p>
               <p>Danes smo slišali kar nekaj izjav, ki so na meji, recimo ne bom šel čez, pozivanja
               rasističnih izpadov, tako da sem prepričan, da je treba ta predlog sprejeti. Državni
               zbor mislim da se mora o tem pogovarjati.</p>
               <p>Argumentiral bi lahko zelo veliko s citati, ostal bom samo pri enem osnovnem:
               "Izraba enih revežev proti drugim revežem." Kot da so begunci krivi za to, da imajo
               penzionisti manjše plače. Oprostite, krivi so tisti, ki so milijarde zapeljali v
               davčne oaze, tisti, ki nasprotujejo, da se poviša davek na dobiček, tisti, ki
               nasprotujejo povečanju plač in povečanju penzij. Tiste je treba vzeti za primer, ne
               pa begunce in ljudi, ki bežijo pred posledicami tistih svetovnih sil, ki so
               povzročile vojno na Bližnjem vzhodu, tistih sil, ki smo jih tudi mi, ki jih je
               Slovenija podprla. Mislim, da so to stvari, ki jih je treba v Državnem zboru jasno
               opredeliti. Zato pozivam vse, da podprete razpravo na to temo. Hvala lepa.</p>
            </sp>
            <sp xml:id="SDZ7-Redna-23-2016-10-19.sp59">

               <speaker>PODPREDSEDNIK PRIMOŽ HAINZ:</speaker>

               <p><stage>/ izključen mikrofon/</stage></p>
            </sp>
            <sp xml:id="SDZ7-Redna-23-2016-10-19.sp60">

               <speaker>MIHA KORDIŠ (PS ZL):</speaker>

               <p>Hvala za besedo.</p>
               <p>Jaz bom tudi podprl ta predlog kolega Breznika, ker mislim, da je skrajni čas, da se
               v tem državnem zboru jasno pove, da so delavski razredi v Sloveniji lahko solidarni z
               begunci iz Bližnjega vzhoda. Zaradi tega ker niso begunci tisti, ki ogrožajo našo
               socialno državo, niso begunci tisti, ki ogrožajo slovensko suverenost, ampak imajo
               tako slovenski delavci kot ti begunci skupnega nasprotnika in skupen problem. To pa
               so vladajoči razredi. Vladajoči razredi Slovenije, vladajoči razredi v EU in
               vladajoči razredi na drugi strani Atlantika. Ti ljudje in ta omrežja so beguncem
               zbombardirala domovino in zato ti ljudje danes sploh so begunci. In ti isti ljudje so
               tisti, ki kratijo slovenskemu delavcu trdo prigarani kruh. Jaz mislim, da bi skozi to
               razpravo ta problem lahko naslovili. Mislim, da bi lahko zgradili to ljudsko
               solidarnost, ne glede na to, za katero mejo se nahajamo, in skupaj poiskali neke
               rešitve, da se begunce nastani in potem solidarno politično ukrepa. Treba je
               pristriči peruti ne tistim šibkim, ne azilantom, ne brezposelnim, ne revnim. Treba je
               pristriči peruti elitam – družno, ne glede na veroizpoved, ne glede na barvo kože.
               Hvala.</p>
            </sp>
            <sp xml:id="SDZ7-Redna-23-2016-10-19.sp61">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>V svojem imenu ima besedo gospod Franc Breznik.</p>
            </sp>
            <sp xml:id="SDZ7-Redna-23-2016-10-19.sp62">

               <speaker>FRANC BREZNIK (PS SDS):</speaker>

               <p>Najlepša hvala.</p>
               <p>Kot veste, sem že nekaj časa na svetu, tako kot vi kolegi in kolegice. In tisto, kar
               sem se naučil, je, da denar ne zraste na drevesu, da se ne potrosi drevesa in pade
               denar na tla. Seveda smo omejeni z viri. Ampak poglejte, več kot sto milijonov evrov
               smo dali za zadnji naval beguncev. Begunci bežijo v kapitalizem, spoštovani kolega
               Kordiš in Hanžek, kapitalizem. Kjer so iPadi, beemveji, tam kjer so porscheji, kjer
               so hiše, kjer so toplotne črpalke, kjer se ne uničuje okolje, ekologija in tako
               naprej. Ne bežijo v socialistične države. V ta vaš socialistični raj ne bežijo. Bo pa
               nov problem beguncev, mogoče tudi iz Venezuele v Sloveniji, tudi ti bodo prišli.
               Sedaj bo to resno vprašanje. Stvar je izredno resna. Veste, dokler v Sloveniji
               zbiramo, kot ponavljate za menoj besede, zamaške za otroke, ki sem jih prvi načel, pa
               me to veseli, tako dolgo pač sem jaz bil izvoljen, da delujem v dobrobit slovenskega
               človeka in slovenskega naroda. Dokler bomo mi imeli upokojence s kmečkimi pokojninami
               180 in 190 evrov, mene zanimajo najprej problemi naših ljudi. Mi smo ustvarili in mi
               smo dolžni ravnati za naši ljudi. Zakaj toliko denarja za azilne domove, če tudi naši
               ljudje potrebujejo domove? Tudi naši ljudje so na ulici in tako naprej. Bo pa to
               tudi, na koncu lahko rečemo, en test tistih ki so bili polni besed, ki ste stavkali,
               kjer se stali v prvih vrstah, da svojo plačo namenite za begunce, da jih sprejmete v
               svoja domovanja in potem vam lahko rečemo, to bo vaš test za vašo humanitarnost. Moj
               test za mojo humanitarnost in mojih kolegov tu, ki pomagamo slovenskim ljudem tudi s
               svojimi prispevki, tudi s svojimi donacijami, pa je bil večkrat predstavljen.</p>
               <p>Spoštovane kolegice in kolegi, prosim za podpro tej moji ideji. Hvala lepa.</p>
            </sp>
            <sp xml:id="SDZ7-Redna-23-2016-10-19.sp63">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>V svojem imenu ima besedo dr. Matej T. Vatovec.</p>
            </sp>
            <sp xml:id="SDZ7-Redna-23-2016-10-19.sp64">

               <speaker>DR. MATEJ T. VATOVEC (PS ZL):</speaker>

               <p>Tudi sam bom podprl to razpravo. Mislim, da sta kolega Hanžek in Kordiš jasno
               povedala, zakaj. Kolega Breznik, ZUJF je vlada, v kateri je vaša stranka bila glavna,
               sprejela, ko še ni bilo beguncev, in vzeli ste ravno ljudem, o katerih ste sedaj
               govorili. Slovencem, kot vi pravite, oziroma jaz bi rekel prebivalkam in prebivalcem
               Slovenije, upokojencem, tistim, ki so na družbenem robu in pravzaprav ste to godljo,
               ki jo zdaj izrabljate za to, da kažete prst na begunce, naredili vi. In samo v
               razmislek, če bi vam, če bi živeli v Alepu, vsako uro bombardirali vaše mesto, ne bi
               bežali v kapitalizem, bi bežali na varno.</p>
            </sp>
            <sp xml:id="SDZ7-Redna-23-2016-10-19.sp65">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Glasujemo. Navzočih je 81 poslank in poslancev, za je glasovalo 27, proti 52.</p>
               <p><stage>(Za je glasovalo 27.)</stage> <stage>(Proti 52.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca mag. Marka Pogačnika bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministrice za finance mag. Mateje Vraničar Erman na poslansko vprašanje mag. Marka
               Pogačnika v zvezi s pripojitvijo Factor banke in Probanke k Družbi za upravljanje
               terjatev bank, d. d., – DUTB.</p>
               <p>Glasujemo. Navzočih je 79 poslank in poslancev, za je glasovalo 24, proti 50.</p>
               <p><stage>(Za je glasovalo 24.)</stage> <stage>(Proti 50.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Žana Mahniča bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               javno upravo Borisa Koprivnikarja na poslansko vprašanje Žana Mahniča v zvezi s
               prihodom podjetja Uber v Slovenijo.</p>
               <p>V imenu poslanske skupine ima obrazložitev glasu gospod Žan Mahnič.</p>
            </sp>
            <sp xml:id="SDZ7-Redna-23-2016-10-19.sp66">

               <speaker>ŽAN MAHNIČ (PS SDS):</speaker>

               <p>Hvala za besedo, podpredsednik. Kolegice in kolegi!</p>
               <p>V Slovenski demokratski mladini, podmladku naše stranke, smo sprejeli resolucijo, ki
               pozdravlja namero ministra za javno upravo gospoda Koprivnikarja, ko je podpisal
               pismo o nameri. Sami menimo, da je ta delitvena oziroma sodelovalna ekonomija
               zagotovo prihodnost, moramo iti v korak s časom, moramo iti v korak z razvojem. Samo
               za primer, danes imamo številna podjetja, ki omogočajo sodelovanje državljank in
               državljanov, ki se lahko prosto odločijo, in to je tisto, kar krepi svobodno tržno
               gospodarstvo, prosti trg. Imamo največjo medijsko hišo oziroma največji medij, ki
               nima v lasti niti ene medijske hiše, govorim o podjetju Facebook, imamo največjo
               trgovino, recimo temu trgovskega ponudnika, ki nima v lasti niti ene trgovine,
               govorim o podjetju Alibaba, imamo največjega ponudnika taksi storitev, ki nima v
               lasti niti enega avtomobila, niti enega taksija, govorim o podjetju Uber in imamo,
               recimo temu največjega ponudnika nastanitvenih kapacitet oziroma nekoga, ki nudi
               možnost nočitev, pa nima v lasti niti enega stanovanja, nima v lasti niti enega
               hotela, govorim o Airbnb. Žal se je ob tem, ko je minister to podpisal, tudi pri nas
               odprla razprava, kaj to sploh pomeni, kaj sodelovalna ekonomija sploh je. Nekatere
               stranke, ki so predvsem povezane s sindikati, so takoj začeli strašiti ljudi, češ, da
               prihaja nelojalna konkurenca in ravno o tej nelojalni konkurenci se je treba
               pogovoriti. Mi imamo že danes, če vzamemo primer taksijev, totalno zreguliran trg na
               tem področju, kjer recimo za taksi table je zakonsko točno določeno, kakšne dimenzije
               morajo biti. Nihče razen taksi služb ne sme oziroma ne more po zakonu nuditi javnega
               prevoza. Uber je tisti, ki omogoča uporabo te aplikacije tako tistim, ki želijo
               nuditi prevoze s svojim premoženjem, to se pravi svojimi avtomobili, kot tudi vsem
               državljankam in državljanom. Vse, kar potrebuješ, je pametni telefon, na katerega
               naložiš aplikacijo.</p>
               <p>Ko sem Uber sam uporabljal v Nemčiji, v Franciji, recimo temu razlika za isto pot je
               taksi, ki stane 20 evrov, Uber pa stane tam 7, 8 evrov. Predvsem se moramo
               pogovoriti, do katere meje bomo šli pri regulaciji. Absolutno se strinjam, da je
               treba sprejeti takšne podlage, da ne bo nelojalne konkurence, da se bodo plačevali
               davki, da bo vse jasno, kako mora biti vozilo tehnično izpravno, kako je z
               zavarovanjem.</p>
               <p>To razpravo potrebujemo, če ne sedaj, bomo pa sklicali kakšno sejo odbora, ker je
               prav, da se o tem pogovorimo. V SDS bomo glasovali za.</p>
            </sp>
            <sp xml:id="SDZ7-Redna-23-2016-10-19.sp67">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Glasujemo. Navzočih je 79 poslank in poslancev, za je glasovalo 23, proti 54.</p>
               <p><stage>(Za je glasovalo 23.)</stage> <stage>(Proti 54.)</stage></p>
               <p>Ugotavljam, da sklep ni sprejet.</p>
               <p>S tem zaključujem 1. točko dnevnega reda oktobrske seje Državnega zbora. <title>Prehajamo na prekinjeno 13. točko dnevnega reda, to je na ponovno odločanje o Zakonu o
                  dopolnitvah Zakona o motornih vozilih.</title>
               </p>
               <p>Prehajamo na ponovno odločanje o navedenem zakonu. Ob tem vas želim opozoriti, da
               mora pri ponovnem odločanju v skladu z drugim odstavkom 91. člena ustave Republike
               Slovenije za sprejetje navedenega zakona glasovati večina poslancev Državnega zbora,
               to je 46 ali več.</p>
               <p>V imenu poslanske skupine ima besedo gospod Jožef Horvat za opredelitev glasu.</p>
            </sp>
            <sp xml:id="SDZ7-Redna-23-2016-10-19.sp68">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovani gospod državni sekretar oziroma oba
               državna sekretarja, kolegice in kolegi!</p>
               <p>V Novi Sloveniji nasprotujemo obema tema novelama zakona, o kateriem danes ponovno
               odločamo. Nova Slovenija je na podlagi mnogih sestankov strokovnih argumentov
               pripravila optimalno rešitev za imetnike koles s pomožnim motorjem, pripravila tudi
               optimalno rešitev kar se tiče zavarovanja samih voznikov in tudi kar se tiče same
               evidence teh vozil. Mi nismo bili za registracijo, mi nismo bili za tehnični pregled,
               ampak zgolj za neko evidenčno številko tega kolesa s pomožnim motorjem. Kdo, gospe in
               gospodje, danes uporablja ta vozila? Jaz poznam v mojih krajih veliko upokojencev in
               poznam tudi veliko mladih, to so dijaki, ki se vozijo v šolo v Mursko Soboto, v
               Lendavo in tako naprej. Zakaj? Zato ker ni organiziranega prevoza.</p>
               <p>In zdaj ponovno lahko rečem, da gre tukaj za na hitro spisano novelo zakona o
               motornih vozilih in zakona o pravilih cestnega prometa iz neke užaljenosti. Predvsem
               tukaj mislim na Stranko modernega centra. Mi bomo glasovali zato tudi zaradi tega,
               ker tukaj gre za eklatantni šolski primer političnega prestiža. Gospe in gospodje,
               gre za politični prestiž. Kdo ga plača? Naši državljani. To je zdaj spričevalo, izkaz
               kako vi, ne vsi v koaliciji, ne vsi, delate za skupno dobro, za naše ljudi. Meni je
               žal, da bo zdaj celotna koalicija, ki je že oziroma vsaj nekateri marsikaj povedala o
               teh dveh zakonih. Ne bom ponavljal teh besed, ker se ne vtikam v notranja razmerja
               koalicije, ampak vi se boste proslavili s tema dvema zakonoma.</p>
               <p>Kdo med nami danes je sposoben predstaviti avtentično razlago teh dveh zakonov? Kdo
               med nami je danes državljanom pripravljen sposoben razložiti, kako bosta ta dva vaša
               zakona delovala? Nihče. Ker ste sami povedali, tole bomo tako malo začasno sprejeli,
               minister je pa potem povedal in razlagal, kako bodo morda to na terenu delali
               tehnične preglede tako kot traktorje. Joj, bog moj! Traktorji in kolesa s pomožnim
               motorjem! Vse dajete v isti koš. Pa to je noro! To je noro!</p>
               <p>Uvajate novo birokratizacijo in uvajate nove finančne obremenitve naših ljudi. Pa
               skoraj na vsaki seji je nov davek, nova obremenitev. Proti je zdravorazumsko.</p>
            </sp>
            <sp xml:id="SDZ7-Redna-23-2016-10-19.sp69">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>V imenu poslanske skupine ima besedo gospod Igor Zorčič.</p>
            </sp>
            <sp xml:id="SDZ7-Redna-23-2016-10-19.sp70">

               <speaker>IGOR ZORČIČ (PS SMC):</speaker>

               <p>Hvala za besedo, spoštovani podpredsednik.</p>
               <p>V Poslanski skupini SMC bomo zakona seveda sprejeli. Če se samo obrnem na ta Zakon o
               motornih vozilih. Zakon določa obvezno registracijo, in sicer po 1. maju 2017. Zakon
               je zelo jasen, podpira ga tudi tako Vlada kot Agencija za varnost v prometu. Kar se
               tiče pomislekov v zvezi s tem, da bo ta zakon itak še urejen v naslednjem letu, jaz
               se strinjam, lahko še kaj dodelamo, ampak težava in naš prispevek obrazložitve k
               temu, zakaj bomo da ta zakon danes podprli, je v tem, da v zakonu določamo nek
               vakacijski, recimo temu vakacijski rok. Se pravi rok priprave, vsi ki bodo imeli ta
               vozila, bodo vedeli, da s sprejetim zakonom bo treba šele čez nekaj časa to
               registrirati. Seveda se bomo pogovarjali o tem, ali to še dodelati ali razredčiti
               tehnične preglede. Če pa gremo na to, da bomo ta zakon sprejemali šele naslednje
               leto, potem verjamem, da bo v zvezi z registracijo tudi naslednja sezona izgubljena.
               Ali pa če bo to, bom rekel, določeno v naslednjem zakonu, da začne veljati čez en
               teden. Ampak verjamem, da si tega ne bo nihče upal.</p>
               <p>Sama registracija, mislim da je pomemben element. Kolega Horvat, glede tega da bi
               šlo za prestiž, če vi tako ocenjujete ta zakon, potem mislim, da to res ne sme biti
               razlog, da zavrnete oziroma glasujete proti zakonu, ki sledi nekim smernicam
               Resolucije o nacionalnem programu varnosti cestnega prometa.</p>
               <p>Tudi registracija vozil pomembno prispeva k spoštovanju pravil v cestnem prometu,
               tako da verjamem, da bo tudi s tem naporom dosežen nek premik k temu, da bo na cestah
               bistveno manj poškodovanih. Če vam osvežim spomin, v letu 2015 je bilo v prometnih
               nesrečah udeleženih tisoč 353 kolesarjev – med kolesarje štejemo tudi te uporabnike
               teh petindvajsetic – v katerih je umrlo 14, 216 pa se jih je hudo telesno
               poškodovalo, lahko pa 969. To niso zanemarljivi podatki in jaz upam, da bo naslednje
               leto statistika bistveno boljša.</p>
            </sp>
            <sp xml:id="SDZ7-Redna-23-2016-10-19.sp71">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Proceduralno, izvolite gospod Horvat.</p>
            </sp>
            <sp xml:id="SDZ7-Redna-23-2016-10-19.sp72">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik.</p>
               <p>Mislim, da je zdaj po polčasu že čas, da vsi razumemo, kaj pomeni obrazložitev
               glasu.</p>
               <p>Gospod predsednik Državnega zbora je nekoč zelo dobro povedal – obrazložitev glasu
               pomeni, da se vsak ukvarja s svojim glasom. Te polemike je bilo že dovolj. SMC je naš
               zakon povozil, je dovolj, in prosim gospod podpredsednik, ki tokrat predsedujete, da
               vendarle opozarjate poslance, ki kršijo poslovnik.</p>
            </sp>
            <sp xml:id="SDZ7-Redna-23-2016-10-19.sp73">

               <speaker>PODPREDSEDNIK PRIMOŽ HAINZ:</speaker>

               <p>Gospod poslanec je vaše opozorilo slišal.</p>
               <p>Gospod Žnidar ima besedo v imenu poslanske skupine.</p>
            </sp>
            <sp xml:id="SDZ7-Redna-23-2016-10-19.sp74">

               <speaker>LJUBO ŽNIDAR (PS SDS):</speaker>

               <p>Hvala lepa, spoštovani podpredsednik.</p>
               <p>V Slovenski demokratski stranki pri ponovnem odločanju obeh predlaganih zakonov ne
               bomo podprli. Spoštovani minister je danes v svojem nagovoru poudaril, da bo drugo
               leto že prišel popravek tega zakona. To kaže na slabo pripravljenost zakona, ker niti
               še sprejet ni, pa je že napovedan popravek tega zakona. To je zelo evidenten in jasen
               signal, da je ta zakon slabo pripravljen.</p>
               <p>Tako restriktiven pristop do uporabnikov vseh koles s pomožnim motorjem hoče
               predlagatelj prikazati, da je kolesarjenje na ta način, govorimo o povprečni hitrosti
               15 kilometrov na uro, izjemno nevarna aktivnost, ker je treba zdaj za takšna kolesa
               uvesti tehnični pregled, registracijo, zavarovanje, obvezno nošenje zaščitnih čelad
               in tako naprej. To je, bi rekel, zdaj prehod v drugo skrajnost, ki ni v prid
               uporabnikom in se tukaj varnost, jaz bi rekel v narekovaju, izkorišča za dosego nekih
               ciljev. Kdo bo imel tukaj največjo korist? Največjo korist bodo imeli tehnični centri
               in pa državni proračun Republike Slovenije. Kdo bo to plačal? Seveda vsi uporabniki
               iz svojega želja. Dajte si izračunati na število, to bo prišlo dajatev, ki jih bodo
               dejansko državljani oziroma lastniki teh koles s pomožnimi motorji dali, jaz temu
               rečem, na oltar cca 2 milijona evrov. To je pa velik denar, posebno za današnje
               razmere.</p>
               <p>Takšnega predloga s takšnimi obremenitvami v Slovenski demokratski stranki ne moremo
               podpreti.</p>
            </sp>
            <sp xml:id="SDZ7-Redna-23-2016-10-19.sp75">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa. Še kdo bo imenu poslanske skupine? Ne.</p>
               <p>Potem ima v svojem imenu besedo gospod Franc Breznik.</p>
            </sp>
            <sp xml:id="SDZ7-Redna-23-2016-10-19.sp76">

               <speaker>FRANC BREZNIK (PS SDS):</speaker>

               <p>Najlepša hvala.</p>
               <p>Jaz sem nekoč rekel v tem mandatu, da imamo diktaturo javnega sektorja, javnih
               uslužbencev, ljudi, ki niso nikoli v praksi delali. To je tipičen primer tega. Zaradi
               tega podpiram javno razpravo, ki jo je predlagal kolega Horvat.</p>
               <p>Poglejte nekaj primerov. Rekli ste osnova je varnost. Koliko ljudi se v Sloveniji
               ubije zaradi luknjastih cest, koliko ljudi se v Sloveniji ubije zaradi tega, ker
               nimamo kolesarskih poti, koliko ljudi se ubije letno, ko pade s češnje? Mislim, da 20
               ljudi je mrtvih, ko padejo s češnje. Ali bomo zdaj sprejeli specialni zakon zaradi
               tega? Ljudje božji, jaz sem govoril, da človek leti v šprintu lahko celo do 40
               kilometrov na uro. Ali rabi tehnični pregled in registracijo ta človek? Jaz kot
               kolesar s srednjo pripravljenostjo lahko kolesarim v šprintu nekje do 60 kilometrov
               na uro, dobri kolesarji še več kot 60 kilometrov na uro. Ali rabim tehnični pregled
               in tehnični pregled mojega kolesa? Spoštovani, pa kje vi živite, ljudje božji? Pa
               pokojni Čerič in vsi ostali inženirji v Tomosu se bodo križali, ko vidijo kakšne
               ljudi imamo mi v parlamentu. 25 kilometrov na uro.</p>
               <p>Zdaj pa poglejte drugo anomalijo, ki jo sprejmejo. Če imaš pa elektromotor, pa če
               imaš pedale, pa tega ne rabiš. Pri elektromotorju pa je možno, kot inženir
               elektrotehnike vam bom pa zdaj odkrito povedal, elektroniko spremeniti preko
               računalnika, da lahko ta moped leti recimo z elektro pogonom 100 km na uro, lahko pa
               leti 25 samo s klikom. Mopedi za 25, tako imenovani flekserji Tomos, pogorišče Tomosa
               je edino prodajalo samo flekserje, to je edino, kar prodajajo, zdaj boste še tiste,
               lahko rečem, zaustavili.</p>
               <p>Potem tehnični pregledi. Nekdo iz Cerkvenjaka v mojem primeru bo 12 kilometrov pozimi
               peljal moped na prikolici v Lenart, da mu bo nekdo, ki nikoli nič ne odgovarja,
               potrdil, da je to tehnično ispravno. Ja, pa kam smo mi prišli, ljudje božji? Kje vi
               živite? Na Luni, Marsu, Plutonu ali Neptunu? Res vas ne razumem.</p>
            </sp>
            <sp xml:id="SDZ7-Redna-23-2016-10-19.sp77">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>V svojem imenu ima besedo mag. Branko Grims. Izvolite.</p>
            </sp>
            <sp xml:id="SDZ7-Redna-23-2016-10-19.sp78">

               <speaker>MAG. BRANKO GRIMS (PS SDS):</speaker>

               <p>Hvala za besedo.</p>
               <p>Vsem prav lep pozdrav! Obstaja in en tako lep Murphyjev zakon za to, kar se zdaj
               sprejema. To je tisto – karkoli vam že politiki govorijo, vedno govorijo o denarju.
               Tukaj je bilo ogromno velikih besed o varnosti, pa ne vem še o čem. Saj ne gre za
               varnost, za denar gre. Tako kot je šlo pri vsem, o čemer smo prej govorili. Tudi v
               zvezi z migranti. Tudi tam gre za denar, tudi tisto poganja denar. Isto kot zdaj
               poganja vašo voljo, da bi to neumnost izglasovali, želja po denarju, tistemu, ki ga
               boste vzeli davkoplačevalcem. Zato bi tudi vljudno prosil moje kolege, naj ne
               govorijo za božjo voljo o obiranju češenj, pa nošenju čelad in obveznem opravljanju
               izpita za obiranje češenj, ker bo ta koalicija v hlastanju za denar še to vzela
               resno, potem smo ga pa res nasankali.</p>
            </sp>
            <sp xml:id="SDZ7-Redna-23-2016-10-19.sp79">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Obrazložitev glasu v svojem imenu ima gospod Simon Zajc.</p>
            </sp>
            <sp xml:id="SDZ7-Redna-23-2016-10-19.sp80">

               <speaker>SIMON ZAJC (PS SMC):</speaker>

               <p>Hvala, gospod podpredsednik.</p>
               <p>Če pogledamo statistiko za leto 2013, 20 smrtnih žrtev med kolesarji, med katere
               sodijo tudi te petindvajsetice, v letu 2014 13 smrtnih žrtev, v letu 2015 14 smrtnih
               žrtev. Zdaj mogoče lahko rečemo, saj to ni tako veliko, lahko rečemo, da je to ena
               majhna številka, ampak mislim, da se vsi strinjamo, da en sam mrtev kolesar je v
               bistvu en mrtev kolesar preveč. Poleg tega imamo poleg teh smrtnih žrtev tudi hudo
               poškodovane. Med temi hudo poškodovanimi so tudi tisti, ki nikoli več ne bodo šli v
               šolo, niti v službo, ampak bodo hodili vsak dan, vsak teden na terapijo v Sočo. In če
               kakšnega od teh vprašamo, če se strinja s tem, da se uvede tudi tehnični pregled
               vozila, sem prepričan, da bo rekel ja, ker če se to uvede, bi mogoče poskrbeli za to,
               da njegove zavore dobro delujejo, če so slučajno začele slabo prijemati, bi poskrbeli
               za to, da bo zamenjal žarnico, ki je pregorela in bi ga mogoče tisti voznik, ki ga je
               zbil, prej opazil ali pa bi se on pravočasno ustavil.</p>
               <p>Lahko rečemo, da je ta zakon neživljenjski. Lahko se mu celo smejimo. Se spomnim, ko
               smo razpravljali prvič o tem zakonu, je poslanec Breznik razlagal, da je bil kot
               mladinec šprinter in da je pri 60 metrih imel nekje čez 30 kilometrov na uro in je
               spraševal, ali je tudi njemu treba dati potem registrsko tablico gor. Ta podoba
               poslanca Breznika, ki teče na sprinterski stezi v dresu iz poznih 80. let s pripeto
               tablico na hrbtu, je smešna podoba.</p>
               <p>Ampak podoba nekoga, ki je star 17 let, pa namesto da bi hodil na zmenke s puncami,
               hodi v Sočo na rehabilitacijo, pa meni ni smešna, zato bom jaz zopet potrdil ta
               zakon. Hvala.</p>
            </sp>
            <sp xml:id="SDZ7-Redna-23-2016-10-19.sp81">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>V svojem imenu obrazložitev glasu gospa Vojka Šergan.</p>
            </sp>
            <sp xml:id="SDZ7-Redna-23-2016-10-19.sp82">

               <speaker>VOJKA ŠERGAN (PS SMC):</speaker>

               <p>Hvala za besedo.</p>
               <p>Sama bom ta zakon podprla, ker je primeren in ker gre ministrstvo naproti
               uporabnikom, ker tudi s tehničnimi pregledi se približuje uporabnikom. Možnost pa bo
               tudi izvajanja na terenu, tako kot je za traktorje, 4 do 5 let je možnost razmika
               tehničnega pregleda. Zato in iz razloga varnosti mislim, da je ta zakon dober, zato
               ga bom podprla.Hvala.</p>
            </sp>
            <sp xml:id="SDZ7-Redna-23-2016-10-19.sp83">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Obrazložitev glasu v svojem imenu ima dr. Anže Logar.</p>
            </sp>
            <sp xml:id="SDZ7-Redna-23-2016-10-19.sp84">

               <speaker>DR. ANŽE LOGAR (PS SDS):</speaker>

               <p>Hvala lepa, podpredsednik.</p>
               <p>Ta koalicija ali pa tisti del, ki bo danes glasoval za ta zakon, ima zelo veliko
               srečo, da je včeraj glasovanje o podpori interpelaciji potekalo 15 minut pred
               polnočjo. Ker če ne, bi imeli izjemen uspeh, dve butasti odločitvi na dan. Tako bo
               samo dva zaporedna dneva butastih odločitev. Poglejte, kdor lahko podpre ta zakon, bo
               naredil veliko škodo mnogim, ki so se odločili za nakup tako imenovanega fleksarja
               enostavno zato, ker je bil, če poenostavim, brez administrativnih omejitev. Sedaj pa
               tem ljudem, v bistvu ste jih prinesli okoli, dajete dodatni davek. Predstavljajte si,
               če je bilo sedaj nekomu v interesu, da kupi en majhen motorček, da se pripelje iz
               kraja A v kraj B in da ga nihče ne mori s čelado, da ga nihče ne mori s tem, da mora
               registrirati to vozilo – kaj bo naredil po sprejetju tako imenovanega Zorčičevega
               zakona? Privoščil si bo stopetindvajsetko, zakaj pa bi se vozil, če mora v vsakem
               primeru motor registrirati in nosit čelado, potem nekaj majhnega, ki niti hitro ne
               gre in ki nikamor ne pride, ga stane več ali manj podobno, če si lahko potem raje
               kupi močnejšo mašino. In to vi dosegate. Na koncu ne boste imeli štirinajst smrtnih
               žrtev v prometu zaradi teh motorjev, ampak jih boste imeli več, ker bodo večje
               brzine, ker teh vozil enostavno nihče več ne bo kupil. Firma pa jih ne bo imela
               razloga niti proizvajati. Jaz se res sprašujem, poglejte, verjetno je nekdo zelo
               zadovoljen, da se bo zakon poimenoval po njem, ampak po njem se bo poimenovan butast
               zakon. Poglejte, saj tudi tisti, po katerem se butast zakon poimenuje, ne more biti
               zadovoljen. Ne more biti pa zadovoljena tudi koalicija, ki tak butast zakon sprejme.
               Zato bom glasoval proti.</p>
            </sp>
            <sp xml:id="SDZ7-Redna-23-2016-10-19.sp85">

               <speaker>PODPREDSEDNIK PRIMOŽ HAINZ:</speaker>

               <p>Hvala.</p>
               <p>Postopkovno, izvolite, gospod Jani <stage>(Janko)</stage> Möderndorfer.</p>
            </sp>
            <sp xml:id="SDZ7-Redna-23-2016-10-19.sp86">

               <speaker>JANI (JANKO) MÖDERNDORFER (PS SMC):</speaker>

               <p>Hvala lepa.</p>
               <p>Podpredsedujoči, dajte mi možnost, da nas pozovete z eno krasno elektronsko napravo,
               kdo vse bo razpravljal, ker bi rad še kaj drugega počel, razen poslušal butastih
               razprav. Lepo prosim, da ne bomo vsakič posebej, grem jaz lahko ven iz dvorane, ker
               takega žaljenja jaz pač ne morem poslušati. Hvala.</p>
            </sp>
            <sp xml:id="SDZ7-Redna-23-2016-10-19.sp87">

               <speaker>PODPREDSEDNIK PRIMOŽ HAINZ:</speaker>

               <p>Nisem dobro razumel vašega predloga. Šel bom do konca tega spiska, ki ga imam, potem
               bom pa še enkrat sprožil.</p>
               <p>Besedo ima gospa Anja Bah Žibert v svojem imenu.</p>
            </sp>
            <sp xml:id="SDZ7-Redna-23-2016-10-19.sp88">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoči.</p>
               <p>Seveda bom glasovala proti temu zakonu. Dejstvo je, da je prišel zakon tudi pred
               državne svetnike in da so ti izglasovali veto, kar tudi govori o sami vsebini zakona.
               Bi pa še enkrat poudarila nekaj. Samo zaradi pretveze varnosti prazniti žepe
               državljanov je res neodgovorno. Danes smo slišali tukaj o neki statistiki, koliko
               ljudi je bilo ponesrečenih, koliko ljudi hodi na rehabilitacijo v Sočo, koliko je
               celo mrtvih. Včeraj smo govorili o mnogo večjih številkah zaradi čakalnih dob. Mnogo
               višjih številkah in mnogo bolj tragičnih, pa ste takšno stanje podprli. Ne samo
               podprli, s svojim glasom ste dovolili, da se takšno stanje nadaljuje. Zato povejte
               vsaj enkrat državljankam in državljanom: rabimo denar. Kajti na drugi strani ne znamo
               sprejemati zakonov in ukrepov za oživljanje gospodarstva, da bi polnili proračun,
               ampak vi ga znate samo z davki. In tukaj je spet en način, kako prazniti denarnice
               davkoplačevalcev.</p>
               <p>Seveda bom proti temu zakonu. In še nekaj. Morda se bo nekdo smejal, ampak dejansko
               prihaja s strani invalida. Napisal mi je sms sporočilo z naslednjim tekstom:
               Spoštovani, ali boste tudi nas obdavčili in zahtevali od nas registracijo naših
               vozil, ker ne moremo hoditi?</p>
            </sp>
            <sp xml:id="SDZ7-Redna-23-2016-10-19.sp89">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Danilo Anton Ranc v svojem imenu.</p>
            </sp>
            <sp xml:id="SDZ7-Redna-23-2016-10-19.sp90">

               <speaker>DANILO ANTON RANC (PS SMC):</speaker>

               <p>Spoštovani podpredsednik, hvala za besedo. Seveda tudi lep pozdrav poslankam in
               poslancem Državnega zbora.</p>
               <p>Moram reči, da sem zelo razočaran nad to razpravo. Najprej bi povedal, da bom oba
               zakona podprl, da pa nekatere opazke, ki tukaj letijo, ne sodijo v hram demokracije.
               To so žalitve eden drugega in mislim, da bi marsikatera razprava lahko bila deležna
               kakšnega opomina. Vsekakor ponovno poudarjam, da gre tu za oba zakona, ki na nek
               način ustvarjata nek pravni red in v bistvu urejata po obstoječem pravnem redu tako
               registracije, tako imenovano evidentiranje teh vozil, po drugi stani z uvedbo čelad
               povečujeta varnost in na nek način tehnično preverjanje teh vozil omogoča, da so ta
               vozila varna. Tudi te blokade, ki jih odstranjujejo, še toliko bolj kličejo po tem.
               Če neko vozilo na Tromostovju drvi 80 kilometrov na uro, vendarle rabimo nek sistem
               evidentiranja, da ga bo policist lahko registriral in v bistvu zabeležil. Zdaj tega
               ne more. Kje je tu kaj butastega? Prosim vas lepo! Dajte razumeti, da sta ta dva
               zakona napisana v korist državljanov, varnosti mladih, otrok in starejših. In
               pozabimo enkrat na neke politične prestiže, ping-pong levo, desno.</p>
               <p>Zato bom oba zakona podprl in prosim, nehajte se hecati iz rešitev, ki so dobre za
               vse državljane in državljanke, tudi za zdravje najmlajših. Poglejte si tisto oddajo,
               ki je bila odličen prispevek, kaj ta zakon pomeni in kakšne dobre rešitve so to za
               dobro državljanov in državljank. Hvala lepa.</p>
            </sp>
            <sp xml:id="SDZ7-Redna-23-2016-10-19.sp91">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Ker je še želja po opredelitvi glasu v svojem imenu, prosim za prijave.</p>
               <p>Besedo ima gospod Jernej Vrtovec.</p>
            </sp>
            <sp xml:id="SDZ7-Redna-23-2016-10-19.sp92">

               <speaker>JERNEJ VRTOVEC (PS NSi):</speaker>

               <p>Spoštovane kolegice in kolegi, mi smo res mojstri v tem, kako zagreniti življenje
               ljudi. Mojstri za kompliciranje. Iz enega dobronamernega zakona, ki bi res zagotovil
               varnost, smo naredili skrpucalo, in to zagovarjajo tudi Državni svet in strokovnjaki
               na to isto govorico.</p>
               <p>Vsi v tem istem parlamentu smo za varnost. Vsi! Ali je tu sploh kakšen problem? Je
               pa ena razlika v dojemanju tega zakona. Nekateri želite uvesti registracijo, kar
               pomeni obvezno opravljanje tehničnih pregledov, drugi, ta stran dvorane v večini, pa
               želimo zgolj identifikacijske tablice uvesti. Kakšna je razlika? Razlika je predvsem
               v denarju. Na eni strani želite z obvezno registracijo pripeljati do tega, da bi
               uporabniki teh vozil, mopedov, plačevali nekaj pod sto evrov na leto. Po drugi strani
               pa bi identifikacijska tablica stala nekaj evrov. Samo to je razlika, in to naj tudi
               ljudje vedo. Ta zakon, tako kot se je izrazil vodja Poslanske skupine SD, ki ni
               rekel, da je butast, je pa rekel, da je bedast, v prejšnji razpravi mesec nazaj. In
               ta zakon je res bedast, ker samo jemlje, predstavlja novo obremenitev, nič pa ne
               daje. Obremenjuje ljudi. Če pogledamo stroške, poglejte, slabih 50 evrov na
               registracijo novega kolesa, 30 evrov za njeno podaljšanje, 30 evrov potem kasneje za
               odjavo. Predvsem pa je problem, kajti ljudje, predstavljajte si, bodo morali ta
               vozila registrirati tudi iz oddaljenih krajev, ki jih bodo pripeljali v samo mesto.
               Ja, kako bodo prišli? Jih bodo v avto naložili? Kam jih bodo dali?</p>
               <p>Dajmo sprejemati neko boljšo, ustreznejšo zakonodajo in za to tudi odgovarjati. Tako
               kot je dejal gospod Han na zadnji izmed sej, danes bodo sicer ta zakon podprli, ta
               zakon je res bedast.</p>
            </sp>
            <sp xml:id="SDZ7-Redna-23-2016-10-19.sp93">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jani Möderndorfer, obrazložitev glasu.</p>
            </sp>
            <sp xml:id="SDZ7-Redna-23-2016-10-19.sp94">

               <speaker>JANI (JANKO) MÖDERNDORFER (PS SMC):</speaker>

               <p>Zakon bom podprl iz preprostega razloga, ker mi ni vseeno za eno samo življenje, ki
               je, tako kot je rekla kolegica z druge strani, da moramo sedaj tehtati, koliko pri
               kakšnem zakonu ljudi umre. Mene je sram, da nekdo to sploh reče, ker niti eno
               življenje nima svoje cene. Zato se ne bi hvalil s tem, da bi delal te primerjave. Če
               bomo na ta način pripomogli, da ohranimo vsaj eno mlado človeško življenje, potem bom
               vesel in ponosen, da sem podprl ta zakon. Hvala.</p>
            </sp>
            <sp xml:id="SDZ7-Redna-23-2016-10-19.sp95">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Postopkovno, izvolite, gospa Anja Bah Žibert.</p>
            </sp>
            <sp xml:id="SDZ7-Redna-23-2016-10-19.sp96">

               <speaker>ANJA BAH ŽIBERT (PS SDS):</speaker>

               <p>Poglejte, predsedujoči, prej je bilo lepo rečeno, da naj bo lista zato, da bodo
               nekateri lahko šli iz dvorane, da ne bodo poslušali bedastih ali butastih razprav.
               Sedaj ste to naredili, zato jaz pozivam, podpredsednik, da opozorite poslance, da če
               niso sposobni poslušati natančno, kaj kdo reče in potem zlorabljajo te besede, da res
               zapustijo dvorano, ker se smešijo. Ker pač magnetogram jasno pove, kaj je kdo povedal
               in pretvarjanje in spreminjanje besed in branjenje svojih lastnih neumnosti na tak
               način nobenemu ne pripomore.</p>
            </sp>
            <sp xml:id="SDZ7-Redna-23-2016-10-19.sp97">

               <speaker>PODPREDSEDNIK PRIMOŽ HAINZ:</speaker>

               <p>To seveda ni postopkovno, ker pač poslanci delate, kar hočete tudi sicer. Hvala
               lepa.</p>
               <p>Izvolite, gospod Jani Möderndorfer, postopkovno.</p>
            </sp>
            <sp xml:id="SDZ7-Redna-23-2016-10-19.sp98">

               <speaker>JANI (JANKO) MÖDERNDORFER (PS SMC):</speaker>

               <p>V skladu s poslovnikom vas prosim, podpredsednik Državnega zbora, da zaščitite
               integriteto, ne mojo, ampak vseh poslancev, in jasno daste vedeti poslanki, da nima
               pravice kogarkoli pošiljati iz te dvorane. Jaz mislim, da to pritiče in da opozorimo
               nekatere, ki mislijo, da res lahko poslanci počnejo, kar hočejo. To pot, žal, to ne
               bo držalo.</p>
            </sp>
            <sp xml:id="SDZ7-Redna-23-2016-10-19.sp99">

               <speaker>PODPREDSEDNIK PRIMOŽ HAINZ:</speaker>

               <p>No, mislim, da sem že povedal. Do glasovanja vsak sam odgovarja in tudi na
               glasovanju seveda.</p>
               <p>Besedo ima dr. Simona Kustec Lipicer, izvolite.</p>
            </sp>
            <sp xml:id="SDZ7-Redna-23-2016-10-19.sp100">

               <speaker>DR. SIMONA KUSTEC LIPICER (PS SMC):</speaker>

               <p>Hvala lepa, podpredsednik. Kolegice, kolegi!</p>
               <p>Bilo je kakšen teden po tem, ko smo oba zakona obravnavali v Državnem zboru, ko se je
               zgodilo sledeče. Verjetno je bila usoda, vsaj tako si sama pri sebi to razlagam. Moja
               otroka sta prišla iz šole pretresena, ker sta videla prometno nesrečo, ki se je
               zgodila pred njuno šolo, njunemu prijatelju iz šole, ki mu je oče za rojstni dal
               kupil čebelico, prijatelju iz 9. razreda, ki ga je spregledal voznik v avtomobilu.
               Seveda otrok ni nosil čelade, na koncu se je tudi izkazalo, da motor, ki ga je dobil,
               ni bil kupljen po uradni poti, ampak preko preprodajalca. Zato je bila usoda. Ker
               točno o teh zadevah govorimo in jih razrešujemo s temi zakonskimi določili.</p>
               <p>Na srečo se temu njunemu prijatelju ni zgodilo nič. Lahko pa bi bilo usodno. In
               veste, zaradi točno takšnega razloga si ne bi odpustila nikoli v življenju, da sem
               imela, da imam priložnost dati svoj glas za življenje in za varnost, pa tega ne bi
               storila. Zato moj glas za oba zakona. Hvala lepa.</p>
            </sp>
            <sp xml:id="SDZ7-Redna-23-2016-10-19.sp101">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Bojan Krajnc, obrazložitev glasu, izvolite.</p>
            </sp>
            <sp xml:id="SDZ7-Redna-23-2016-10-19.sp102">

               <speaker>MAG. BOJAN KRAJNC (PS SMC):</speaker>

               <p>Hvala za besedo, gospod podpredsednik.</p>
               <p>Nekoč je nekdo rekel, pa tudi zapisal, da je vse v glavi. To velja tudi za tisto,
               kar v glavi ni. Nekatere razprave do zdaj poskušajo z nekimi formulami pa z izračuni
               o tem, kaj pomeni neka hitrost za poškodbe glave, prikazati, kot da sta ta dva zakona
               nepotrebna. Če se spomnimo svojih izkušenj iz mladostnih let in prvih bušk, ki smo
               jih dobili, smo lahko ugotovili, da to že takrat ni bilo prijetno, pa je šlo za zares
               zelo, zelo majhne hitrosti. Povprečen človek hodi pet kilometrov na uro. Poskusite se
               s to hitrostjo zaleteti v nek kovinski drog. Povprečen tekač teče 10 kilometrov na
               uro. Poskusite se s to hitrostjo zaleteti v nek kovinski drog in boste lahko
               ugotovili, kakšne so posledice. Lahko samo kozmetične, dosti hujše posledice pa
               nastanejo že pri hitrostih 20 kilometrov in več. Pri hitrosti 20 kilometrov ima
               človeška glava na letno težo 50 kilogramov na uro. In o teh hitrostih pri teh vozilih
               govorimo. Kaj to pomeni, si lahko vsi predstavljamo.</p>
               <p>Zato bom seveda oba zakona podprl. Gre za varnost ljudi in za varnost premoženja.
           </p>
            </sp>
            <sp xml:id="SDZ7-Redna-23-2016-10-19.sp103">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Igor Zorčič, izvolite.</p>
            </sp>
            <sp xml:id="SDZ7-Redna-23-2016-10-19.sp104">

               <speaker>IGOR ZORČIČ (PS SMC):</speaker>

               <p>Hvala za besedo, gospod podpredsednik.</p>
               <p>Ne vem, ali naj me preseneča ali ne ta nivo razprave ob enem tako osnovnem zakonu s
               področja varnosti prometa, verjetno se bomo morali vsega navaditi. Sicer me
               preseneča, da gre razprava na nek gostilniški nivo, ampak glejte, mislim, da smo s
               strani kolegov iz SDS vajeni tega. Slišati je bilo, da je zakon butast, hkrati pa
               dobro primerjavo, dobro v narekovajih, češ da Usain Bolt teče tako in tako, da ljudje
               tečejo 40 km na uro, pa se ne poškodujejo. Glejte, podatki kažejo v smrtnih primerih,
               za kolesarja govorim, bočni trk v 45 %, čelni trg v 25 %. Se pravi, največ je
               raznoraznih trkov. Govoriti o tem, da je zakon nepotreben, brezvezen, celo s tako
               nesmiselno primerjavo, češ, da zdaj bomo pa še invalidske vozičke registrirali. To je
               bizarno, kar se danes tukaj sliši. To je bizarno. Res. Mislim, da res ne dajemo dobre
               podobe, dajemo nikakršno podobo, ne samo državljanom, ampak vsem uporabnikom cest
               oziroma udeležencem v cestnem prometu. Slišati to, da rubimo in da obremenjujemo
               finančno davkoplačevalce. Saj ni res! In hkrati rečete nekaj povsem nasprotnega: zdaj
               pa bodo vsi kupili stopetindvajsetke. Kot da so zastonj. To so popolnoma nesmiselne
               razlage. Jaz tako pravim, jutri, pojutrišnjem, kadarkoli se lahko zgodi nesreča,
               gledali bomo televizijo, glejte, jaz bom takrat mirno spal, ker bom danes podprl oba
               zakona.</p>
            </sp>
            <sp xml:id="SDZ7-Redna-23-2016-10-19.sp105">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Obrazložitev glasu v svojem imenu ima gospod Franc Jurša.</p>
            </sp>
            <sp xml:id="SDZ7-Redna-23-2016-10-19.sp106">

               <speaker>FRANC JURŠA (PS DeSUS):</speaker>

               <p>Hvala za besedo.</p>
               <p>Mislim, da je nepotrebno, da ne vem koliko govorimo o vsebini, kajti o tej zadevi
               smo imeli kar precej časa in smo tudi lahko že povedali svoja stališča oziroma
               mnenja. Bi pa rad povedal, kako bom danes glasoval.</p>
               <p>Prvič, govorimo o zakonu, ki je zelo pomemben za varnost vsakega udeleženca v
               prometu. Jaz mislim, da lahko vsi ocenimo, da je zelo pomembno, da imajo predvsem
               mladi, pa tudi za starejše je to pomembno, zaščito. In čelada je v vsakem primeru
               zaščita in tukaj verjetno ni dosti dilem tudi znotraj koalicijskih poslancev in
               poslank. Vprašanje je, kako in zakaj je odklonilno nekatero stališče znotraj
               opozicijskih poslancev in poslank.</p>
               <p>Ta zakon bom z veseljem podprl. Kar pa se tiče vprašanja okrog registracij čebelic,
               pa bom povedal sledeče. O tem je že bilo danes tudi povedano, da ne bomo govorili o
               nekih zneskih, ker zavajamo, enostavno in preprosto. Gre za znesek, ki na leto pride
               4,8 evra. Se pravi, tablica stane 7 evrov in registracija 17 evrov. Mi smo v naši
               poslanski skupini predlagali, da s pravilnikom minister to zadevo uredi tako, da bo
               registracija čebelice tako, kot je registracija plovila. To se pravi vsakih 5 let.
               Evidenco o tem, kaj se giblje v prometu, je pa imeti po moji presoji pametno. Zato
               sem se tudi določil, čeprav ste nekateri rekli, da je bedast, da bom ta zakon
               podprl.</p>
            </sp>
            <sp xml:id="SDZ7-Redna-23-2016-10-19.sp107">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Han, v svojem imenu. Izvolite.</p>
            </sp>
            <sp xml:id="SDZ7-Redna-23-2016-10-19.sp108">

               <speaker>MATJAŽ HAN (PS SD):</speaker>

               <p>Ja, zdaj se pogovarjamo o varnosti. Jaz s čeladami nimam nekih velikih problemov. Ne
               vem pa, kaj bo registracija prinesla pri varnosti, sploh če jo bomo delali vsakih 5
               let. Veste, kaj se v petih letih lahko naredi z enim motorjem, 50 kubičnim, 25
               kubičnim? Ne se samo izgovarjati na varnost. Odkrito povemo, da bo to ena obremenitev
               za naše državljanke in državljane. Pri čeladi, to, kar je sicer gospod Vrtovec
               govoril, že kar ve, kako bom jaz glasoval, pri čeladi nimam nobenega problema.
               Odgovorni starši ali pa odgovorni ljudje si jo sami gor dajo, ne rabimo vse v
               življenju zapisati v tej državi. Ampak okej, če je zapisan, ni nobenega problema.
               Registracija pa, gospe in gospodje, ne bo pomagala pri varnosti. Bo pa pomagala pri
               kakšnih drugih zadevah. Ampak o tem drugič. Hvala.</p>
            </sp>
            <sp xml:id="SDZ7-Redna-23-2016-10-19.sp109">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa. Ali lahko glasujemo? Še ne.</p>
               <p>Gospod Ljubo Žnidar, izvolite.</p>
            </sp>
            <sp xml:id="SDZ7-Redna-23-2016-10-19.sp110">

               <speaker>LJUBO ŽNIDAR (PS SDS):</speaker>

               <p>Spoštovani podpredsednik, hvala za besedo.</p>
               <p>K prejšnji obrazložitvi bi rad dodal še malo širši pogled. Dajmo se postaviti na
               raven in se dajmo primerjati z ostalimi evropskimi državami. S takim predlogom imamo
               najbolj restriktiven pristop na tem področju urejanja vožnje kolesa s pomožnim
               motorjem. Najbolj restriktiven pristop v celi Evropi. Če se primerjamo v ostalih
               segmentih, imamo najvišji standard zahtevnosti HACCP sistema v Evropi. Ali smo na
               sanitarni ravni najboljši v Evropi? Nismo. Imamo najvišji standard dvojnih ločilnih
               ograj v vmesnem pasu na avtocestah. Ali imamo zato najbolj varne avtoceste v Evropi?
               Nimamo. V Sloveniji imamo največ radarjev na kilometer cest v Evropi. V teh časih.
               Ali smo zaradi tega najbolj varni v cestnem prometu v Evropi? Nismo. Jaz bi rekel, da
               tudi tak restriktiven pristop pri, da ne rečem, kolesih s povprečno hitrostjo 15
               kilometrov na uro, ker se varnost izrablja v pretirane koristi določenih ustanov ali
               izvajalcev ne pretehta in ne bo dosegla tistega učinka, ki ga vi danes hočete
               polagati predvsem in izključno na račun varnosti.</p>
               <p>Jaz bi rekel, iz varnosti in zdravja se ne smemo hecati in se ne smemo iz tega
               delati norca. Moramo pa ostati realni in dejansko narediti tisto, kar je za
               državljane dejansko najboljše. Seveda takega zakona ne morem podpreti.</p>
            </sp>
            <sp xml:id="SDZ7-Redna-23-2016-10-19.sp111">

               <speaker>PODPREDSEDNIK PRIMOŽ HAINZ:</speaker>

               <p>Prosim za prijave.</p>
               <p>Besedo ima gospod Branko Zorman, izvolite.</p>
            </sp>
            <sp xml:id="SDZ7-Redna-23-2016-10-19.sp112">

               <speaker>BRANKO ZORMAN (PS SMC):</speaker>

               <p>Predsedujoči, hvala za besedo.</p>
               <p>Nikakor se ne morem strinjati s predhodnikom, kolegom Hanom. Jaz bom ta zakon
               ponovno podprl, ker mislim, da ima notri dobre rešitve. Če moramo mi to vozilo
               tehnično pregledati, je to sigurno en korak k večji varnosti. Da bo to samo enkrat na
               pet let, je na nek način administrativna razbremenitev. Kar se pa tiče registracije
               same, z registracijo gre tudi zavarovanje, kolega Han, in z zavarovanjem so
               zavarovani vsi tisti, katerim bi ta lastnik oziroma voznik tega vozila, na novo
               registriranega, povzročil škodo. Danes tega nimamo. Če vam povzroči škodo ali na vas
               ali na vašem premoženju ali na vašem vozilu nekdo z neregistrirano čebelico in se
               odpelje naprej, odprite denarnico in plačajte sami. Ker ni zavarovano tisto vozilo
               proti škodi proti tretjim osebam. Po novem pa to bo. Jaz se bom zaradi tega počutil
               bolj varnega in bom zakon še enkrat podprl. Hvala lepa.</p>
            </sp>
            <sp xml:id="SDZ7-Redna-23-2016-10-19.sp113">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Obrazložitev glasu ima v svojem imenu gospa Janja Sluga.</p>
            </sp>
            <sp xml:id="SDZ7-Redna-23-2016-10-19.sp114">

               <speaker>JANJA SLUGA (PS SMC):</speaker>

               <p>Hvala lepa.</p>
               <p>Jaz bom ta zakon podprla. To pa zato, ker sem prepričana, da je dober. Danes je bilo
               že večkrat izpostavljeno, da rešitve, ki so v tem zakonu, gredo naproti uporabniku
               maksimalno. Ena zadeva je to, kako pogosto se bodo opravljali tehnični pregledi.
               Tukaj poslušamo očitke, da na pet let pa tehnični pregled nima nikakršnega smisla.
               Seveda ga ima. Že sama zavest, samo razmišljanje o tem, da moramo iti na tehnični
               pregled, povzroči neke učinke. Da ne govorim o tem, da registracija privede do večje
               sledljivosti. In pa seveda zavarovanje. Zavarovanje tistega, ki je bil v primeru
               nesreče oškodovan in lahko to zavarovalnino prejme, pa tudi tistega, ki jo je
               povzročil, ker se bo odškodnina črpala iz te zavarovalne police.</p>
               <p>Kar pa se tiče cene zavarovalne premije. Danes smo slišali, da se že danes lahko
               zavarujejo prostovoljno, z uvedbo obveznega pa pričakujemo, da se bodo te cene
               zavarovalnih premij znižale. Stroškovno gledano, 7 evrov za tablico, 17 evrov za
               tehnični pregled, to niso taki zneski, da bi lahko govorili, da pa sedaj preveč
               obremenjujemo uporabnike. Hvala lepa.</p>
            </sp>
            <sp xml:id="SDZ7-Redna-23-2016-10-19.sp115">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Obrazložitev glasu ima gospod Marijan Pojbič.</p>
            </sp>
            <sp xml:id="SDZ7-Redna-23-2016-10-19.sp116">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod podpredsednik.</p>
               <p>Jaz resnično upam, da to sejo danes gledajo naše državljanke in državljani in da
               bodo resnično danes lahko ugotovili, kako veliko napako so naredili, ko so v Državni
               zbor spravili Moderni center. Danes je Moderni center pokazal in kaže kaj zmore.
               Skupaj, tokrat pa moram reči, delno lobistično močjo, da je na svojo stran pridobil
               še Desus. Mislim, da je to višek vseh viškov. Sramota od sramote. Zakaj? Poglejte,
               ravno upokojenci so tisti, ki v večini primerih vozijo te mopede oziroma, pardon, ta
               kolesa s pomožnim motorjem, in mlajši. To sta dve skupini ljudi, ki sta najbolj
               revni. In kako lahko stranka Desus sledi takemu neumnemu početju Modernega centra. Ta
               zakon je šolski primer, kako je treba sprejemati lobistični zakon. Šolski primer. In
               jaz ne morem razumeti, resnično ne morem razumeti, ali smo v tem državnem zboru
               resnično tisti, ki nam gre za ljudstvo in za narod, ne pa tisti, ki nam gre samo za
               to, smo prišli v Državni zbor zato, da bomo poskušali sebi in svojim urediti določene
               privilegije. In ta zakon ničesar drugega ne dela. Dodatna birokracija, novi davek za
               slovensko ljudstvo, nekaterim posameznikom pa prinese precej denarja v žep na račun
               ubogih davkoplačevalcev in predvsem najbolj revnih upokojencev in mladih ljudi, ki so
               danes večina na socialnem robu za preživetje in nimajo služb, nimajo ničesar. Mi bi
               jim vzeli še to, kar so do zdaj imeli, da se lahko od točke A do točke B pripeljejo s
               s kolesom s pomožnim motorjem.</p>
            </sp>
            <sp xml:id="SDZ7-Redna-23-2016-10-19.sp117">

               <speaker>PODPREDSEDNIK PRIMOŽ HAINZ:</speaker>

               <p>Gospod Pojbič, sem vas vprašal, če bo opredelitev glasu, pa se niste opredelili. To
               je bila čista polemika. S to točko oziroma s tem načinom nima skupnega.</p>
               <p>Ali lahko sedaj glasujemo? Dobro.</p>
               <p>Glasujemo. Navzočih je 80 poslank in poslancev, za je glasovalo 47, proti 31.</p>
               <p><stage>(Za je glasovalo 47.)</stage> <stage>(Proti 31.)</stage></p>
               <p>Ugotavljam, da je zakon sprejet. S tem zaključujem 13. točko dnevnega reda. <title>Prehajamo na prekinjeno 14. točko dnevnega reda, to je na ponovno odločanje o Zakonu o
                  spremembah in dopolnitvah Zakona o pravilih cestnega prometa.</title>
               </p>
               <p>Prehajamo na ponovno odločanje. Ob tem vas želim opozoriti, da mora pri ponovnem
               odločanju v skladu z drugim odstavkom 91. člena ustave Republike Slovenije za
               sprejetje navedenega zakona glasovati večina poslancev Državnega zbora, to je 46 ali
               več.</p>
               <p>Glasujemo. Navzočih je 78 poslank in poslancev, za je glasovalo 50, proti 26.</p>
               <p><stage>(Za je glasovalo 50.)</stage> <stage>(Proti 26.)</stage></p>
               <p>Ugotavljam, da je zakon sprejet. S tem zaključujem 14. točko dnevnega reda. <title>Prehajamo na prekinjeno 15. točko dnevnega reda, to je na ponovno odločanje o Zakonu o
                  spremembah in dopolnitvah Zakona o davku od dohodkov pravnih oseb.</title>
               </p>
               <p>Prehajamo na ponovno odločanje. Ob tem vas želim opozoriti, da mora pri ponovnem
               odločanju v skladu z drugim odstavkom 91. člena ustave Republike Slovenije za
               sprejetje navedenega zakona glasovati večina poslancev Državnega zbora, to je 46 ali
               več.</p>
               <p>V imenu poslanske skupine ima besedo gospod Jožef Horvat za obrazložitev glasu.</p>
            </sp>
            <sp xml:id="SDZ7-Redna-23-2016-10-19.sp118">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovane kolegice in kolegi, spoštovani gospod
               državni sekretar.</p>
               <p>Poslanska skupina Nove Slovenije bo tudi tokrat ponovno glasovala proti noveli
               Zakona o dohodku od dohodkov pravnih oseb. To mini davčno reformo, kot pravi Vlada,
               mi preprosto in bolj razumljivo imenujemo, da gre za davčno prekladanje. Obžalujemo,
               da se ponovno obremenjuje slovensko gospodarstvo. Tisto gospodarstvo, ki je edino
               zaslužno, da imamo danes gospodarsko rast, posledično večje prilive in da imamo nova
               delovna mesta in posledično manjšo registrirano brezposelnost. Prav ta segment, prav
               slovensko gospodarstvo želi zdaj ta koalicija ponovno obremeniti. Praktično ne mine
               seja Državnega zbora, kjer ne bi dajali novih in novih obremenitev slovenskemu
               gospodarstvu. Kako daleč bo to šlo, mi seveda ne vemo, ampak račun bo na koncu dobil
               tisti, ki takšne predloge predlaga in jih tudi sprejme.</p>
               <p>Poglejmo številke. Imamo sprejet proračun Republike Slovenije za leto 2017. Danes
               popoldne bomo obravnavali na Odboru za finance rebalans proračuna za leto 2017, ob
               upoštevanju, da se vklopi ta mini davčna reforma. Kaj pa prinaša? Prinaša to, da bodo
               prilivi iz naslova davka od dohodkov pravnih oseb po spremembah proračuna za leto
               2017 za 107 milijonov 779 tisoč večji kot v prvotno potrjenem proračunu in da bo
               izpad pri dohodnini zaradi novele Zakona o dohodnini 49 milijonov 523 tisoč. Razlika
               je 58 milijonov 256 tisoč. Kaj pa pomeni teh 58 milijonov? To pomeni, da se
               požrešnost države poveča z rebalansom proračuna za leto 2017. S to vašo mini davčno
               reformo se požrešnost države poveča za dobrih 58 milijonov. Ko bi vsaj malo nekje
               videli, da se država trudi za vitko državo, da se koalicija trudi za racionalizacijo
               delovanja države, o tem ne vidimo nikjer nič niti ene besede.</p>
               <p>Zato je zdravorazumsko glasovati proti temu zakonu in mi ni v Poslanski skupini Nove
               Slovenije bomo ravnali zdravorazumsko.</p>
            </sp>
            <sp xml:id="SDZ7-Redna-23-2016-10-19.sp119">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Glasovanje. Navzočih je 78 poslank in poslancev, za je glasovalo 56, proti 21.</p>
               <p><stage>(Za je glasovalo 78.)</stage> <stage>(Proti 21.)</stage></p>
               <p>Ugotavljam, da je zakon sprejet. S tem zaključujem 15. točko dnevnega reda.</p>
               <p>Prehajamo na <title>19. TOČKO DNEVNEGA REDA, TO JE OBRAVNAVA MANDATNO-VOLILNIH ZADEV.</title>
               </p>
               <p>Obravnavamo <title>Predlog sklepa o razrešitvi podpredsednic in imenovanju
                  podpredsednice in podpredsednikov Odbora za delo, družino, socialne zadeve in
                  invalide, Odbora za izobraževanje, znanost, šport in mladino ter Komisije za
                  poslovnik.</title> Predlog sklepa je v obravnavo zboru predložila Poslanska skupina
               Stranke modernega centra in je objavljen na e-klopi. Prijavljenih k razpravi ni.
               Prehajamo na odločanje o predlogu sklepa, s katerim se v Odboru za delo, družino,
               socialne zadeve in invalide razreši podpredsednica Irena Grošelj Košnik in imenuje za
               podpredsednico dr. Jasna Murgel. V Odboru za izobraževanje, znanost, šport in mladino
               se razreši podpredsednica Irena Kotnik in imenuje za podpredsednika Saša Tabaković. V
               Komisiji za poslovnik se razreši podpredsednica dr. Jasna Murgel in imenuje za
               podpredsednika Jani Möderndorfer.</p>
               <p>Glasujemo Navzočih je 74 poslank in poslancev, za je glasovalo 72, proti nihče.</p>
               <p><stage>(Za je glasovalo 72.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>S tem prekinjam 19. točko dnevnega reda, ki jo bomo nadaljevali v torek, 25.
               oktobra. Prekinjam tudi 23. sejo Državnega zbora, ki jo bomo nadaljevali jutri ob 9.
               uri. <stage type="time">(SEJA JE BILA PREKINJENA 19. OKTOBRA 2016 OB 13.33.)</stage>
               </p>
            </sp>
         </div>
      </body>
   </text>
</TEI>