<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Redna-30-2017-05-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|87B744EF55DAE2B6C1258132002FD062</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=87B744EF55DAE2B6C1258132002FD062</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-30-2017-05-26.DZ" n="30">
               <name>Redna</name>
               <date when="2017-05-26"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-30-2017-05-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 30. seje</stage>
            <stage type="chairman">Sejo so vodili predsednik dr. Milan Brglez ter podpredsednika Primož Hainz in
            Matjaž Nemec.</stage>
            <stage type="time">Seja se je začela ob 10. uri. </stage>


            <sp xml:id="SDZ7-Redna-30-2017-05-26.sp1">

               <speaker>PODPREDSEDNIK PRIMOŽ HAINZ:</speaker>

               <p>Spoštovani kolegice poslanke in kolegi poslanci, gospe in gospodje! Začenjam z
               nadaljevanjem 30. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in poslanci:
               Violeta Tomić, gospa Andreja Potočnik od 16.30 dalje, mag. Tanja Cink do 12. ure,
               gospa Irena Grošelj Košnik od 14. ure dalje, dr. Franc Trček, mag. Aleksander Kavčič,
               mag. Matej Tonin, gospod Uroš Prikl, mag. Marko Pogačnik, gospod Jožef Horvat, gospod
               Franc Laj, gospod Danilo Ranc od 16. ure dalje, gospod Igor Zorčič od 13. ure dalje,
               gospod Franc Breznik, dr. László Göncz od 11. ure dalje, dr. Mirjam Bon Klanjšček,
               gospod Ivan Škodnik od 16. ure dalje in Matjaž Hanžek od 12. ure dalje.</p>
               <p>Vse prisotne lepo pozdravljam! <title>Nadaljujemo s prekinjeno 1. točko dnevnega reda, to so Vprašanja poslank in poslancev.</title>
               </p>
               <p>V okviru te točke bodo na poslanska vprašanja odgovarjali ministrice in ministri.
               Vrstni red postavljanja poslanskih vprašanj je določen v skladu z 244. členom, drugim
               odstavkom 245. člena in 247. členom Poslovnika Državnega zbora. V zvezi s to točko so
               se danes opravičili: ministrica za notranje zadeve mag. Vesna Györkös Žnidar;
               ministrica brez resorja, pristojna za razvoj, strateške projekte in kohezijo, gospa
               Alenka Smerkolj in ministrica za izobraževanje, znanost in šport dr. Maja Makovec
               Brenčič.</p>
               <p>V skladu z 247. členom Poslovnika Državnega zbora prehajamo na poslansko vprašanje,
               postavljeno na 28. seji Državnega zbora. Ministrica za notranje zadeve mag. Vesna
               Györkös Žnidar bi morala odgovoriti na vprašanje mag. Branka Grimsa v zvezi z
               ukrepanjem policije v primeru izobešanja zastav drugih držav ali nekdanjih držav
               oziroma pokrajin; vendar je danes zaradi zdravstvenih razlogov odsotna. Poslanca bi
               vprašal, ampak ga bomo ustno vprašali, ali… <stage>/ oglašanje iz dvorane/</stage> Ja, bo dobil
               pisni odgovor, če ne bo zahteval do naslednje seje.</p>
               <p>Prehajamo na vprašanja poslank in poslancev.</p>
               <p>Gospa Jelka Godec bo postavila vprašanje ministrici za zdravje Mariji Milojki Kolar
               Celarc ter ministru za javno upravo gospodu Borisu Koprivnikarju.</p>
               <p>Izvolite, gospa Godec.</p>
            </sp>
            <sp xml:id="SDZ7-Redna-30-2017-05-26.sp2">

               <speaker>JELKA GODEC (PS SDS):</speaker>

               <p>Hvala.</p>
               <p>Moje vprašanje se nanaša na skupna javna naročila v zdravstvu, ki jih ministrica
               navaja kot enega izmed ukrepov za preprečevanje korupcije v zdravstvu in znižanje
               preplačil materiala v zdravstvu. Hkrati dostikrat na različnih sejah in v javnosti
               govori, koliko je bilo privarčevanega s skupnimi javnimi naročili. Ker pa sem
               postavila že pisno poslansko vprašanje in dobila odgovor v mesecu marcu, iz katerega
               je razvidno, da niti eno od skupnih javnih naročil v zdravstvu do sedaj še ni bilo
               zaključeno. Recimo skupno javno naročilo za rokavice, rok za oddajo ponudb je bil 4.
               julij 2016, pa še vedno javno naročilo ni oddano. Nadalje imamo recimo za nakup
               plenic, kjer tudi ministrica razlaga, kako je uspešen javni razpis, rok za prejem
               ponudb je bil 4. julij 2016, pa javno naročilo še ni oddano. Nadalje imamo za nakup
               zdravil, 22. 9. 2015 je bil rok za oddajo ponudb, pa javno naročilo še vedno ni
               oddano; za nakup igel prav tako, 7. julij 2016, pa javno naročilo še vedno ni oddano.
               Potem imamo tudi katetre, kjer je enaka zgodba.</p>
               <p>Zanima me:</p>
               <p>Zakaj prihaja do teh zamud, letnih, torej več kot leto dni?</p>
               <p>Ali je to zaradi Ministrstva za zdravje, ki pripravlja strokovne kriterije za javni
               razpis, ali zaradi Ministrstva za javno upravo? Ali so vzroki, da javna naročila še
               niso bila oddana, kje drugje?</p>
               <p>Katera skupna javna naročila trenutno potekajo na Ministrstvu za zdravje za nakup
               zdravstvenega materiala?</p>
               <p>Katera so tista skupna javna naročila, v kateri fazi so, kako dolgo potekajo določene
               faze, od začetka pa do tega, da se odda oziroma objavi na portalu?</p>
               <p>Bi prosila, da mi daste te podatke, kako daleč so tekoča skupna javna naročila in
               katera sploh so.</p>
               <p>Hvala.</p>
            </sp>
            <sp xml:id="SDZ7-Redna-30-2017-05-26.sp3">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Odgovorila bo gospa ministrica Marija Milojka Kolar Celarc.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp4">

               <speaker>MARIJA MILOJKA KOLAR CELARC:</speaker>

               <p>Lepo pozdravljeni, gospod podpredsednik in spoštovani poslanke, poslanci! Spoštovana
               gospa Jelka Godec, hvala za vprašanje.</p>
               <p>Obvladovanje problematike nabav medicinske opreme ter nabav zdravil in medicinskih
               pripomočkov je ena od ključnih prioritet Ministrstva za zdravje in tudi vlade kot
               celote, ki se je zavezala ničelni toleranci do korupcije. Vse načrtovane ukrepe tudi
               dosledno izvajamo. Za potrebe vseh desetih sedaj delujočih urgentnih centrov, ki so
               bili financirani iz sredstev Evropske unije, je Ministrstvo za zdravje že takoj v
               začetku mandata sámo izvedlo skupno javno naročilo z vzpostavitvijo tehničnih
               standardov najdražje opreme za 7 urgentnih centrov, pri katerih smo od prvotne ocene
               9 milijonov privarčevali več kot 3 milijone oziroma 33 % od celotne vrednosti za
               opremo teh centrov. V pripravi je skupno javno naročilo za nabavo medicinskih
               aparatov CT za vse bolnišnice, kjer je nujna posodobitev navedene opreme. Tudi v tem
               primeru bodo upoštevane dejanske potrebe bolnišnic, napravljeni so strokovnotehnični
               standardi te opreme in zato tudi tu pričakujemo pozitivne finančne učinke. Skupaj z
               Ministrstvom za javno upravo pa smo leta 2015 začeli izvajati projekte skupnega
               javnega naročanja zdravil in medicinskih pripomočkov. V nadaljevanju vam bom naštela,
               katere tehnične pripomočke so ta skupna javna naročila zajela in v kateri fazi so.
               Kolega Boris pa bo v nadaljevanju povedal še glede pritožbenih, revizijskih in drugih
               postopkovnih določil. Prvo skupno javno naročilo za zdravila, za 900 sklopov je
               postopek skupnega javnega naročila zaključen. Pred oddajo naročila pa bo izveden še
               postopek s pogajanji. Za 30 sklopov smo prejeli štiri zahtevke za revizijo, zaradi
               tega predrevizijski postopki potekajo, vse v skladu z veljavno zakonodajo v
               Sloveniji. Odločitev bo sprejeta v zakonskih rokih.</p>
               <p>Skupno javno naročilo plenic, rokavic in igel, kar ste tudi vi omenili v vprašanju.
               Igle – poteka faza pregleda ponudb, v skladu z zakonom bodo določeni ponudniki
               pozvani k dopolnitvi ponudb. Plenice – na podlagi pozivov ponudnikom smo prejeli
               dopustne dopolnitve ponudb, ki bodo v naslednjem tednu pregledane. Do konca meseca
               maja bo sprejeta odločitev o izbiri najugodnejšega ponudnika za posamezne sklope.
               Rokavice – postopek javnega naročanja je zaključen, odločitev o oddaji naročila je
               predvidena za 18. 5. 2017, ko je postala pravnomočna. Sledi sklenitev krovnega
               dogovora in posameznih okvirnih sporazumov. Nadalje, skupno javno naročanje materiala
               za respiratorno terapijo – tehnične in splošne strokovne zahteve so pripravljene,
               trenutno poteka predhodno preverjanje trga in cen; objava javnega naročila bo v
               juniju 2017. Skupno javno naročilo katetrov – v pregledu so še zadnje dopolnitve
               ponudb, ki so jih posredovali ponudniki. Odločitev o izbiri najugodnejše ponudbe bo
               sprejeta predvidoma do konca tega meseca. Petič, skupno javno naročanje, nakup
               infuzijskih in transfuzijskih sistemov. Ministrstvo za javno upravo je od bolnišnic
               že dobilo informacije o potrebnih količinah posameznih artiklov. Dokumentacija za
               izvedbo postopka javnega naročanja je v zaključni fazi priprave. Objava javnega
               naročila tudi do konca tega meseca. Šesto skupno javno naročanje materiala za
               interventno kardiologijo. Tehnične specifikacije za naročilo žilnih opornic so
               pripravljene. V zaključni fazi priprave so tehnične specifikacije še za funkcionalno
               morfološki sklop. To je pa material za aparature za funkcionalno in slikovno
               diagnostiko. Hvala.</p>
            </sp>
            <sp xml:id="SDZ7-Redna-30-2017-05-26.sp5">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Jelka Godec, boste zahtevali dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp6">

               <speaker>JELKA GODEC (PS SDS):</speaker>

               <p>Gospa ministrica, mene zanima:</p>
               <p>Zakaj javni razpis, skupna javna naročila trajajo eno leto? Eno leto!</p>
               <p>Sem vas vprašala tudi to:</p>
               <p>Kako dolgo traja neka faza, da se pripravijo recimo strokovni kriteriji? Kolikokrat
               ministrstvo skliče te ljudi skupaj, da pripravijo strokovne kriterije? Zakaj torej
               roki tako dolgi?</p>
               <p>Jaz razumem, ko pride do revizije in tako naprej, tisto je druga zadeva; ampak da je
               sploh javno naročilo objavljeno.</p>
               <p>Koliko časa potrebuje ministrstvo, da objavi javno naročilo – od takrat, ko se začne,
               ko se pač prvič skliče, do objave javnega razpisa?</p>
               <p>Pa še eno vprašanje imam glede skupnih javnih naročil:</p>
               <p>Kdo in na kakšen način opravi pregled trga in cen?</p>
               <p>Vi ste v eni izjavi dejali, da bodo skupna javna naročila prinesla prihranke, vendar
               pa bodo v določenih segmentih cene celo višje, kot so do sedaj v bolnišnicah; oziroma
               v javnih naročilih, ki jih imajo bolnišnice. To mislim, da ste rekli za zdravila.</p>
               <p>Kako dolga je faza od takrat, ko se reče, da se bo začel javni razpis oziroma da
               boste šli v neko skupno javno naročilo, do takrat, ko se javno naročilo objavi?</p>
               <p>Kdo opravlja pregled trga in cen za katerikoli material? Na kakšen način?</p>
               <p>Torej zakaj leto dni, pa ne govorim zdaj o tem, ko je že potem razpis objavljen in so
               revizije; razumem, takrat se zadeve lahko zavlečejo. Kaj mislite, da je vzrok tem
               revizijam – je zakonodaja slaba ali ministrstva ne delajo dobro?</p>
               <p>Moje vprašanje, še enkrat:</p>
               <p>Zakaj tako dolgi roki?</p>
               <p>Me zanima, kako pa zdaj bolnišnice vmes nabavljajo. Verjetno prek svojih aneksov?! Po
               kakšnih cenah? Kje je tu prihranek?</p>
            </sp>
            <sp xml:id="SDZ7-Redna-30-2017-05-26.sp7">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Jelka Godec, lahko damo besedo gospodu Koprivnikarju ali gospe Kolar Celarc?
            </p>
            </sp>
            <sp xml:id="SDZ7-Redna-30-2017-05-26.sp8">

               <speaker>JELKA GODEC (PS SDS):</speaker>

               <p>Zahtevam od ministrice odgovor, ker gre za strokovni del, ker tam, da pripravijo, gre
               za strokovni del; potem tisti del, ko pa tehnično izvedejo, pa je gospod Koprivnikar.
               Lahko mu pusti minutko, da odgovori, koliko pa Ministrstvo za javno upravo potrebuje,
               da tehnično potem zadevo izpelje.</p>
            </sp>
            <sp xml:id="SDZ7-Redna-30-2017-05-26.sp9">

               <speaker>PODPREDSEDNIK PRIMOŽ HAINZ:</speaker>

               <p>Ministrica Marija Milojka Kolar Celarc, izvolite.</p>
            </sp>
            <sp xml:id="SDZ7-Redna-30-2017-05-26.sp10">

               <speaker>MARIJA MILOJKA KOLAR CELARC:</speaker>

               <p>Kot sem že uvodoma povedala, je glede vodenja postopkov skupnih javnih naročil
               pristojno Ministrstvo za javno upravo, zato bom v nadaljevanju pustila, da na ta del
               odgovori; in zakaj take zamude, ki so v glavnem zamude zaradi pritožb in revizijskih
               postopov. Da vam pa odgovorim v tem delu. V Sloveniji do mojega mandata ni bilo
               pripravljenih nobenih tehničnih, strokovnih, medicinskih standardov. Nikjer, za noben
               material, za nič. V zakonu je celo tako narejeno in zapisano, da praktično lahko vsak
               zdravnik samostojno odloči brez meril, kakšen material in kakšni standardi bodo
               uporabljeni. Prav zaradi tega smo se mi na začetku mandata lotili tega, da začnemo
               postavljati. Morate pa vedeti, da gre pri tem za deset in več tisoč postavk. Samo
               register teh nabavnih cen materialov je čez 90 tisoč; tisti, ki smo ga uspeli
               narediti in je objavljen na spletnih straneh Združenja zdravstvenih zavodov. Veste,
               pri pripravi z medicinsko-strokovnega vidika je to zelo zahteven posel. Druge države
               to delajo po pet in več let; od nas pa praktično zahtevate, da to naredimo v enem ali
               dveh mesecih. Mi delamo zelo strokovno, intenzivno to delajo zdravniki v delovnih
               skupinah in si pač vzamejo čas in pregled, da te standarde, ki bodo veljali nekaj
               časa, naredijo strokovno. Hvala.</p>
            </sp>
            <sp xml:id="SDZ7-Redna-30-2017-05-26.sp11">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Minister gospod Boris Koprivnikar, izvolite.</p>
            </sp>
            <sp xml:id="SDZ7-Redna-30-2017-05-26.sp12">

               <speaker>BORIS KOPRIVNIKAR:</speaker>

               <p> Hvala.</p>
               <p>Na kratko še z moje strani pogled na ta zdravstvena poročila. Glede preverjanja
               obveznih pogojev, vključno s trgom. Naj povem, da smo s spremenjeno zakonodajo uvedli
               obvezno preverjanje pogojev in da beležimo 23 tisoč poizvedb na 63 tisoč virih, s
               čimer krepimo prav to, da je pri vsakem naročilu obvezno preveriti, kakšne so tržne
               razmere in kakšno je izpolnjevanje teh konkretnih pogojev. Na portalu javnih naročil
               ne objavljamo zgolj javnih naročil, ampak po novem obvezno tudi pogodbe, ki so
               dejansko sklenjene z naročniki, kar je bil tudi vir veliko problemov. Objavili smo
               aplikacijo Statist, kjer lahko vse to pregledate, in tudi za zdravstveno področje
               objavo v katalogu. Naj pa povem, da imamo sicer 4 % zahtevkov za revizije, na
               zdravstvenih naročilih pa imamo 150 % zahtevkov za revizije. Glede na ocenjeni
               prihranek pri polovici oddanih sklopov za približno 7 milijonov evrov v generalu
               glede na strošek, ki ga danes plačujemo, se včasih pošalim, da imamo 7 milijonov
               razlogov za številne revizije in zavlačevanje postopkov. Težavno, vendar se
               približujemo koncu in naročila se zaključujejo.</p>
            </sp>
            <sp xml:id="SDZ7-Redna-30-2017-05-26.sp13">

               <speaker>PODPREDSEDNIK PRIMOŽ HAINZ:</speaker>

               <p> Hvala lepa.</p>
               <p>Gospa Jelka Godec, boste dali postopkovni predlog?</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp14">

               <speaker>JELKA GODEC (PS SDS):</speaker>

               <p> Ja, dala bom postopkovni predlog, ker ministrica in minister nista odgovorila na
               moje konkretno vprašanje.</p>
               <p>Jaz sem ministrico vprašala, kako dolgo traja ta strokovni del, mi ni odgovorila.
               Rekla je, da zahtevam, da se to uredi v treh, štirih mesecih. Jaz tega nisem rekla.
               Jaz sem vas vprašala, kako dolgo traja ta postopek, kolikokrat skličete strokovnjake,
               da to naredijo. Vi se izgovarjate, da lahko pri nas vsak zdravnik določa, kakšen
               material in kakšen standard bo uporabil. Zakaj pa se tega potem ne lotite urejati? Vi
               ste zdaj našteli kakšnih pet problemov, ki jih imate, da ne morete izvesti skupnih
               javnih naročil, ampak tega se niste lotili narediti. Prav tako ne na Ministrstvu za
               javno upravo; sem razumela, da so pri nas pač takšni postopki, da se lahko vse te
               revizije in ne vem kaj vse dogaja. Gospa ministrica, jaz sem danes od vas pričakovala
               konkreten odgovor, zakaj tako dolgi postopki. Strokovni del ima Ministrstvo za
               zdravje, potem pa tehnično izpelje Ministrstvo za javno upravo. Vi pa se izgovarjate,
               da v drugih državah to delajo pet let. Vi ste strašno sposobni, ste sami povedali, da
               si tega želite čim prej; potem pa dajte te stvari popraviti. Jaz bi tukaj predlagala,
               da se opravi javna razprava o tem, kako Ministrstvo za zdravje izvaja skupna javna
               naročila skupaj z Ministrstvom za javno upravo. Ministrica nenehno poudarja, da je
               bilo na skupnih javnih naročilih privarčevano toliko in toliko milijonov, na koncu
               seveda prizna, da ne skozi ta skupna javna naročila, ampak v okviru urgentnih
               centrov; in zavaja javnost s podatki, da je bilo privarčevano na skupnih javnih
               naročilih, ki niti še niso bila oddana in so celo v revizijah. Vlada pa popolnoma nič
               ne naredi ne na zakonodajnem ne na drugem področju, da bi naredila zakonodajo tako,
               da ne bi prihajalo do teh revizij; oziroma tudi sama ne izvede skupnega javnega
               naročila tako, da bi to potekalo hitreje. Tako še danes preplačujemo material na
               področju zdravstva, še danes imamo v skupnih javnih naročilih višje cene in še danes
               nisem dobila odgovora, kako se dela tržna raziskava na ministrstvih. Kako se preverja
               cene? Ali se preverja samo od bolnišnice do bolnišnice ali se pogleda tudi evropski
               trg?</p>
               <p>Predlagala bi, da se končno opravi tudi ta razprava o skupnih javnih naročilih
               oziroma o Zakonu o javnem naročanju, da se vidi, ali je zakon tisti, ki je slab, ali
               pa so nesposobni ljudje, ki delajo javna naročila; če hočete, tudi skupna javna
               naročila na ministrstvih. Po mojih informacijah se kliče ljudi, se odpove sestanke,
               ne vem kaj vse, predno se pride do tega, da se naredi strokovne kriterije. Ne govorim
               zdaj o tehničnih zadevah, ampak govorim o strokovnih kriterijih. Zato bi bilo dobro,
               da se opravi razprava, da se sliši konkretne odgovore in tudi predloge s strani
               Vlade, ki bi bili, da se ta skupna javna naročila izvedejo transparentno, da se
               znižajo cene, da se naredi raziskava trga in da se postopki skrajšajo. Treba bo
               skrajšati postopke. Moj predlog je, da se opravi javna razprava glede tega
               vprašanja.</p>
            </sp>
            <sp xml:id="SDZ7-Redna-30-2017-05-26.sp15">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Jelka Godec, o vašem predlogu bo Državni zbor odločal v torek, 30. maja, v
               okviru glasovanj.</p>
               <p>Gospod Luka Mesec bo postavil vprašanje ministru za pravosodje mag. Goranu
               Klemenčiču.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp16">

               <speaker>LUKA MESEC (PS ZL):</speaker>

               <p>Hvala za besedo, predsedujoči.</p>
               <p>Spoštovani minister, jaz vam bom postavil vprašanje glede davčnih utaj. Cela
               Slovenija je namreč v zadnjih nekaj tednih imela priložnost spoznati doktorja davčnih
               utaj, kot so ga poimenovali mediji, Roka Snežiča, ki je prišel na javno televizijo
               brezbrižno povedati, kako je prenesel svoje premoženje oziroma kako je ustanovil
               podjetje v Bosni in Hercegovini s skritim lastništvom. Ta podjetja so pokupila
               njegovo premoženje v Sloveniji in tako se je on pač izognil vsem zakonskim primežem
               te države in po njegovih navedbah uničil svoj davčni dolg do te države, ki je znašal
               več 100 tisoč evrov. Če me spomin ne vara, je bil dolžan državi celo okoli 800 tisoč
               evrov. Na televiziji je bil zato, da je predstavil svoj poslovni model in da privabi
               še ostale, ki se soočajo z enako težavo, podobne prakse. Mislim, da je zdaj precej
               urgentno, da država odreagira in da se tem ljudem onemogoči to izigravanje
               zakonodaje. V oddaji Tarča so teden po uvodnem nastopu Roka Snežiča že nastopali
               predstavnik Fursa, Zbornice stečajnih upraviteljev in Ministrstva za pravosodja, ki
               so malo nakazali, v čem je problem. Problema sta na mednarodni ravni dva. Eno je, da
               tam, kjer imamo mednarodne sporazume z državami že sklenjene, imajo stečajni
               upravitelji kljub temu zelo velike težave pri pridobivanju podatkov o premoženju
               naših državljanov v tujini. Po drugi strani, kot je primer Snežičeve Bosne, pa imamo
               problem s tem, da državnih sporazumov o delitvi podatkov o premoženju očitno sploh
               ni. To je vzrok, zakaj se lahko pojavljajo take prakse, kot so bile opisane tam, da
               imajo recimo zelo premožne osebe, ki grejo v osebni stečaj, čez nekaj let ničelno
               premoženje zaradi tega, ker so vmes v postopkih vse enostavno prenesle v tujino.</p>
               <p>Zato me zanima, gospod minister, ta vprašanja sem vam tudi poslal:</p>
               <p>Ali ste se na ministrstvu do zdaj ukvarjali s to problematiko in kakšne rešitve
               predlagate?</p>
               <p>Ali imate seznam držav, s katerimi Slovenija nima sklenjenih sporazumov o izmenjavi
               podatkov, ter seznam sporazumov, ki onemogočajo izmenjavo podatkov o premoženju med
               davčnimi organi in stečajnimi upravitelji?</p>
               <p>Ali pripravljate rešitve, ki bi preprečile poneverjanje lastništva podjetij in takih
               praks?</p>
               <p>Ali imate podatke o tem, koliko je primerov, ko imajo posamezniki pred začetkom
               osebnega stečaja ogromno premoženja, potem pa to premoženje čudežno izgine?</p>
               <p>Hvala.</p>
            </sp>
            <sp xml:id="SDZ7-Redna-30-2017-05-26.sp17">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Goran Klemenčič, izvolite.</p>
            </sp>
            <sp xml:id="SDZ7-Redna-30-2017-05-26.sp18">

               <speaker>MAG. GORAN KLEMENČIČ:</speaker>

               <p>Spoštovani podpredsednik Državnega zbora, spoštovani poslanec Luka Mesec, poslanke in
               poslanci!</p>
               <p>Najprej bi rad rekel, da sem globoko prepričan oziroma želim verjeti, da organi
               odkrivanja in pregona oziroma davčni organi v primeru z vaše strani omenjenega
               doktorja davčnih utaj še niso rekli zadnje besede. Tudi zaradi zakonodaje, ki je že
               bila spremenjena v tem mandatu. Osebni stečaj kot eden od pomembnih institutov, da se
               ljudem, ki zaradi takih in drugačnih razlogov zabredejo v finančne težave, včasih
               tudi brez svoje krivde, da novo možnost, je bil vpeljan v slovenski pravni red pred
               skoraj devetimi leti. Od takrat naprej se zakonodaja na tem področju sploh ni
               spreminjala do leta 2015, ko si je moje ministrstvo in ta vlada zadala za eno od
               prioritet tudi omejevanje možnosti zlorab osebnega stečaja. Zato je bila leta 2015
               pripravljena novela zakona na tem področju in marca 2016 tudi sprejeta v tem državnem
               zboru. V tem smislu se bi primer Snežič bistveno težje, po domače povedano, zgodil,
               če bi se dogajal v tem času. Katere so bile tiste novote oziroma ukrepi, ki smo jih
               že sprejeli na ministrstvu in v Državnem zboru? Izrecno smo opredelili zlorabo
               pravice do odpusta obveznosti, tako da je odpusta obveznosti deležen lahko le pošten
               in vesten stečajni dolžnik; tak, ki je v zadnjih petih letih pošteno nastopal v
               pravnem prometu in ki med osebnim stečajem sodeluje s sodiščem ter upraviteljem. Kako
               je v primeru doktorja davčnih utaj, vemo. Podaljšal se je rok za vložitev ugovora
               proti odpustu obveznosti. Podaljšalo se je obdobje izpodbojnosti škodljivih pravnih
               dejanj stečajnega dolžnika. Z namenom preprečiti dolžniku skrivanje premoženja se je
               podaljšal rok za vložitev tožbe za razveljavitev odpustov obveznosti. Pomembno,
               prenovil se je institut stečajnega postopka nad pozneje najdenim premoženjem, kjer po
               novem upniki sploh niso vezani na rok. Zadostuje dejstvo, da se pozneje najde
               premoženje, ki ga je dolžnik pred tem skrival. Povedano drugače, zastaranja
               obveznosti v tem smislu v stečajnem postopku sploh ni. Nekdo bo moral do konca
               življenja skrivati premoženje, če se bo želel tej obveznosti izogniti.</p>
               <p>Kot rečeno, to so ukrepi, ki jih je ministrstvo pripravilo in ki so bili sprejeti v
               tem državnem zboru. Obžalujem, da Združena levica ni glasovala za ta zakon. Iz drugih
               razlogov sicer, vendar ni glasovala za ta zakon; smo šli pogledat spisek. Je pa ta
               zakon, kot rečeno, pomembno in v veliki meri onemogočil – oziroma onemogočiti sicer
               nikoli ne moreš –, ampak omejil možnost zlorab. Naslednje. Kot ste sami ugotovili,
               zakonodaja na slovenskem območju, zakonodaja, ki je v naši pristojnosti, ima vse
               elemente, ki omogočajo uspešno iskanje premoženja in posredovanje podatkov; seveda pa
               samo s strani institucij, ki delujejo v Republiki Sloveniji. V tujini imamo težave.
               Iskanje premoženja v tujini ni odvisno od prava Republike Slovenije, ampak od prava
               države, kjer je premoženje, in od sklenjenih mednarodnih pogodb. Na to se bom še
               vrnil mogoče v drugem delu odgovora. Nato naslednja stvar. Že decembra 2014 – tukaj
               pa, ker sem tudi pogledal, je Združena levica zelo podpirala te spremembe – je
               Ministrstvo za pravosodje in Vlada pred ta državni zbor prinesla novelo Zakona o
               sodnem registru, ki je omogočil bistveno bolj transparentno iskanje in dostop do
               podatkov o fizičnih osebah, ki imajo recimo hobotnice podjetij. Zakon o sodnem
               registru se je takrat spremenil in že velja. Od Ajpesa smo pridobili podatke, da je
               bilo recimo samo v letu 2016 na podlagi te nove določbe izvedenih že 57 tisoč iskanj
               po tovrstnih osebah; kar verjamemo, da je pripomoglo deloma tudi k okrepljeni pravni
               varnosti in okrepljeni varnosti v pravnem prometu ter deloma omejilo tudi tovrstne
               zlorabe. Pripravljamo dodatne ukrepe na tem področju in mislim, da bo že naslednji
               teden na vladni seji ponovno novela Zakona o sodnem registru. Ker mi zmanjkuje časa,
               verjamem, da boste postavili podvprašanje, in bom nadaljeval z odgovorom. Hvala lepa.
            </p>
            </sp>
            <sp xml:id="SDZ7-Redna-30-2017-05-26.sp19">

               <speaker>PODPREDSEDNIK PRIMOŽ HAINZ:</speaker>

               <p>Gospod Mesec, boste zahtevali dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp20">

               <speaker>LUKA MESEC (PS ZL):</speaker>

               <p>Hvala.</p>
               <p>Mi smo seveda te rešitve, ki ste jih zdaj naštevali, vedno podpirali, močno
               podpirali. Tistega zakona, ki ste ga omenili prej, pa nismo podprli zaradi drugih
               določb, ki so se nam v njem zdele sporne; ampak ni bil to razlog.</p>
               <p>Prosil bi vas za odgovor na tista vprašanja, kjer ga še nisem dobil:</p>
               <p>Ali imate podatke, koliko je takih primerov, kjer ima nekdo pred osebnim stečajem
               precej premoženja, potem pa to premoženje čudežno izgine?</p>
               <p>Ali imate seznam držav, s katerimi Slovenija nima sklenjenih sporazumov o izmenjavi
               podatkov o premoženju državljanov?</p>
               <p>Ali imate seznam držav, s katerimi imamo take sporazume, pa imamo težave pri
               izmenjavi davčnih podatkov?</p>
               <p>To je namreč stečajni upravitelj, ki je bil predsednik Zbornice stečajnih
               upraviteljev, ki je bil prisoten v oddaj Tarča, eksplicitno navajal kot ključni
               razlog oziroma ključno oviro pri izterjavi davčnih dolžnikov, kakšen je recimo Rok
               Snežič, ki premoženje enostavno skrile v tujino. Bi vas prosil, če lahko odgovorite
               še na ta vprašanja. Sicer pa mogoče še osebni poziv. Naslednjič prosim, dajte v
               takšnih primerih, kot je bila zadnjič ta Tarča, bolje pripraviti ljudi, ki pridejo
               tja zastopati državo. Če bomo ljudem tam omogočali, da vidijo, kako nek doktor
               davčnih utaj Rok Snežič izigrava vseh pet predstavnikov države, ki so bili prisotni
               na drugi strani, mislim, da s tem država kot institucija daje zelo slab znak svojim
               državljanom in izpodbija zaupanje vanjo.</p>
            </sp>
            <sp xml:id="SDZ7-Redna-30-2017-05-26.sp21">

               <speaker>PODPREDSEDNIK PRIMOŽ HAINZ:</speaker>

               <p>Mag. Goran Klemenčič, izvolite.</p>
            </sp>
            <sp xml:id="SDZ7-Redna-30-2017-05-26.sp22">

               <speaker>MAG. GORAN KLEMENČIČ:</speaker>

               <p>Hvala lepa.</p>
               <p>Vsa podvprašanja, ki ste mi jih postavili, so vprašanja, na katere lahko verodostojno
               odgovori Ministrstvo za finance, ker so oni pristojni za davčne zadeve. Mi smo bili z
               njimi v kontaktu, tudi sicer smo z njimi v kontaktu. Dogovorili smo, ker v kratkem
               času nismo mogli pridobiti tega podatka. Podatek o tem, s kom imamo sklenjene
               sporazume, da. Kje so težave, je pa podatek, ki zahteva, da kakšne države po
               nepotrebnem ne omenimo, nekoliko bolj premišljen odgovor. Dogovorjeni smo in tukaj se
               zavežem, kot sem se že tudi v preteklosti do drugih poslancev, in sem to tudi
               izpolnil, da vam bomo pisni odgovor v zvezi s tem posredovali skupaj z Ministrstvom
               za finance. Toliko. Hvala.</p>
            </sp>
            <sp xml:id="SDZ7-Redna-30-2017-05-26.sp23">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Dragan Matić bo postavil vprašanje ministru za kulturo gospodu Antonu
               Peršaku.</p>
               <p>Izvolite, gospod Matić.</p>
            </sp>
            <sp xml:id="SDZ7-Redna-30-2017-05-26.sp24">

               <speaker>DR. DRAGAN MATIĆ (PS SMC):</speaker>

               <p>Hvala lepa za besedo, predsedujoči.</p>
               <p>Spoštovani minister, dragi kolegice in kolegi!</p>
               <p>Če je bilo v prejšnjem poslanskem vprašanju govora o skritih lastniških deležih
               oziroma o nedovoljeni lastnini, v določenih korporacijah, je zdaj to moje vprašanje
               podobno na področju medijev.</p>
               <p>V medijih sem zasledil, da so novi in hkrati največji in najpomembnejši lastniki
               družbe Novatv24.si na premišljen način zaobšli zastarelo slovensko medijsko
               zakonodajo, konkretno Zakon o medijih, ki v 58. členu določa omejevanje koncentracije
               na način, da mora vsakdo, ki želi pridobiti več kot 20 % lastniškega ali
               upravljavskega deleža oziroma deleža glasovalnih pravic v premoženju izdajatelja
               medija, za veljavno sklenitev pravnega posla dobiti predhodno soglasje Ministrstva za
               kulturo. Te določbe veljajo tudi za tuje pravne in fizične osebe ne glede na to, v
               kateri državi imajo svoj sedež oziroma stalno prebivališče. Trem madžarskim podjetjem
               za soglasje ni bilo treba zaprositi, saj ima vsako od njih v lasti le po 15 % družbe
               Novatv24.si, med sabo pa uradno lastniško niso povezana. Pri celotni zadevi zmoti
               tudi to, da je lastništvo te družbe že od samega začetka zavito v meglo. Do sedaj je
               bilo nejasno, v čigavih rokah je bilo okoli 80 % lastništva družbe, ki izdaja
               televizijo z enim od večjih dosegov. Po plačilu dodatnega kapitala s strani treh
               omenjenih madžarskih medijskih družb pa še vedno ni znano, kdo je lastnik preostalih
               približno 40 % delnic. Tega podatka namreč ni možno najti niti v razvidu medijev niti
               v Uradnem listu niti nikjer drugod.</p>
               <p>V zvezi s tem me zanima:</p>
               <p>Ali načrtujete posodobitev medijske zakonodaje, ki bo strožje opredelila omejevanje
               koncentracije in bo izdajatelje medijev obvezala, da v Uradnem listu objavijo vse
               fizične ali pravne osebe, ki imajo lastniški delež in ne le tiste, katerih delež je
               nad 5 %, ker v nasprotnem primeru imamo lahko slamnate lastnike, ki imajo manj kot 5
               % in je stvar netransparentna?</p>
               <p>Drug sporen primer pa je podjetje Media24. V lasti imajo radijske postaje,
               televizijsko postajo in splošne dnevnoinformativne časopise in revije. Vse te
               kombinacije so po veljavnem Zakonu o medijih izrecno prepovedane. Svet24 torej javno
               krši 56., 58. in 59. člen tega Zakona o medijih.</p>
               <p>Zanima me:</p>
               <p>Kako je do te kršitve sploh lahko prišlo oziroma kako je Ministrstvo za kulturo te
               kombinacije vpisalo v razvid medijev?</p>
               <p>Kaj nameravate storiti, da te nezakonitosti odpravite, ker ste pa bili na to že
               večkrat opozorjeni?</p>
               <p>Hvala za vaš odgovor.</p>
            </sp>
            <sp xml:id="SDZ7-Redna-30-2017-05-26.sp25">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod minister Anton Peršak, izvolite.</p>
            </sp>
            <sp xml:id="SDZ7-Redna-30-2017-05-26.sp26">

               <speaker>ANTON PERŠAK:</speaker>

               <p>Spoštovani gospod poslanec Matić.</p>
               <p>V zvezi z vprašanjem lastništva v družbi Nova24tv.si, d. d., uvodoma pojasnjujemo, da
               veljavna določila Zakona o medijih ne določajo, da se v razvidu medijev in v Uradnem
               listu objavijo vsi podatki o lastništvu v medijih, ampak samo podatki o osebah, ki
               imajo najmanj 5-odstotni lastniški ali upravljavski delež oziroma delež glasovalnih
               pravic v premoženju izdajatelja splošnoinformativnega tiskanega dnevnika in tednika
               ter radijskega ali televizijskega programa. Morebitne spremembe podatkov medijev v
               zvezi z lastništvom mora izdajatelj sporočiti ministrstvu v roku 15 dni od nastanka
               spremembe. Izdajatelj Nova24tv.si, d. d., je ob vpisu v razvid medijev sporočil, da
               ima 19,96-odstotni delež gospa Klavdija Snežič, glede morebitnih sprememb podatkov o
               lastništvu pa ministrstvo ni bilo obveščeno.</p>
               <p>Glede pridobitve deleža v izdajatelju televizijskega programa se v skladu z Zakonom o
               medijih zahteva predhodno soglasje ministrstva le v primeru, ko gre za pridobitev več
               kot 20-odstotnega lastniškega ali upravljavskega deleža oziroma deleža glasovalnih
               pravic. V obravnavani zadevi ni ministrstvo prejelo nobene vloge za izdajo
               predhodnega soglasja za pridobitev več kot 20 % lastninskega ali upravljavskega
               deleža oziroma deleža glasovalnih pravic v premoženju imenovanega medija.</p>
               <p>Glede vprašanja posodobitve medijske zakonodaje, ki bi strožje omejila omejevanje
               koncentracije in izdajatelje obvezala, da v Uradnem listu objavijo vse fizične ali
               pravne osebe, ki imajo lastninski delež, in ne samo tiste, katerih delež je nad 5 %,
               odgovarjamo, da ob pripravi novega zakona o medijih si prizadevamo tudi za
               posodobitev določb omejevanja koncentracije, saj tudi sami ugotavljamo, da veljavne
               določbe ne zadoščajo ciljem na področju zaščite pluralnosti in raznovrstnosti
               medijev. Predvsem zaradi hitrih tehnoloških sprememb na medijskem področju, katerim
               rigidne določbe iz leta 2001 ne uspevajo učinkovito slediti. Prvi korak k izboljšanju
               ureditve je zagotovo v zagotovitvi popolne transparentnosti podatkov o lastništvu
               medijev, kar bomo uredili zlasti v okviru določb o razvidu medijev. Del odgovora, ki
               se nanaša sicer na nekoliko nejasno vprašanje, ki pravi <q>"drugi sporni primer je
               podjetje Media24 – v lasti imajo radijske postaje, TV-postajo in splošno
               dnevnoinformativno časopisje in revije, vse te kombinacije so po veljavnem zakonu o
               medijih izrecno prepovedane. Svet24 torej javno krši 65., 58. in 59. člen tega
               zakona."</q> Konec citata vprašanja.</p>
               <p>Glede teh domnevnih kršitev v družbi Novatv24.si inšpektorat ni bil nikoli seznanjen
               oziroma ne beleži prijav v zvezi s tem. Inšpektorat je prejel prijavo v zvezi s
               kršitvijo 56. člena Zakona, ki se nanaša, kot sami pravite, domnevno sporne omejitve
               lastništva v podjetju Media24. V zvezi s tem inšpektorat ugotavlja, da zadeva ni
               sporna, saj, kot že zapisano, skupina Media ni izdajatelj splošnoinformativnega
               dnevnika, zato se omejitve iz določbe 56. člena Zakona na omenjeno skupino ne
               nanašajo. Posledično tudi ni bil uveden postopek inšpekcijskega nadzora. Po podatkih
               iz razvida medijev in svetovnega spleta v skupino Media24 sodijo naslednji mediji:
               tiskane Novice – Svet24. Skratka, gre za to, da oni izdajajo en tiskan medij oziroma
               dva, ki pa niso splošno informativni po definiciji in da glede na določbe zakona
               preprosto ne pride do kolizije te vrste, ki je z zakonom prepovedana. V nadaljevanju
               lahko te kolizije tudi naštejem. Tako pravzaprav lahko odgovorimo mogoče tudi o
               izigravanju. Ampak v principu ni kombinacije, ki bi jo na osnovi zakona … <stage>/ izklop
               mikrofona/</stage></p>
            </sp>
            <sp xml:id="SDZ7-Redna-30-2017-05-26.sp27">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Dragan Matić zahteva za dopolnitev odgovora. Izvolite.</p>
            </sp>
            <sp xml:id="SDZ7-Redna-30-2017-05-26.sp28">

               <speaker>DR. DRAGAN MATIĆ (PS SMC):</speaker>

               <p>Hvala za vaš odgovor. Posebej razveseljivo, da se zavzemate za to, da bo nov Zakon o
               medijih glede te transparentnosti boljši in da ne bo več možno imeti slamnatih
               lastnikov, ki bodo pod 5 %, ker potem se lahko teoretično nabere nekaj 100 klošarjev
               in vsak ima nekaj malega deleža, ampak to je seveda izigravanje zakonodaje.</p>
               <p>Kar se tiče vašega odgovora v zvezi Media24, ste pač navedli, da je inšpektorat
               ugotovil, da to ni sporno, ker Novice niso splošnoinformativni medij. Če Novice niso
               splošni informativni medij, potem bi rad izvedel:</p>
               <p>Kakšna je točno definicija splošno informativnega medija oziroma na čem ta teža
               inšpektorata temelji?</p>
               <p>Ne glede na to, če vzamemo v zakup to razlago, ki se mi zdi precej sporna, me
               zanima:</p>
               <p>Kako si potem inšpektorat razlaga 59. člen Zakona o medijih, kjer točno piše, da
               posamezen izdajatelj lahko izvaja samo radijsko ali pa samo televizijsko dejavnost,
               razen če je z zakonom urejeno drugače?</p>
               <p>Tudi če štejemo, da Novice niso splošnoinformativni medij, v kar jaz zelo dvomim, ima
               ta medijska hiša tako radijsko postajo kot televizijsko postajo. Jaz nisem spraševal,
               zakaj inšpektorat ne dela. Moje vprašanje je bilo, kako da je lahko sploh Ministrstvo
               za kulturo vpisalo te kombinacije v razvid medijev. Uradnik bi moral preveriti vse te
               lastniške povezave in to prošnjo s sklepom zavrniti, ker po moje niso izdani pogoji v
               skladu z 12. in 13. členom Zakona o medijih, da se te kombinacije lahko sploh vpišejo
               notri v razvid medijev. Hvala.</p>
            </sp>
            <sp xml:id="SDZ7-Redna-30-2017-05-26.sp29">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Anton Peršak, izvolite.</p>
            </sp>
            <sp xml:id="SDZ7-Redna-30-2017-05-26.sp30">

               <speaker>ANTON PERŠAK:</speaker>

               <p>Jaz sem že v prejšnjem delu odgovora opozoril na to, da so določbe, nekoliko rigidne
               in zastarele. Gre preprosto za igro med lastništvom in izdajateljstvom. Nekdo je
               lahko lastnik izdajatelja, ni pa izdajatelj. V drugem primeru je pa izdajatelj.
               Recimo v enem mediju ima eno vlogo, če lahko tako rečem, v drugem drugo. Lahko
               preberem odstavke tega člena. V 1. členu pravi: <q>»Izdajatelj splošnoinformativnega
               tiskanega dnevnika«</q> – ugotovili smo, da po definiciji ti mediji, ki jih izdaja
               Media24, ne ustrezajo definiciji splošnoinformativnega dnevnika –<q>» ne more biti
               hkrati tudi izdajatelj ali soustanovitelj izdajatelja radijskega oziroma
               televizijskega programa.«</q> Ta kombinacija v tem primeru odpade zaradi prej povedanega,
               da ne gre po definiciji za splošnoinformativno tiskane medije.</p>
               <p>Drugi odstavek: <q>»Izdajatelj radijskega oziroma televizijskega programa ne more biti
               tudi izdajatelj oziroma soustanovitelj izdajatelja splošnoinformativnega tiskanega
               medija, lahko pa je lastnik, ne more biti hkrati v obeh primerih izdajatelj.«</q></p>
               <p>Tretji odstavek: <q>»Izdajatelj pravna ali fizična oseba ali skupina povezanih oseb iz
               prvega in drugega odstavka tega člena ima lahko največ 20-odstotni lastninski delež …
               razen v primerih, ko ta zakon določa drugače.«</q> Ti primeri so bili pa prej
               povedani.</p>
               <p>Glede prihodnosti mogoče še to, da zaradi razvoja na tem področju, zaradi pojava
               spletnih medijev, ki so v mnogih primerih pravzaprav prenos druge vrste medija –
               televizijskega, radijskega ali tiskanega v spletno območje in se iz drugih razlogov
               pojavlja vprašanje takšne ureditve, kot je danes, ali to spremeniti. Verjetno so
               hujše posledice, če ima nekdo splošnoinformativni tiskani medij, seveda ne edini, in
               spletni medij ali pa tudi radijski, ki je eden, kot pa da ima nekdo izmed 60 radiev
               pet takih, ki pokrivajo območje cele Slovenije,in je v neizmerni prednosti pred vsemi
               drugimi, kar zadeva oglaševanje.</p>
            </sp>
            <sp xml:id="SDZ7-Redna-30-2017-05-26.sp31">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Nada Brinovšek bo postavila vprašanje ministrici za zdravje gospe Mariji
               Milojki Kolar Celarc.</p>
            </sp>
            <sp xml:id="SDZ7-Redna-30-2017-05-26.sp32">

               <speaker>NADA BRINOVŠEK (PS SDS):</speaker>

               <p>Hvala za besedo. Lep pozdrav vsem v dvorani!</p>
               <p>V Sloveniji trenutno deluje 10 od 12 urgentnih centrov. Ti urgentni centri so bili
               večinoma zgrajeni v mandatih prejšnjih vlad. Naloga vas, ministrica, ni bila samo, da
               hodite na otvoritve in režete trakove, ampak da tudi poskrbite za njihovo
               organizacijsko, finančno in kadrovsko poslovanje. Žal se mi zdi, da karkoli ste
               naredili v zvezi s temi urgentnimi centri – spomnimo se šempetrskega urgentnega
               centra, kaj se je zgodilo, ko ste se vključili z javnim razpisom za dobavo opreme.
               Vemo tudi, kaj se dogaja z ljubljansko urgenco, ki bi morala biti dokončana že letos
               marca, ampak ste napovedali, kot sem zadnjič prebrala v časopisu, da bo šele leta
               2020. Leta 2015 smo sprejemali Pravilnik o nujni medicinski pomoči in takrat smo vas
               opozarjali, da ni sodelovala stroka, da niso pripravljeni finančni, kadrovski in
               organizacijski načrt, opozarjali smo vas tudi, da v tem Pravilniku nujne medicinske
               pomoči ni vključenih pediatričnih centrov.</p>
               <p>V zvezi s tem vas zdaj sprašujem:</p>
               <p>Kako ste rešili vse te štiri alineje, ki sem jih naštela?</p>
               <p>Vemo, da se najbolj zatika pri financiranju teh urgentnih centrov, bolnišnice so
               namreč v lanskem letu izkazale večmilijonske izgube verjetno tudi na ta račun.</p>
               <p>Ali ste že vzpostavili oziroma pripravili mrežo pediatričnih urgentnih centrov in
               kako ste rešili financiranje v zvezi s tem?</p>
               <p>Hvala.</p>
            </sp>
            <sp xml:id="SDZ7-Redna-30-2017-05-26.sp33">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica Marija Milojka Kolar Celarc, izvolite.</p>
            </sp>
            <sp xml:id="SDZ7-Redna-30-2017-05-26.sp34">

               <speaker>MARIJA MILOJKA KOLAR CELARC:</speaker>

               <p>Hvala za besedo. Še enkrat vsi lepo pozdravljeni! Hvala tudi za vprašanje gospe
               Brinovšek.</p>
               <p>Res je, kot ste omenili, da v Sloveniji deluje 10 urgentnih centrov, ki so bili
               zgrajeni tudi s pomočjo sredstev Evropskega kohezijskega sklada. Seveda pri vsakem
               začetnem delovanju nastopijo tudi določene operativne težave, ki pa so tudi posledica
               tega, da ko so se načrtovali ti urgentni centri, se hkrati s tem niso načrtovali niti
               potrebni kadrovski resursi niti potrebna finančna sredstva. Zaradi tega rešujemo te
               težave sproti. Naj povem, da na žalost še vedno primanjkuje zdravnikov specialistov
               urgentne medicine, da pa je Ministrstvo za zdravje v sodelovanju z Zdravniško
               zbornico Slovenije prilagodilo potrebno število razpisanih mest specializacij
               zdravnikov za posamezna specialistična področja, med njimi tudi za zdravnike urgentne
               medicine. Za obdobje do leta 2016 bilo razpisanih 79 teh mest, od tega posebej 17 v
               letu 2014, 15 v letu 2015 ter 19 v letu 2016. Kot ste pravilno povedali, rešujemo
               tudi problematiko financiranja teh centrov skupaj s problematiko napotovanja
               pacientov v te urgentne centre. Treba je namreč povedati, da se je pritok pacientov v
               urgentne centre povečal od 10 pa tudi do 30 %, in to ne samo pacientov, ki
               potrebujejo nujno medicinsko pomoč, tja hodijo tudi pacienti, ki ne potrebujejo te
               pomoči in bi lahko obiskali svojega družinskega zdravnika v zdravstvenem domu.</p>
               <p>Problematika napotovanja pacientov urgentnih centrov je bila tudi razlog za veliko
               obremenitev teh centrov. Zaradi tega smo tudi pripravili in je Vlada 15. maja
               sprejela spremembe Zakona o pacientovih pravicah, ki tudi bo skupaj s pravilnikom o
               najdaljših dopustnih čakalnih dobah reševal tudi del tega problema napotovanja in
               obiske v urgentnih centrih.</p>
               <p>Glede finančnega področja pa naj povem, da je ministrstvo zagotovilo z aneksom
               številka ena k splošnemu dogovoru za leto 2015 za financiranje triaže in sprejema
               dodatnih 1,9 milijona evrov, nadalje je v istem aneksu dodatno zagotovilo sredstva za
               financiranje opazovalnih enot v skupni višini 5,3 milijona evrov, torej 1,9 plus 5,3
               že v letu 2015. Nadalje smo v splošnem dogovoru 2016 zagotovili dodatno 1,5 tima za
               delovanje urgentne ambulantne v Urgentnem centru Novo mesto, kar je pomenilo dodatnih
               266 tisoč evrov. Z aneksom k splošnemu dogovoru za leto 2016 pa smo za financiranje
               opazovalne enote in triaže zagotovili dodatna sredstva UKC Ljubljana na letni ravni
               2,2 milijona evrov, prav tako še dodaten denar za delovanje pediatrične 24-urne
               urgentne ambulante v Splošni bolnišnici Celje, in to 715 tisoč evrov.</p>
               <p>Prav tako aktivno deluje na ministrstvu delovna skupina za prenovo modela
               financiranja nujne medicinske pomoči v Republiki Sloveniji, ki je sestavljena
               interdisciplinarno, v kateri so strokovnjaki, prav tako tudi skupina za pripravo
               metodologije pediatričnih urgentnih centrov.</p>
            </sp>
            <sp xml:id="SDZ7-Redna-30-2017-05-26.sp35">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Nada Brinovšek, zahteva za dopolnitev odgovora, izvolite.</p>
            </sp>
            <sp xml:id="SDZ7-Redna-30-2017-05-26.sp36">

               <speaker>NADA BRINOVŠEK (PS SDS):</speaker>

               <p>Ja, res je, ministrica, da prejšnje vlade, ko so šle v izgradnjo urgentnih centrov,
               niso načrtovale kadrovskih, organizacijskih in pa finančnih tokov. Ampak vi ste že
               tri leta v Vladi in tri leta še niste naredili nič. Izgovarjati se zdaj na dotok
               pacientov, da je to povečalo delo, pa vrste v urgentnih centrih, to za mene ni nekako
               sprejemljivo.</p>
               <p>Iz tega pravilnika o nujni medicinski pomoči bi vas dve stvari še vprašala. Poglejte,
               tu notri je tudi delovanje dispečerskih centrov. Ti dispečerski centri bi naj konec
               2016 in v letu 2017 začeli delovati.</p>
               <p>Kaj je zdaj s temi dispečerskimi centri?</p>
               <p>Glede 8. člena tega pravilnika bi vas vprašala glede dostopnega časa. Tu notri piše,
               da ne sme presegati 15 minut, pri čemer izvozni čas ne sme presegati ene minute.
               Verjetno vam je znano, kaj se je zgodilo prejšnji teden v Državnem zboru, ko so
               poklicali reševalca, rešilca, je bilo rečeno, da ga nimajo na razpolago.</p>
               <p>Kaj je zdaj s temi 15 minutami in izvoznim časom ena minuta?</p>
               <p>Naj pa še poudarim, da najbolj žalostno pa je to, da so morali čakati tu v Ljubljani
               30 minut, da je prišla nujna medicinska pomoč.</p>
               <p>Hvala.</p>
            </sp>
            <sp xml:id="SDZ7-Redna-30-2017-05-26.sp37">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Marija Milojka Kolar Celarc, izvolite.</p>
            </sp>
            <sp xml:id="SDZ7-Redna-30-2017-05-26.sp38">

               <speaker>MARIJA MILOJKA KOLAR CELARC:</speaker>

               <p>Hvala tudi za to dodatno vprašanje.</p>
               <p>Dispečerski center v Mariboru je v bistvu praktično dograjen in pripravljen. V
               zaključni fazi je razpis za računalniško podporo, ki bo tako v dispečerskem centru
               Maribor kot v dispečerskem centru Ljubljana. Naj povem, da se predvideva aktiviranje
               najkasneje do konca letošnjega leta, Maribor verjetno še prej. Izobraževanje
               dispečerstva za triažiranje in sprejemanje nujnih klicev prav tako že poteka.
               Dejansko smo morali preprojektirati del projektov izgradnje DTS, da smo lahko
               umestili v UKC Ljubljana ta dispečerski center za Ljubljano. Vse poteka v skladu z
               načrti in zaveze in mojo obljubo, da bodo dispečerski centri delovali do konca
               letošnjega leta. Morate pa vedeti, da je to popolnoma nova zadeva, kjer bomo v
               dispečerski sobi na enem mestu na displayu v bistvu imeli vsako sekundo pregled in
               razpored, kje so posamezna reševalna vozila v Sloveniji tako, tako reanimobil z
               ustrezno ekipo zdravnika, zdravstvenega tehnika kot tudi navadna reševalna vozila,
               kar bo omogočilo krajše dostopne čase v povezavi s tem členom pravilnika, ki ste ga
               omenili. Dispečer bo imel nalogo, da glede na klic, ki ga bo sprejel, in sicer stanje
               pacienta, ki mu bo sporočeno, bo lahko aktiviral najbližje ustrezno reševalno vozilo
               z ekipo, da bo šlo reševat tega, ki to pomoč potrebuje. Da se ne bi dogajalo, kot se
               dogaja tudi danes in kot ste sami omenili, da so reševalna vozila v sklopu
               institucij, zdravstvenega doma. Konkretno ne poznam vseh detajlov tega primera, ki
               ste ga omenili glede Državnega zbora, ampak to je ciljni odzivni čas, ki bo lahko
               vzpostavljen, ko bo ta dispečerski center deloval.</p>
            </sp>
            <sp xml:id="SDZ7-Redna-30-2017-05-26.sp39">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Ljudmila Novak bo postavila vprašanje ministru za zunanje zadeve gospodu Karlu
               Erjavcu.</p>
            </sp>
            <sp xml:id="SDZ7-Redna-30-2017-05-26.sp40">

               <speaker>LJUDMILA NOVAK (PS NSi):</speaker>

               <p>Spoštovani gospod minister, ministrice, predsedujoči, lepo pozdravljeni!</p>
               <p>Leta 2001 je Italija sprejela zaščitni zakon. Po tem zaščitnem zakonu naj bi bila
               olajšana izvolitev enega Slovenca v italijanski, rimski parlament in tudi enega
               senatorja. Sedaj se v Italiji spreminja volilni zakon, vendar tudi ta predlog, ki je
               sedaj ravnokar v razpravi, danes na primer do 15. ure se še vlagajo amandmaji in
               potem bo v naslednjih dneh razprava na pristojnih organih oziroma v parlamentu, torej
               ta zakon spet ne bo olajšal izvolitve dveh slovenskih predstavnikov niti v poslansko
               zbornico niti v senat. Tako ugotavljajo naši Slovenci iz slovenske narodne skupnosti
               v Italiji.</p>
               <p>Zato vas gospod minister sprašujem:</p>
               <p>Ali ste kaj ukrenili v tej smeri, da bi bilo več olajšav oziroma možnosti za
               izvolitev slovenskih predstavnikov?</p>
               <p>Kaj ste naredili? Kakšne informacije imate?</p>
               <p>Ali bo končno izpolnjena ta določba zaščitnega zakona?</p>
            </sp>
            <sp xml:id="SDZ7-Redna-30-2017-05-26.sp41">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod minister Karl Erjavec, izvolite.</p>
            </sp>
            <sp xml:id="SDZ7-Redna-30-2017-05-26.sp42">

               <speaker>KARL VIKTOR ERJAVEC:</speaker>

               <p>Hvala lepa za besedo, predsedujoči. Tudi hvala lepa za poslansko vprašanje. Vsem lep
               pozdrav.</p>
               <p>Kar se tiče sprememb volilne zakonodaje v Italiji, veste, da se ta sprememba volilne
               zakonodaje pripravlja že dlje časa skupaj tudi z ustavnimi reformami. V zvezi s tem
               je bil novembra referendum, ki je bil uspešen in ni podprl ustavnih sprememb. Je pa
               volilna italijanska zakonodaja tudi povezana s temi ustavnimi spremembami, zlasti ker
               želi odpraviti dvodomni sistem, odprava senata. Zdaj smo v nekem vmesnem obdobju. Iz
               teh razlogov, veste, da je odstopil tudi italijanski predsednik vlade gospod Renzi in
               da lahko pričakujemo nekje naslednje leto, da bodo v Italiji parlamentarne
               volitve.</p>
               <p>Trenutni zakon, to je zakon Italicum iz leta 2015 je nekako v prvi fazi nakazoval, da
               bi lahko polno uresniči določbo zaščitnega zakona iz leta 2001, gre za 26. člen, ki
               določa olajšan postopek za to, da ima predstavnik ali predstavnica slovenske narodne
               skupnosti v Italiji olajšano pot, da pride do poslanskega oziroma senatorskega mesta.
               Po proučitvi s strani slovenske narodne skupnosti v Italiji so ugotovili, da ta zakon
               Italicum ni najboljši za slovensko narodno skupnost, da ne uresničuje 26. člena
               zaščitnega zakona, zato je treba, kot ste pravilno navedli, dopolniti z amandmaji ta
               zakon.</p>
               <p>Vaše vprašanje se glasi, kaj je v zvezi s tem storilo Ministrstvo za zunanje zadeve
               oziroma minister za zunanje zadeve. Glede na to, da se ta razprava sedaj ponovno
               odvija v parlamentarnih telesih, bi rad opozoril, da gre za zakon, ki ga je vložil
               parlament, ne gre za vladni zakon, bo pa Vlada imela velik vpliv na to, kakšna bodo
               okrožja. Slovenska narodna skupnost v Italiji bi želela, da bi v deželi Furlaniji -
               Julijski krajini bil volilni okraj nekako tako oblikovan, da bi obsegel čim več
               predstavnikov pripadnikov slovenske narodne skupnosti, ker bi omogočilo, da bi lahko
               po tej poti prišli do svojega predstavnika v poslanski zbornici oziroma v senatu. V
               zvezi s tem sem imel 22. maja, na dan slovenske diplomacije in na dan, ko smo oziroma
               pred 25 leti postali tudi polnopravna članica Organizacije Združenih narodov, zelo
               podroben pogovor, na kakšen način uresničiti to našo željo. Dogovor je bil glede na
               to, da se ta zakon sedaj vodi znotraj parlamenta in je v rokah političnih strank, da
               bo veleposlanik gospod Benko opravil razgovore z vsemi predsedniki parlamentarnih
               strank v Italiji. Sam sem se pa zavezal, da bom tudi opravil pogovor z italijanskim
               zunanjim ministrom zlasti ob priložnost, ko bo sklican ponovno koordinacijski odbor
               ministrov, ki ga vodita oba ministra za zunanje zadeve. Jaz sem mu že izročil pismo,
               da bi želel, da čim prej najdemo termin. Nekako je dogovor, da bi do parlamentarnih
               počitnic opravili ta odbor. Tam mu bom zelo natančno predstavil vso to
               problematiko.</p>
               <p>Druga priložnost za pogovor na najvišji ravni pa bo v okviru berlinskega procesa za
               konferenco o Zahodnem Balkanu, ki bo pa 12. julija v Trstu. Tam bo tudi predsednik
               vlade gospod Gentiloni, bivši zunanji minister in tudi moj dober prijatelj, znanec,
               kolega, in ga bom tudi opozoril, da je treba čim bolje uresničiti določilo 26. člena
               zakona o olajšanjem postopku za to, da ima slovenska narodna skupnost svojega
               predstavnika v poslanski zbornici oziroma v senatu. Jaz lahko rečem, da mi spremljamo
               vso to zadevo ... <stage>/ Izklop mikrofona/</stage></p>
            </sp>
            <sp xml:id="SDZ7-Redna-30-2017-05-26.sp43">

               <speaker>PODPREDSEDNIK PRIMOŽ HAINZ:</speaker>

               <p>Gospa Ljudmila Novak, zahteva za dopolnitev odgovora.</p>
            </sp>
            <sp xml:id="SDZ7-Redna-30-2017-05-26.sp44">

               <speaker>LJUDMILA NOVAK (PS NSi):</speaker>

               <p>Medtem ko sta ladinska narodnostna skupnost in nemška narodnostna skupnost na Južnem
               Tirolskem nekako zadovoljni z novim predlogom zakona, Slovenci menijo, da tudi po teh
               olajšavah ne bo mogoča izvolitev slovenskega predstavnika niti v poslansko zbornico,
               niti v senat. Sedaj Slovenci imajo eno senatorko, Tamaro Blažina, ki pa je bila
               izvoljena zaradi dobre volje demokratske stranke, torej italijanske stranke, ne po
               volji Slovencev, ki bi sami izbrali nekega predstavnika in bi bil izvoljen v senat.
               Italijanska stranka, demokratska stranka je sama nekoga izbrala, mu dala izvoljivo
               mesto in je bila senatorka izvoljena. Zato Slovenci želijo in pričakujejo, da bo
               slovenska vlada naredila kar največ za to pri italijanskih oblasteh, da bi dejansko v
               tem volilnem zakonu bila ta olajšava takšna, da bi bila tudi realna možnost za
               izvolitev. Vemo, da imamo v slovenskem parlamentu poslanca, ki zastopa italijansko
               narodnostno skupnost v Sloveniji, na podlagi štetja leta 1991, ko je bil popis
               prebivalstva, se je izjasnilo 2959 oseb, da pripada italijanski narodnostni
               skupnosti, leta 2002 pa 2258 oseb. Medtem ko vemo, da Slovencev v Italiji, seveda
               točnega števila ne vemo, ampak govori se o 20 do 30, celo 40 tisoč. Točno ne vemo,
               zato mislimo, da bi Slovencem to pripadalo, kar jim zagotavlja zaščitni zakon.</p>
               <p>Zato prosim, gospod minister, da slovenska vlada … <stage>/ izklop mikrofona/</stage></p>
            </sp>
            <sp xml:id="SDZ7-Redna-30-2017-05-26.sp45">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod minister Karl Erjavec, izvolite.</p>
            </sp>
            <sp xml:id="SDZ7-Redna-30-2017-05-26.sp46">

               <speaker>KARL VIKTOR ERJAVEC:</speaker>

               <p>Hvala lepa.</p>
               <p>Bodite prepričani, da bomo storili vse, kar lahko. Tudi sami ste ugotovili, da 26.
               člen Zaščitnega zakona določa olajšano proceduro in pot, da se pride do tega sedeža.
               Nima pa pravne podlage italijanska zakonodaja za to, da bi slovenska narodna skupnost
               imela zajamčen sedež. Takšno jamstvo ima francoska, avstrijska oziroma nemška narodna
               manjšina v Italiji, in to na podlagi mednarodnega sporazuma. Če bi želeli, da bi kdaj
               Slovenci imeli ta zajamčeni sedež, bi bilo treba skleniti ustrezen mednarodni
               sporazum. O tem smo tudi govorili s slovensko narodno skupnostjo v Italiji. Verjetno
               bo treba v to smer v prihodnje razmišljati.</p>
               <p>Kar se tiče predstavnika slovenske narodne skupnosti. Pravilno ste ugotovili, vedno
               so ga imeli, vendar na podlagi dogovora z eno od političnih strank. Tako da lahko
               rečemo, da ves čas po drugi svetovni vojni je slovenska narodna skupnost vedno imela
               svojega predstavnika v poslanski zbornici, zlasti zato ker so se pač na takšen način
               dogovorili in tudi zaradi po letu 2001 Zaščitnega zakona.</p>
               <p>Zato je naša tendenca usmerjena k temu, da bi volilni okraj omogočil neposredno
               izvolitev slovenskega predstavnika v italijanski parlament. Zato je zelo pomembno,
               kako bo vlada oblikovala tista okrožja, če bo šla procedura v tej smeri. Zato bo zelo
               pomemben moj pogovor s predsednikom italijanske vlade gospodom Gentilonijem. Mi
               upamo, da bo rešitev takšna, da bo slovenska narodna skupnost imela še v prihodnje
               tudi vedno svojega predstavnika. Ali bo to tako, kot je bilo zdaj, s pomočjo ene od
               večjih parlamentarnih strank, ali pa na podlagi okrožja, to pa bomo pač videli skozi
               proceduro. Na vsak način pa ne bomo pristali na to, da bi volilni zakon, ki bi bil
               dopolnjen in na novo sprejet, onemogočil ali preprečeval, da bi predstavnik slovenske
               narodne skupnosti imeli svojega predstavnika v Rimu. Tukaj pa lahko verjamete, da
               bomo pač storili vse, kar je treba.</p>
            </sp>
            <sp xml:id="SDZ7-Redna-30-2017-05-26.sp47">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, gospa Ljudmila Novak, postopkovni predlog.</p>
            </sp>
            <sp xml:id="SDZ7-Redna-30-2017-05-26.sp48">

               <speaker>LJUDMILA NOVAK (PS NSi):</speaker>

               <p>Sicer ne bom predlagala posebne razprave v parlamentu, ker sem že predlagala izredno
               sejo, ki bo v ponedeljek, in upam, da se boste te seje Komisije za Slovence v
               zamejstvu in po svetu tudi lahko udeležili in tam še enkrat potrdili, da se boste
               resnično zavzeli, kajti jaz bom vaše delo zunanjega ministra ocenjevala tudi po tem,
               kako boste pri tej točki uspešni.</p>
            </sp>
            <sp xml:id="SDZ7-Redna-30-2017-05-26.sp49">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa, gospa Ljudmila Novak. To je bila zloraba te tretje faze.</p>
               <p>Mag. Julijana Bizjak Mlakar bo postavila vprašanje ministrici za delo, družino,
               socialne zadeve in enake možnosti, dr. Anji Kopač Mrak. Izvolite.</p>
            </sp>
            <sp xml:id="SDZ7-Redna-30-2017-05-26.sp50">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Hvala lepa za besedo, gospod podpredsednik. Spoštovani vsi prisotni! Spoštovana gospa
               ministrica!</p>
               <p>Marca letos sem na Vlado naslovila podobno pisno poslansko vprašanje, na katero sem
               maja prejela pomanjkljiv odgovor. Vlado sem spraševala za recept, po katerem lahko
               ljudje, ki nimajo nobenega premoženja, preživijo z mesečnim zneskom 292,56 evrov. To
               naj bi bil po mnenju vašega ministrskega resorja minimalni znesek, s katerim lahko
               mesec preživi samska oseba. Plača najemnino za stanovanje, položnico za elektriko,
               vodo, smeti, ogrevanje, premijo za dopolnilno zdravstveno zavarovanje, kupi hrano,
               zdravila, transport, izobraževanje in podobno. V mojo poslansko pisarno namreč
               prihajajo občani z, na primer, 293 evri mesečnih dohodkov in brez vsakega premoženja,
               ki niso upravičeni do denarne socialne pomoči države. V odgovoru na poslansko
               vprašanje ni bilo odgovorjeno na bistveno, to pa je, kako preživeti mesec z 293 evri.
               Tega ljudem, ki se obračajo name kot poslanko, ne morem in ne znam razložiti.</p>
               <p>Prav tako ni bilo odgovorjeno na vprašanje, kdo izmed članov Vlade in funkcionarjev
               ter zaposlenih na vašem ministrstvu, ki takšno socialno politiko prakticirate, je
               doslej poskusil preživeti mesec z 293 evri. Iz odgovora Vlade na moje poslansko
               vprašanje posredno izhaja, da vam je znano, da se z 293 evri meseca ne da preživeti.
               Že pred leti je bil namreč določen minimalni znesek okoli 385 evrov, ki naj bi bil
               dejansko tedanji znesek, s katerim naj bi posameznik lahko preživel mesec. Kljub temu
               pa vaše ministrstvo vztraja na maksimalnem znesku 292,56 evrov, do zadostne pomoči za
               preživetje pa osebe brez premoženja v hudi socialni stiski niso upravičene. Z
               odklanjanem pomoči se ljudi spravlja v najhujšo revščino, lakoto, bolezen in po vsej
               verjetnosti celo prezgodnjo smrt.</p>
               <p>Zato me zanima:</p>
               <p>Koliko je ljudi, ki zaradi prenizko določenega minimalnega zneska za preživetje živi
               v hudi revščini in kakšna letna finančna sredstva bi bila potrebna, da bi se
               uveljavil dejansko potreben minimalni znesek za preživetje?</p>
               <p>Zanima me tudi:</p>
               <p>Ali in kdaj nameravate pristopiti k spremembi socialne politike na način, da bodo
               lahko najrevnejše osebe, običajno so to delno invalidne in dolgotrajno brezposelne
               osebe, dostojno preživele?</p>
               <p>Za odgovor se vam v naprej zahvaljujem. Hvala lepa.</p>
            </sp>
            <sp xml:id="SDZ7-Redna-30-2017-05-26.sp51">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Anja Kopač Mrak, ministrica, izvolite.</p>
            </sp>
            <sp xml:id="SDZ7-Redna-30-2017-05-26.sp52">

               <speaker>DR. ANJA KOPAČ MRAK:</speaker>

               <p>Hvala za besedo, spoštovani podpredsednik. Spoštovana poslanka, hvala za
               vprašanje.</p>
               <p>Vprašanje minimalnega dohodka in osnove za izračun denarne socialne pomoči in
               varstvenega dodatka je izjemno občutljiva tema. Predvsem pa se je treba žal zavedati,
               da je minimalni dohodek leta 2010, ko je bil na novo izračunan in ko se je dvignil za
               več kot prejšnja obdobja, od 2000 dalje, ko je bil določen in nikoli ni bil
               usklajevan, tako da je bila tista uskladitev zelo visoka. Je bila pa izračunana na
               podlagi ne samo košarice minimalnih življenjskih stroškov, ampak mora biti upoštevana
               tudi višina minimalne plače in povprečne plače. Namreč eno izmed osnovnih pravil
               socialne politike ne samo v Sloveniji, ampak posod po svetu, je, da nekdo, ki je brez
               dohodka, ne more biti s temi dohodki, ki se mu jih zagotavlja v okviru
               prerazporeditve s strani socialne države, v boljšem položaju, kot je tisti na
               minimalni plači.</p>
               <p>Višina 292,56 evrov velja za denarno socialno pomoč, ki pa je v zakonu določena kot
               kratkotrajni prejemek, kot nekaj, kar je vmesno stanje in posamezniku je predvsem
               treba, in bistvo socialne politike je, da se mu pomaga, da pride iz obstoječe
               situacije. Zato tudi število delovnih mest in možnosti za zaposlitev pomembno
               vplivajo, po drugi strani pa mi prvič vpeljujemo tudi socialno aktivacijo, ki je
               namenjena predvsem dolgotrajnim prejemnikom denarne socialne pomoči, kjer bodo
               dolgoročni programi enajstmesečni, da bomo ljudem pomagali, da bodo razvili tako
               socialne kot zaposlitvene kompetence, s katerimi se bodo približali trgu dela, ker je
               to na dolgi rok edina rešitev.</p>
               <p>Vseeno ste omenili, da morajo plačati tudi nekatere stroške. Pri tem bi želela samo
               izpostaviti, da posameznik, ki je prejemnik denarne socialne pomoči, je upravičen
               tudi do kritja obeh zdravstvenih pravic po Zakonu o uveljavljanju pravic iz javnih
               sredstev. Torej plačilo prispevka za obvezno zdravstveno zavarovanje in plačilo
               razlike cene storitev iz dopolnilnega zdravstvenega zavarovanja. Oproščen je tudi
               plačila RTV-prispevka. Če gre za družino, pa so pomembni tudi otroški dodatek,
               subvencija vrtca, šolske prehrane. Kasneje imam vprašanje s strani vašega poslanskega
               kolega oziroma gospoda Ferluge, ki je pa ravno nasprotno. Pravi, kakšna je razlika
               med tistimi, ki prejemajo denarno socialno pomoč, in tistimi, ki delajo. Mislim, da
               je izračun okoli 380 evrov. Žal je razprava, ko govorimo o minimalnem dohodku,
               povezana tudi s tem, kakšno je stanje na trgu dela in predvsem kakšna je kondicija
               našega gospodarstva, kakšna je minimalna in predvsem tudi povprečna plača. V osnovi
               je potrebno, da transferji zagotavljajo možnost preživetja, po drugi strani pa ne
               smejo delovati odvračalno od tega, da bi posameznik sprejel delo in na ta način rešil
               svojo situacijo. Prosim samo, da ne pozabite tudi na možnost v zakonodaji izredne
               denarne socialne pomoči, ki je namenjena in jo lahko posameznik dobi ob denarni
               socialni pomoči za kritje izrednih dogodkov in tisti, ki ne more delati, torej je
               starejši od 65 oziroma 63 let ali je nesposoben za delo, mu pa pripada višina 476,87
               evrov, kar pa je že bistveno bolj podobno minimalni plači ob tem upoštevanju vseh teh
               transferjev, ki so. Je pa situacija preživeti, če imaš samo 292 evrov, izjemno
               zahtevna, zato predvsem ti programi socialne aktivacije za rešitev teh stisk.</p>
               <p>Kar se tiče izračuna minimalnega dohodka. V Zakonu o socialnovarstvenih prejemkih je,
               da je treba ta izračun narediti najmanj vsakih pet let, da se ugotovi nova višina
               minimalnih življenjskih stroškov. Če ta presega 20 % določene višine minimalnega
               dohodka, nas zakon zavezuje, da to višino dvignemo. Statistični podatki, ki so
               potrebni za to analizo, so bili šele konec lanskega leta dosegljivi, tako da se ta
               študija pripravlja in ko bodo znani rezultati, vas bomo seznanili in potem tudi, če
               bo treba, šli v zakonske spremembe.</p>
            </sp>
            <sp xml:id="SDZ7-Redna-30-2017-05-26.sp53">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Julijana Bizjak Mlakar, izvolite. Zahteva za dopolnitev odgovora.</p>
            </sp>
            <sp xml:id="SDZ7-Redna-30-2017-05-26.sp54">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Hvala lepa.</p>
               <p>Jaz bi opozorila gospo ministrico, da na vprašanji sploh ni odgovorila. Tudi ne na to
               vprašanje, kako preživeti mesec z 293 evri. Tudi ne drži, da bi bile osebe, ki imajo
               293 evrov, upravičene do plačila dopolnilnega zavarovanja. V zakonu in tudi v novem
               zakonu so osebe, ki niso upravičene do denarne socialne pomoči, osebe, ki imajo 293
               evrov, pa do denarne socialne pomoči niso upravičene, niso upravičeni tudi do plačila
               dopolnilnega zdravstvenega zavarovanja. Pomeni, da tudi nimajo dostopa do pravic iz
               obveznega zdravstvenega zavarovanja.</p>
               <p>Gospa ministrica, se zavedate, da gre za kršitev določbe 2. člena Ustave, po kateri
               je Slovenija socialna država, in tudi 25. člena Splošne deklaracije človekovih
               pravic, ki jo je sprejela in razglasila Generalna skupščina Združenih narodov 10.
               decembra 1948?</p>
               <p>Ta določa,da ima vsakdo pravico do takšne življenjske ravni, ki zagotavlja njemu in
               njegovi družini zdravje in blaginjo, vključno s hrano, obleko, stanovanjem,
               zdravniško oskrbo in potrebnimi socialnimi storitvami, pravico do varstva v primeru
               brezposelnosti, bolezni, delovne nezmožnosti, vdovstva ter starosti in druge
               nezmožnosti pridobivanja življenjskih sredstev zaradi okoliščin, neodvisnih od
               njegove volje. Zaradi tega bom za mnenje glede takšnega prakticiranja socialne
               politike povprašala tudi varuhinjo človekovih pravic. In tudi ne gre za kratkotrajne
               prejemke, kot ste govorili, namreč s tem zneskom 293 evrov morajo ljudje živeti leto,
               dve, lahko tudi več. Hvala lepa.</p>
            </sp>
            <sp xml:id="SDZ7-Redna-30-2017-05-26.sp55">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Anja Kopač Mrak, izvolite.</p>
            </sp>
            <sp xml:id="SDZ7-Redna-30-2017-05-26.sp56">

               <speaker>DR. ANJA KOPAČ MRAK:</speaker>

               <p>To je tema, ki jo je težko izpeljati, ne da deluješ vzvišeno in da nimaš socialnega
               čuta. Dejstvo je, da je treba tem ljudem, ki imajo 293 evrov dohodka, pomagati, da
               imajo lahko višji dohodek. Ne more biti pa – in to kažejo vse analize in naša
               socialna politika s transferji zmanjša tveganja revščine za 25 % in je ena bolj
               učinkovitih znotraj držav Evropske unije, in to ugotavljajo Evropska komisija in
               drugi. Problem pa je, če dviguješ višino minimalnega dohodka in denarno socialno
               pomoč, ki ne velja, in je treba upoštevati tudi, da ko gre za družino, je tudi
               upravičenost otroških dodatkov in vsega, kar je s tem povezano. In je treba vedeti,
               koliko je minimalna plača. Ko te stvari primerjaš, je vprašanje, na kakšen način
               zagotoviti, da bo posameznik pripravljen sprejeti delo. Enostavno je socialna
               politika žal v vseh državah povezana tudi s tem. Če bi pogledali razmerje med
               minimalno plačo in minimalnih dohodkom ali social assistance, kar je po navadi v
               drugih evropskih državah, je to razmerje praviloma mnogo višje, kot je v naši državi.
               Tako enostavno gledati samo na minimalni dohodek, brez povezave s trgom dela in
               dohodki s trgom dela, je lahko všečno, žal pa sistemsko ni mogoče teh stvari
               izpeljati. Verjamem pa in se zavedam, da ljudje, ki prihajajo v vašo pisarno, so v
               stiski in da ni enostavno s tem denarjem preživeti. Zato je reorganizacija centrov za
               socialno delo, zato vpeljujemo socialno aktivacijo, zato so tako pomembni ti
               programi. Ker ljudem pa pustiti, da so naslednjih 10 let na 293 ali pa, če želite,
               kot pravite, na 350 evrih, menim, da to ni prava pot in da je mnogo bolj pomembna
               socialna aktivacija teh ljudi, dati jim možnost, da na trgu dela zaslužijo svoj denar
               in dostojno plačilo. Hvala.</p>
            </sp>
            <sp xml:id="SDZ7-Redna-30-2017-05-26.sp57">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Julijana Bizjak Mlakar, imate postopkovni predlog, izvolite.</p>
            </sp>
            <sp xml:id="SDZ7-Redna-30-2017-05-26.sp58">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Hvala lepa.</p>
               <p>Gospod ministrico bi želela opozoriti, da na vprašanja, ki sem jih zastavila, sploh
               ni odgovorila in tudi ni povedala, kako naj oseba preživi z 293 evri mesečno. V
               pisarno mi prihajajo osebe, ki so invalidne, ki ne morejo dobiti dela, zaradi tega so
               vsi ostali izgovori, da je treba upoštevati neka birokratska razmerja do tega in
               onega dohodka, povsem nesmiselni. Tu gre vendar za preživetje tistih, ki so dejansko
               obupani, ki ne morejo dobiti službe, ki si ne morejo pridobiti dohodka. To, da jim je
               treba pomagati, da imajo višje dohodke, da to slišimo s strani ministrstva, ki bi
               moralo poskrbeti za te ljudi, so prazni izgovori. Jaz se opravičujem, ker vem, da
               kršim postopkovno, to je pač možnost, da sem ministrici lahko odgovorila. Ker gre za
               resnično najbolj revne ljudi, mislim, da je treba gospo ministrico opozoriti, da
               takšna socialna politika, ki jo vodi to ministrstvo na tem področju, vsekakor ni
               ustrezna. Ker mislim, da je to sramotno, upam, da bo varuhinja človekovih pravic
               ukrepala na tem področju, da se to v naši državi ,ne bo več dogajalo.</p>
               <p>Hvala lepa. Ne bom pa dala postopkovnega predloga. Hvala lepa.</p>
            </sp>
            <sp xml:id="SDZ7-Redna-30-2017-05-26.sp59">

               <speaker>PODPREDSEDNIK PRIMOŽ HAINZ:</speaker>

               <p>Mag. Julijana Bizjak Mlakar, to je bila popolna in zavestna zloraba. Opravičilo tu ni
               umestno in prosim, če tega ne delate v bodoče.</p>
               <p>Gospa Suzana Lep Šimenko bo postavila vprašanje ministrici za izobraževanje, znanost
               in šport dr. Maji Makovec Brenčič. Ker je ministrica odsotna, prosim, da se
               opredelite tudi do načina odgovora. Izvolite.</p>
            </sp>
            <sp xml:id="SDZ7-Redna-30-2017-05-26.sp60">

               <speaker>SUZANA LEP ŠIMENKO (PS SDS):</speaker>

               <p>Najlepša hvala za besedo.</p>
               <p>Jaz bi prosila za ustni odgovor ministrice na prihodnji seji Državnega zbora.</p>
               <p>Moje ustno vprašanje pa se nanaša na nedavno objavljeni javni razpis za
               sofinanciranje investicij v novogradnje, posodabljanje športnih objektov in
               sofinanciranje investicij v prenovo športnih podov v letu 2017 in letu 2018. Razpis
               je bil objavljen 12. maja 2017, rok za prijavo na razpis, ki je sicer po moji oceni
               zelo kratek, pa je 5. junij 2017.</p>
               <p>Zakaj se mi zdi ta razpis nekoliko sporen? Enostavno zato ker v prvi vrsti gre za
               zelo nizek znesek javnega razpisa – gre za 2 milijona 743 tisoč evrov. Namenjen je pa
               dvema sklopoma. V prvem delu za prenovo športnih dvoran telovadnic, in sicer v letu
               2017 za prenovo športnih podov. Kar je seveda nenavadno, je to, da je med pogoji
               navedena kvadratura 550 kvadratnih metrov. Opozorjena sem bila s strani manjših
               občin, ki zelo čakajo na vsakršen razpis, ki se v tej državi pojavi, ker ne nazadnje
               imajo zelo malo možnosti prijave na različne evropska sredstva, ko potem vidijo
               takšen razpis, pa že v štartu vedo, da enostavno glede na pogoje, ki so določeni v
               razpisu, se niti prijaviti dejansko ne morejo.</p>
               <p>V drugem delu, ki pa se nanaša na sofinanciranje oziroma na izgradnjo in posodobitev
               javnih pokritih in nepokritih športnih objektov, ki naj bi se izvajali v letu 2018, v
               tem delu pa tudi vrednost investicije ne sme biti manjša od 1,5 milijona evra, kar je
               za manjše občine spet popolnoma nesprejemljivo oziroma se na to niti ne morejo
               prijaviti.</p>
               <p>Drugo, kar je precej nenavadno, če pogledamo na majhen obseg sredstev, ki jih imamo,
               se bo v tem drugem delu lahko prijavilo zgolj 5 upravičencev, v prvem delu pa 12, kar
               je seveda izjemno malo. In pa ne nazadnje, v prvem delu, ko gre za investicije za
               obnovo športnega poda, kjer mora biti najmanj 550 kvadratnih metrov velikost objekta,
               na drugi strani pa gre za financiranje stvari, ki so se dejansko že v letu 2017
               začele. In tukaj, oprostite, ampak vse bolj imam občutek, da je razpis za nekoga že
               prirejen.</p>
               <p>Ministrstvo sprašujem:</p>
               <p>Zakaj se pojavljajo takšni razpisi in zakaj se pojavljajo takšni pogoji pri
               razpisih?</p>
               <p>Hvala.</p>
            </sp>
            <sp xml:id="SDZ7-Redna-30-2017-05-26.sp61">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Bojana Muršič bo postavila vprašanje ministrici za izobraževanje, znanost in
               šport, dr. Maji Makove Brenčič. Tudi vas prosim, da se opredelite do načina odgovora,
               ker je ministrica odsotna.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp62">

               <speaker>MAG. BOJANA MURŠIČ (PS SD):</speaker>

               <p>Hvala lepa.</p>
               <p>Spoštovani podpredsednik, želim ustni odgovor na naslednji seji.</p>
               <p>Ministrico pa sprašujem. V zadnjem obdobju se brezposelnost v Republiki Sloveniji
               zmanjšuje, hkrati pa se razraščajo oblike začasnih del in prekarno delo. Vemo, da
               tovrstna oblika del zmanjšuje raven delavskih pravic. Skrb zbujajoče pa je to, da te
               oblike prekarnega dela nastajajo tudi v javnem sektorju.</p>
               <p>Moje poslansko vprašanje se nanaša na sistem vzgoje in izobraževanja. Šolsko leto se
               počasi izteka, učenci in dijaki opravljajo še zadnje obveznosti. 24. 6. je njihov
               zadnji šolski dan in potem nastopijo zaslužene šolske počitnice, ki trajajo do 31.
               avgusta. Tu se postavlja vprašanje ali je z učitelji tudi tako. Začnejo koristiti
               dopust, ki se začne takoj po 24. 6. Zmotno je takšno razmišljanje in žalostno je, da
               imamo zapisanega tudi pod črko zakona. Pisanje poročil, urejanje in zaključevanje
               dokumentacije tekočega šolskega leta prav tako spada v pedagoško obvezo učitelja ali
               profesorja, zato imajo tudi predviden čas oddati dokumentacijo med 5. in 10.julijem.
               Žal ugotavljam, da se marsikateremu učitelju pogodba za določen čas izteka. Njihova
               pogodba je namreč vezana na čas pouka, torej na deset mesecev, in ne na čas šolskega
               leta tako, kot to določa Zakon o osnovni šoli v 34. členu zakona, ki določa, da
               šolsko leto traja od 1. septembra do 31. avgusta. Običajno gre za mlajše učitelje, ki
               dopolnjujejo šolsko obvezo. Običajno ti učitelji spremljajo določenega gibalno
               oviranega otroka v razredu, ki mu nudijo pomoč, prav tako nudijo pomoč otrokom z
               odločbo o posebnih potrebah, nadomeščajo daljše bolniške odsotnosti, pa tudi
               porodniške dopuste.</p>
               <p>Gre torej za klasično izigravanje sistema, ki ustvarja skupino prekarcev, zaposlenih
               v vzgoji in izobraževanju. Ob zavedanju, da to delo opravlja večina mladih z vsemi
               strokovnimi kompetencami, imajo vsa strokovna znanja in opravljen strokovni izpit, je
               večletna tovrstna praksa zaposlovanja zanje boleča osebna izkušnja brez možnosti
               načrtovanja življenja v prihodnje. Poudarim naj, da veliko govorimo o pomoči mladim,
               vendar v tem primeru so prav oni izigrani in v izrazito neenakopravnem položaju s
               kolegi, ki imajo pogodbo za nedoločen čas. Ne le da jim vzamemo dva šolska meseca
               počitnic, onemogočeno jim je tudi koriščenje sorazmernega letnega dopusta, pripada
               jim zgolj sorazmerni del regresa. Takšna praksa pa vemo, da vpliva na trajanje
               nadomestila za brezposelnost.</p>
               <p>Zato vas v zvezi z navedenim sprašujem:</p>
               <p>Katere aktivnosti načrtuje ministrstvo z namenom preprečitve izigravanj sklepanja
               pogodb za določen čas, ki so v vzgoji in izobraževanju sklenjene zgolj za čas pouka,
               ne pa za čas trajanja celotnega šolskega leta?</p>
               <p>Hvala lepa.</p>
            </sp>
            <sp xml:id="SDZ7-Redna-30-2017-05-26.sp63">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Eva Irgl bo postavila vprašanje ministru za pravosodje mag Goranu Klemenčiču.
               Izvolite.</p>
            </sp>
            <sp xml:id="SDZ7-Redna-30-2017-05-26.sp64">

               <speaker>EVA IRGL (PS SDS):</speaker>

               <p>Najlepša hvala za besedo.</p>
               <p>Spoštovane kolegice, kolegi, spoštovani gospod minister!</p>
               <p>Znana je sodba Evropskega sodišča za človekove pravice v primeru Vaskrsić proti
               Sloveniji, kjer mora Slovenja plačati odškodnino in povrniti stroške in sicer v
               skupni vrednosti 85 tisoč evrov, zaradi rubeža in prodaje hiše v izvršilnem postopku,
               nastalem zaradi osnovnega dolga v višini 124 evrov. Naj spomnim, da je Slovenija v
               tem primeru kršila 1. člen prvega protokola Evropske konvencije o varstvu človekovih
               pravic in temeljnih svoboščin, ki govori o pravici do lastnine.</p>
               <p>Na omenjeni primer in tudi na konkretne kršitve v primeru Vaskrsić smo v Poslanski
               skupini Slovenske demokratske stranke ves čas opozarjali, zlasti pa smo vedno znova
               povedali, da je šlo za nesorazmeren poseg pri izvršbi na nepremičnino zaradi
               izterjave 124 evrov. Vendar pa, spoštovani gospod minister, primer še zdaleč ni
               osamljen. Po vaših podatkih, torej podatkih ministrstva je bilo od leta 2005 pa vse
               do leta 2015 vloženih kar 7 tisoč 246 izvršb na nepremičnine zaradi izterjave dolgov,
               ki so bili nižji od 100 evrov. Tukaj v tem primeru moram tudi reči, da obžalujem
               neodgovoren, pa tudi aroganten odziv Vrhovnega sodišča, da je Evropsko sodišče za
               človekove pravice očitno drugače tolmačilo slovensko izvršilno zakonodajo.</p>
               <p>Tukaj vas, spoštovani gospod minister, sprašujem naslednje:</p>
               <p>Kaj menite o takšnem arogantnem odzivu Vrhovnega sodišča, glede na to da je Evropsko
               sodišče za človekove pravice jasno povedalo, kaj vse je bilo kršeno in kaj se je
               zgodilo v tem primeru, zato je državi tudi naložilo, da mora plačati 85 tisoč
               evrov?</p>
               <p>Zanima me:</p>
               <p>Kakšne ukrepe pripravljate na ministrstvu, da bi se preprečili nesorazmerni posegi
               pri izvršbah na nepremičnine?</p>
               <p>Najlepša hvala.</p>
            </sp>
            <sp xml:id="SDZ7-Redna-30-2017-05-26.sp65">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Goran Klemenčič, izvolite.</p>
            </sp>
            <sp xml:id="SDZ7-Redna-30-2017-05-26.sp66">

               <speaker>MAG. GORAN KLEMENČIČ:</speaker>

               <p>Hvala lepa za besedo, spoštovani podpredsednik. Spoštovana poslanka Eva Irgl,
               poslanke in poslanci, kolega in kolegica!</p>
               <p>Vaskrsić ni dober primer iz preprostega razloga, ker tam ni mogoče govoriti o
               sorazmernosti, nesorazmernosti. Na splošno zato, ker gre za dolžnika, ki je bil
               celoten postopek, celoten izvršilni povsem in absolutno pasiven. Vi morate vedeti, da
               je naša izvršilna zakonodaja že danes takšna, da upniku na eni strani omogoča
               sprožitev postopka izvršbe na katerokoli stvar, za katero meni, da bi lahko prišlo do
               poplačila. Če dolžnik ugovarja v tem postopku in poplača svojo terjatev oziroma svoj
               dolg na nek drug način, mora temu sodišče tudi slediti.</p>
               <p>Zakaj Vaskrsić ni dober primer, ga pa je treba absolutno spoštovati in Ministrstvo za
               pravosodje to dela, je zato, ker smo sami seznanjeni tudi s primeri, kjer dejansko so
               pa ljudje, ki so v socialnih stiskah, pa jim grozi deložacija, pa jim grozi odvzem
               doma. To smo zaznali že pred leti na Ministrstvu za pravosodje. Lansko leto smo se
               začeli s tem intenzivno ukvarjati. V zadnji fazi medresorskega usklajevanja je Zakon
               o izvršbi in zavarovanju, ki naslavlja med drugim tudi ta problem. Ob širokem
               konsenzu zunanje stroke, tudi ministrstva za delo in socialo in tudi sodstva bo
               novela tega zakona, verjamem, že pred parlamentarnimi počitnicami sprejeta na vladi
               in vas jeseni čaka v parlamentu. Vmes se je zgodil še Vaskrsić in ministrstvo
               intenzivno in v sodelovanju z različnimi deležniki pripravlja spremembe zakonodaje
               tudi na tem področju.</p>
               <p>Jaz se z vami absolutno strinjam, da je za izterjavo dolga nad – težko je reči, za
               enega je 100 evrov veliko, za drugega je tisoč evrov veliko, zato se znesek, najbrž
               se boste strinjali, v zakon ne more vpisati. Treba je po mojem mnenju naložiti
               sodišču, da presoja sorazmernost v vsakem konkretnem primeru. V to smer rešitev, ki
               jo pripravljamo, tudi gre. Na to odločitev Evropskega sodišča za človekove pravice,
               predvsem pa na druge primere, ki jih je več in ki so z mojega človeškega vidika bolj
               občutljivi, kot je primer Vaskrsić, ki se je dejansko izogibal do zadnjega trenutka
               vsem postopkom, bomo odreagirali tudi na zakonodajni ravni.</p>
               <p>Toliko v zvezi s tem. Sami ste povedali številko, koliko je vloženih izvršb na
               nepremičnine. To ne pomeni, da jih je toliko tudi izvedenih. Izvedenih pa je 1 %
               tega, in to ravno zaradi tega, ker zakonodaja že danes omogoča, da ti dolg poplačaš z
               drugačnim sredstvom, in to tudi sodišče upošteva. V konkretnem primeru Vaskrsić je
               šlo na eni strani za izjemno neodzivnost, kot rečeno, upnika, in na drugi strani tudi
               za napako sodišča, ker je pri dveh sodnikih vodilo podoben spis. To pa je bilo
               ugotovljeno in razrešeno že takrat ko se je Vaskrsić zgodil, in danes sodišče
               zagotavlja, da je njihova organizacija poslovanja takšna, da do tega ne more več
               pripeljati.</p>
               <p>Dodal bi še to, ne bom zdaj komentiral komentarja Vrhovnega sodišča, ker ga pred sabo
               neposredno nimam, dejstvo pa je tudi, da je tukaj tudi Ustavno sodišče Republike
               Slovenije pritožbo v konkretni zadevi zavrnilo z obrazložitvijo, da ne gre za
               pomemben poseg v človekove pravice oziroma za pomembno pravno vprašanje in zato je
               prišlo do odločitve Evropskega sodišča za človekove pravice, ki, kot vemo, še ni
               pravnomočna, vsekakor pa jo izjemno resno jemljemo. Kot rečeno, še letos, mislim, da
               bo še pred poletjem na Vladi ustrezen popravek Zakona o izvršbi in zavarovanju. Hvala
               lepa.</p>
            </sp>
            <sp xml:id="SDZ7-Redna-30-2017-05-26.sp67">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Eva Irgl, boste zahtevali dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp68">

               <speaker>EVA IRGL (PS SDS):</speaker>

               <p>Najlepša hvala, spoštovani gospod minister.</p>
               <p>Jaz ne bom špekulirala o tem, ali je primer Vaskrsić dober primer ali ni dober
               primer. Dejstvo je, da imamo kar nekaj primerov podobnih, kot je primer Vaskrsić. Že
               prej sem povedala, da je približno 7 tisoč 300 takšnih primerov, ko se dogajajo
               izvršbe na nepremičnine zaradi izterjave dolgov, ki so nižji od 100 evrov. Tukaj se
               bova strinjala, da bo treba najti neko rešitev, ker vendarle gre tukaj za neke
               nesorazmerne posege.</p>
               <p>Jaz pa sem vas konkretno vprašala, kaj vi konkretno menite o sodbi Evropskega sodišča
               za človekove pravice v tem primeru, glede na to, da bo država morala dati 85 tisoč
               evrov za to, kar se je odvijalo v tem konkretnem primeru. Samo toliko če še
               lahko.</p>
            </sp>
            <sp xml:id="SDZ7-Redna-30-2017-05-26.sp69">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Goran Klemenčič, izvolite.</p>
            </sp>
            <sp xml:id="SDZ7-Redna-30-2017-05-26.sp70">

               <speaker>MAG. GORAN KLEMENČIČ:</speaker>

               <p>Hvala lepa.</p>
               <p>Najprej še enkrat. Ja, 7 tisoč izvršb je predlaganih. To ne pomeni, da se dogajajo.
               Upnik ima pravico, če ne more drugače priti do premoženja, iti tudi v izvršbo,
               predlagati izvršbo na nepremičnino. In verjemite, za veliko primerov se potem najde
               denar tudi od nekje drugje. Se najde avto, ki je bil prej napisan na, ne vem, brata
               in tako naprej. Še enkrat, poglejte, meni so, bom iskren, strokovci, ki se s tem
               področjem ukvarjajo na Ministrstvu za pravosodje rekli, poglejte minister, zadnjih 10
               let smo vedno bili na nek način pod presijo, da naj naredimo izvršilni postopek bolj
               učinkovit, plačilna nedisciplina in tako naprej. In smo delali v tej smeri. Sedaj se
               je začel izpostavljati tudi ta socialni vidik. Tu je zmeraj problem iskanja nekega
               ravnovesja. Med upniki niso samo komunalna podjetja in banke. So tudi, če želimo biti
               nekoliko čustveni, so tudi otroci in partnerji, ki ne morejo izterjati preživnin. So
               obrtniki, ki pripadejo zato, ker jim nekdo ne plača. Se pravi, tu stvari niso
               enoplastne. Verjamem, da bomo tudi s pomočjo Državnega zbora našli rešitev v tem
               novem predlogu zakona o izvršbi in zavarovanju, da bodo ti postopki poskušali najti
               bolj pravo mero sorazmernosti med tema dvema različnima interesoma.</p>
               <p>Kar pa menim o odločitvi Evropskega sodišča, sem pa povedal. Absolutno jo bomo
               spoštovali, jo je treba spoštovati. Žal mi je, da je do nje prišlo. Do nje je prišlo
               gotovo zaradi organizacijskih napak na samem sodišču in ker sodna veja oblasti do
               Ustavnega sodišča tega ni prepoznala na način, kot jo je prepoznalo Evropsko sodišče
               za človekove pravice. Kot pravnik pa vztrajam pri tem, saj ste me to vprašali, primer
               ni dober. Primer ni dober zato, ker na eni strani je bil upnik v celoti pasiven in je
               to premoženje imel. In je v tem smislu treba povedati, da je Vaskršić prvi tovrstni
               primer, kajti judikatura je doslej na ta način upnike ščitila na podlagi Evropskega
               sodišča za človekove pravice v primerih, ko je bil na drugi strani upnik, ki je bil
               kakorkoli prizadet. Recimo ena temeljnih referenčnih sodb je sodba, ki je bila v
               avstrijskem primeru, kjer je bil upnik brez poslovne sposobnosti in je jasno, da mora
               sodišče po uradni dolžnosti skrbeti za njega bolj kot na primer Vaskršića, ki mesece
               ni dvigoval pošte.</p>
               <p>Kakorkoli, sodbo imamo, je tukaj, moramo jo upoštevati, in to se ne sme ponoviti.
            </p>
            </sp>
            <sp xml:id="SDZ7-Redna-30-2017-05-26.sp71">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Erika Dekleva bo postavila vprašanje ministrici za obrambo gospe Andreji Katič.
               Izvolite.</p>
            </sp>
            <sp xml:id="SDZ7-Redna-30-2017-05-26.sp72">

               <speaker>ERIKA DEKLEVA (PS SMC):</speaker>

               <p>Hvala za besedo. Lep pozdrav vsem skupaj!</p>
               <p>10. maja letos je večino prebivalcev Postojne in okoliških vasi s svojim hrupom
               vznemirilo brezpilotno leto ameriške vojske, ki je to območje preletavalo v nočnem
               času, in sicer nekje med 23. in 24. uro. Če razpolagam s pravimi informacijami, gre
               za dvotaktno letalo s štirimi cilindri, ki nujno povzroča veliko hrupa pri svojem
               letenju. Opremljeno pa naj bi bilo z infrardečo kamero, toplotnimi senzorji in drugo
               opremo. Nelagodje ob tem nočne dogajanju je bilo toliko večje, ker je letalo po
               pričevanju očividcev preletavalo mesto Postojna in okolico pod 150 metri nad tlemi.
               Mestoma morda tudi na višini 50 metrov, čeprav civilna letala mest načeloma ne
               preletavajo oziroma je preletavanje kvečjemu dovoljeno na višini, ki je višja od 250
               metrov nad tlemi. Iz razporeda preletov in zapor zračnega prostora na spletni strani
               Slovenske vojske ni objav o zapori zračnega prostora za omenjeni čas.</p>
               <p>Spoštovano ministrico za obrambo gospo Andrejo Katič prosim za odgovor in pojasnilo v
               zvezi z omenjenimi nočnimi preleti. Vem, da uredba o sistemih brezpilotnih
               zrakoplovov ne vključuje vojaških brezpilotnih leta.</p>
               <p>Zato me zanima:</p>
               <p>Ali so bili preleti regulirani glede na druga pravila in kakšen je bil njihov
               namen?</p>
               <p>Pri tem želim še posebej opozoriti na nujnost spoštovanja določb glede nočnega miru
               po 22. uri in obstoječe dogovore s Slovensko vojsko glede uporabe in upravljanja
               vojaške infrastrukture na območju občine Postojna.</p>
               <p>Hvala.</p>
            </sp>
            <sp xml:id="SDZ7-Redna-30-2017-05-26.sp73">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica Andreja Katič, izvolite.</p>
            </sp>
            <sp xml:id="SDZ7-Redna-30-2017-05-26.sp74">

               <speaker>ANDREJA KATIČ:</speaker>

               <p>Spoštovani podpredsednik, spoštovana poslanka, najlepša hvala za vprašanje!</p>
               <p>Naj v uvodu najprej pozdravim, da z lokalnimi skupnostmi, z vsemi lokalnimi
               skupnostmi na območju osrednjega vadišča Slovenske vojske na Počku posvečamo zelo
               veliko pozornost, saj se na eni strani zavedamo pomena poligona za delovanje vojske,
               po drugi strani pa tudi razumemo zahteve prebivalcev, da naj bo vpliv vojaških
               dejavnosti čim manj moteč za lokalno prebivalstvo. Tukaj bi tudi rada izpostavila
               napredek, ki je bil v tem mandatu narejen pri sodelovanju z občino Postojno, s katero
               se problematika v okviru posebne koordinacijske skupine redno tudi rešuje. V
               dogovoru, ki je bil podpisan med Občino Postojno in ministrstvom, smo se zavezali, da
               bomo spoštovali tudi določene omejitve, med katerimi je ena izmed najpomembnejših
               omejitev izvajanje nočnih streljanj s težkim orožjem. Dogovorjene omejitve se v
               največji meri spoštujejo, pri čemer pa se določenim aktivnostim v času delovanja
               poligona v nočnem času, posebej pa v času izvajanja vaj, ni mogoče v celoti izogniti,
               zato tudi za njih omejitve ne veljajo. Seveda pa se pri načrtovanju takšnih
               aktivnosti vedno poskuša doseči, da so čim manj moteče tudi za okoliško
               prebivalstvo.</p>
               <p>Glede na to, da v zadnjem obdobju nisem prejela obvestil, da Slovenska vojska na
               Počku ne izvaja dejavnosti na način, kot je bilo dogovorjeno, sem bila pravzaprav
               presenečena nad postavljenim vprašanjem. V zadnjem dodatku, ki smo ga sklenili k
               obstoječemu dogovoru uskladitve interesov glede uporabe in upravljanja vojaške
               infrastrukture na območju občine Postojne, smo posebej specificirali tudi način
               obveščanja javnosti kot tudi, o katerih dogodkih bo javnost posebej obveščena.</p>
               <p>Kar se tiče samo zračnega prostora, gre seveda za vse dogodke, katerih izvedba
               zahteva zaporo zračnega prometa, in dogodke, ki so moteči zaradi hrupa, vključujoč
               tudi nalete letal.</p>
               <p>Vaše vprašanje smo posredovali načelniku Generalštaba Slovenske vojske in prejeli smo
               naslednji odgovor:</p>
               <p><q>"Aktivnost je bila načrtovana v okviru vojaškega urjenja Air Week, skupno urjenje s
               173. pehotno brigado ameriških oboroženih sil, ki je uvrščena tudi v Načrt vaj v
               obrambnem sistemu in sistemu varstva pred naravnimi in drugimi nesrečami v letu 2017,
               ki ga je sprejela Vlada Republike Slovenije. Za aktivnosti, ki so se izvajali z
               brezpilotnim letalom ameriške vojske, je bil izdan notam za čas od 18. do
               24. ure in vsa potrebna dokumentacija. Aktivnost dne 10. 5. je trajala od 18. do
               23.45. ure, to je bil čas leta brezpilotnega letalnika, pri čemer se snemanje ni
               izvajalo izven območja vojaškega vadbišča. Funkcijo izvedovanja je letalo opravljalo
               le nad vojaškim vadbiščem Poček. Ameriški operater brezpilotnega letala je imel
               stalni nadzor s strani pripadnika Slovenske vojske."</q> Po zagotovilih Generalštaba
               Slovenske vojske je imelo plovilo ves čas vključeno transporter, ki je nadzorniku
               zračnega prostora oddajal tudi podatke o letu. Generalštab Slovenske vojske svoj
               odgovor zaključuje, da se glede na čas dogodka lahko sklepa, da je bilo brezpilotno
               letalo v fazi pristanka in zato tudi na nižji višini, kot je operativna višina.</p>
               <p>Dodatno bi želela pojasniti samo še to, da se za vzletanje in pristajanje
               brezpilotnih letal, ki sodelujejo pri izvajanju vojaških aktivnosti na poligonu
               Poček, trenutno uporablja športno letališče v Postojni, kar zahteva, da pri vzletanju
               in pristajanju letal ob letu na Poček delno preleti tudi mesto Postojna na višini, ki
               je nižja od operativne višine, kar se je tudi zgodilo v tem primeru, ki ga navajate.
               V okviru posodobitve poligona Poček, ki je predvidena tudi za izgradnjo vzletišča za
               brezpilotna letala na samem poligonu, saj brezpilotna letala postajajo tudi
               nepogrešljivi del Slovenske vojske, in aktivnosti v zvezi s tem že potekajo, tako da
               po izgradnji tega vzletišča ne bo več treba za vzletanje in pristajanje brezpilotnih
               letal koristiti postojnsko letališče, kar naj bi pomenilo, da podobnih aktivnosti,
               kot jih omenjate, nad naseljem v prihodnosti naj ne bi več izvajali.</p>
               <p>Lahko zagotovim na koncu samo še to, da bom sama vedno vztrajala pri tem, da se
               spoštuje dogovor, ki bi bil podpisan z občino Postojna, in ta zadnji primer, ki ste
               ga omenili, bom predlagala tudi tej medresorski delovni skupini, ki je sestavljena
               tako iz predstavnikov Občine Postojna kot predstavnikov upravnega dela ministrstva in
               Slovenske vojske, da posebej obravnavajo. Hvala.</p>
            </sp>
            <sp xml:id="SDZ7-Redna-30-2017-05-26.sp75">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Erika Dekleva … Ne? Hvala lepa.</p>
               <p>Gospod Tomaž Lisec bo postavil vprašanje ministrici za izobraževanje, znanost in
               šport dr. Maji Makovec Brenčič. Prosim, da se opredelite tudi na načine odgovora, ker
               je ministrica upravičeno odsotna.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp76">

               <speaker>TOMAŽ LISEC (PS SDS):</speaker>

               <p>Hvala, podpredsednik, za besedo.</p>
               <p>Najprej dovolite, da izrazim ogorčenje nad tem, da si predsednik Državnega zbora
               samovoljno določi, kdaj in kako bo potekal dnevni red seje, potem pa za piko na i
               dobimo 15 minut oziroma 20 minut pred samo sejo odgovor, da določenega ministra ne bo
               na seji. Skratka, kaže se samovolja predsednika Državnega zbora in pišmevuhovski
               odnos izvršilne veje oblasti do nas, poslancev.</p>
               <p>Seveda želim na naslednji seji ustni odgovor s strani ministrice za izobraževanje,
               znanost in šport. Moje vprašanje se dotika javnega razpisa za sofinanciranje
               investicij v novogradnje in posodabljanje športnih objektov.</p>
               <p>V Poslanski skupini SDS smo že leta 2016 sklicali nujno sejo odbora zaradi
               problematike športne infrastrukture, ki je v povprečju stara več kot 37 let. V
               zadnjih proračunih od leta 2015 smo predlagali povišanje postavk za ta namen. Za leto
               2017 je ministrica obljubila 2 milijona več, kar pa se kaže v proračunu za 2018. In
               potem, ko je ministrica že dvakrat v letu 2016 obljubila, da je razpis tik pred
               zdajci, smo bili vsi končno uslišani, vendar tudi zgroženi, ko smo videli razpis.
               Ministrica se je odločila, da bo za razpis tako za novogradnje in posodabljanje
               športnih objektov, pa tudi za sofinanciranje investicij v prenovo športnih podov tako
               v letu 2017 kot v letu 2018 skupaj namenila borih 2,7 milijona evrov. Vsi tisti, ki
               smo kadarkoli na lokalni ravni, pa tudi na državni ravni, če želite, sodelovali pri
               kakšni investiciji, in vemo, kakšni so približno zneski za te investicije, smo
               zgroženi. Ministrica je za leti 2017 in 2018 namenila skupaj dati manj, kot je neka
               resna investicija – če govorimo, na primer, o stadionu, kaj šele o kakšni pokriti
               športni dvorani ali morda o kakšnem pokritem športnem bazenu, ki ga nujno
               potrebujemo.</p>
               <p>Ko smo zgroženi ob tako majhnih zneskih, nas skrbijo tudi merila, ki očitno kažejo,
               da so nekateri že vnaprej izbrani – ljudje, občine –, ki bodo dobili ta razpisana
               sredstva. Skratka, ministrico bi želel vprašati:</p>
               <p>Zakaj tako nizka finančna sredstva za sofinanciranje športne infrastrukture v letih
               2017 in 2018?</p>
               <p>Ne nazadnje:</p>
               <p>Na podlagi česa se je odločila za takšne kriterije in merila, ki očitno favorizirajo
               že vnaprej določene izbrance ministrice, da bodo lahko gradili, vsi ostali pa bomo
               čakali na drobtinice v naslednjih letih, kar je škandalozno?</p>
               <p>Hvala.</p>
            </sp>
            <sp xml:id="SDZ7-Redna-30-2017-05-26.sp77">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Tomaž Lisec, predsednik seveda ima to kompetenco po 19. členu in devetem
               odstavku 21. člena Poslovnika Državnega zbora, da to naredi – da je namreč sejo
               prestavil za dve uri. Sicer je pa to naredil na podlagi pisne prošnje dr. Simone
               Kustec Lipicer in gospoda Franca Jurše, torej dveh poslanskih skupin. Prosim, ker ste
               že na komisiji zavajali javnost, da upoštevate poslovniška določila Državnega
               zbora.</p>
               <p>Dr. Matej Tašner Vatovec bo postavil vprašanje ministru za gospodarski razvoj in
               tehnologijo gospodu Zdravku Počivalšku.</p>
            </sp>
            <sp xml:id="SDZ7-Redna-30-2017-05-26.sp78">

               <speaker>DR. MATEJ T. VATOVEC (PS ZL):</speaker>

               <p>Hvala, gospod podpredsednik. Spoštovani minister!</p>
               <p>Zdaj se že približno leto in pol v javnosti bolj kot ne ukvarjamo s tem, kako in
               zakaj je prišlo do javnih naročil v primeru nakupa in postavitve varnostne žične
               ograje in panelne ograje. Nobena skrivnost ni, da smo v Združeni levici že od začetka
               nasprotovali sploh postavitvi teh ovir, vsekakor pa že od začetka vztrajamo, da ni
               nobene potrebe po tem, da bi ti posli bili označeni s stopnjo tajnosti interno.
               Zaradi tega je tudi kolega Mesec na Komisiji za nadzor javnih financ zahteval
               predložitev vseh podatkov v zvezi z nabavo te ograje. Nekaj podatkov je prišlo, mi
               smo potem dodatno še zahtevali od Zavoda za blagovne rezerve, da razkrije še nekaj
               ostalih podatkov, torej da odstrani stopnjo tajnosti z dokumentov, ker je to: prvič,
               v javnem interesu in, kar je tudi pomembno, ker po našem mnenju, nikoli niso
               obstajali razlogi za to, da bi ti dokumenti nosili takšno oznako.</p>
               <p>Če k temu dodatno še porajajoče sume o nezakonitosti v postopkih samega naročanja, je
               seveda umik stopnje tajnosti interno nekaj, kar je v prvovrstnem interesu javnosti.
               Ne nazadnje gre za sum ene največjih koruptivnih afer v času te vlade, v tem mandatu,
               za katero bi morali tudi pristojni odgovarjati, torej vi in predsednik Vlade. Tudi če
               hipotetično sprejmemo tisto, kar so bili deloma tudi odgovori Vlade, pa tudi zavoda,
               da je obstajal ta razlog v času izvajanja teh postopkov, menimo, da sedaj teh
               razlogov več ni. Ograja je postavljena, vemo, da stoji, vemo, koliko je dolga, in
               seveda je tisto, kar je ključno, ugotoviti, kaj se je dogajalo v primeru teh javnih
               naročanj.</p>
               <p>Zato vas sprašujem:</p>
               <p>Ali se vrednost nakupa rezilne žice in panelne ograje, ki ste jo razkrili, torej
               tisto, kar je sedaj javno, ujema s seštevki vseh sklenjenih pogodb?</p>
               <p>Če se, potem prosim, če se do tega odgovora opredelite zelo jasno, torej z da ali
               ne.</p>
               <p>Drugič. Zavod za blagovne rezerve je priznal, da je prišlo do nekakšnega neskladja ob
               datumih ob opravljenih poslih. Sicer v javnosti se zatrjuje, da je prišlo do nekakšne
               napake. Zato me zanima:</p>
               <p>Ali je MGRT preverjal te navedbe zavoda?</p>
               <p>Ali je preverjal, kako je prišlo do teh napak?</p>
               <p>Ali ima MGRT dokumente, ki lahko podkrepijo trditve zavoda?</p>
               <p>Če je, potem bi seveda prosil, da se ti dokumenti seveda tudi predstavijo v Državnem
               zboru.</p>
               <p>Nazadnje, poudarjam še enkrat, razkritje teh pogodb je v interesu javnosti in menim,
               da je tajnost v resnici zgolj prikrivanje postopkovnih manipulacij. Torej po eni
               strani tega, da se ni izbral najcenejši ponudnik in da se je v bistvu postopek začel
               še pred sklepom.</p>
            </sp>
            <sp xml:id="SDZ7-Redna-30-2017-05-26.sp79">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod minister Zdravko Počivalšek, izvolite.</p>
            </sp>
            <sp xml:id="SDZ7-Redna-30-2017-05-26.sp80">

               <speaker>ZDRAVKO POČIVALŠEK:</speaker>

               <p>Hvala, predsedujoči. Poslanke, poslanci, spoštovani gospod poslanec!</p>
               <p>Ugotavljam, da je sicer vprašanje, ki ste mi ga postavili, drugačno od tistega, ki
               ste mi ga poslali. To je sicer v nasprotju s tretjim odstavkom 240. člena poslovnika
               o delu Državnega zbora, vendar bom kljub vsemu odgovoril z vsemi podatki, s katerimi
               razpolagam.</p>
               <p>Kot je vsem znano, so se jeseni 2015 v začetku leta 2016 pojavili množični prihodi
               migrantov, zahtevali so učinkovitejše obvladovanje izjemnih varnostnih situacij,
               povezanih z varovanjem državnem meje, lokalnega prebivalstva, državljank in
               državljanov Republike Slovenije ter premoženja. V ta namen je Vlada sprejela
               odločitev za postavitev začasnih tehničnih ovir na meji s Hrvaško. Odločitev je bila
               sprejeta na podlagi izdelanega načrta uporabe tehničnih in drugih sredstev za
               preprečevanje nedovoljenega prehajanja meje.</p>
               <p>Vlada je za nakup ograje pooblastila Ministrstvo za gospodarski razvoj in
               tehnologijo, ki je nakup izvedlo preko izvajalske institucije, to je Zavoda za
               blagovne rezerve. Oblikovanje novih blagovnih rezerv mora v skladu z Zakonom o
               blagovnih rezervah imeti podlago v petletnem programu oblikovanja državnih blagovnih
               rezerv. Gre za programski dokument, katerega razkritje javnosti bi povzročalo visoka
               varnostna tveganja za nacionalno varnost, saj bi se razkrilo vse strateške državne
               rezerve – gorivo, hrana in ostale stvari. Zaradi tega razloga so petletni programi in
               njihove spremembe že vsa leta označeni z določeno stopnjo tajnosti. Ministrstvo za
               gospodarski razvoj in tehnologijo je Vladi predlagalo tri spremembe in dopolnitve
               petletnega programa oblikovanja državnih blagovnih rezerv, na podlagi katerih so
               lahko na Zavodu za blagovne rezerve oblikovali zaloge varnostne žične ograje.</p>
               <p>Postopek nabave žične ograje je kot izvajalska institucija vodil Zavod za blagovne
               rezerve v skladu s 3. točko prvega odstavka 17. člena takrat veljavnega Zakona o
               javnem naročanju, ki pa pravi ali pa iz njega izhaja, da za te zadeve ni potreben
               javni razpis, saj je šlo za izjemo iz te tretje točke prvega odstavka 17. člena
               takrat veljavnega Zakona o javnem naročanju. Po navedeni določbi se Zakon o javnem
               naročanju ne uporablja za javna naročila, s katerimi se razkrivajo podatki, označeni
               s stopnjo tajnosti, javna naročila, katerih izvedbo mora v skladu z zakonom
               spremljati posebni varnostni ukrepi, ali javna naročila, ki so potrebna zaradi
               ogroženosti bistvenih varnostnih interesov Republike Slovenije.</p>
               <p>Vlada me je kot ministra, pristojnega za preskrbo, na podlagi 4. člena Zakona o
               blagovnih rezervah z dvema sklepoma tudi pooblastila, da v soglasju z ministrico za
               notranje zadeve odločimo o uporabi blagovnih rezerv za namene obvladovanje
               migrantskega toka. Sklepi o uporabi blagovnih državnih rezerv so bili izdani v skladu
               z Zakonom o blagovnih rezervah in s sklepom Vlade na pobudo Ministrstva za notranje
               zadeve.</p>
               <p>Podatke o programskih dokumentih oblikovanja obveznih državnih rezerv so izjemno
               občutljive narave. Za zagotavljanje nacionalne varnosti je nujno potrebno, da
               ostanejo označene s stopnjo tajnosti interno. Prav tako želim poudariti, da so vsi
               postopki nabave in postavitve zaščitnih tehničnih ovir bili vodeni popolnoma v skladu
               s predpisi. Dodajam še, da smo na zahtevo številnih novinarjev in poslancev že
               večkrat razkrili in pojasnili vse, kar je povezano z nakupom žične in panelne ograje,
               razen skupne količine žice.</p>
               <p>Najprej podatki za žično ograjo, ki je bila postavljena prva. Žico in pripadajoči
               material je dobavljalo več dobaviteljev, povprečna cena rezalne žice na tekoči meter
               je znašala 11,66 evra, skupna vrednost žice je znašala milijon 868 tisoč 753 evrov,
               vrednost potrebnega pripadajočega materiala, nosilne palice, pritrdilni klini,
               jeklena žica pa 550 tisoč evrov. Vsi stroški nakupa in postavitve žične ograje so
               znašali 2 milijona 600 tisoč. In še za panelne ograjo. Skupna vrednost nabave panelne
               ograje je znašala 4 milijone 27 tisoč, skupni stroški nabave in postavitve žične
               panelne ograje na meji z Republiko Hrvaško pa 6 milijonov 628 tisoč 323 evrov.</p>
               <p>Zdaj se vam torej zdi, da po vseh teh podatkih, ki so bili predstavljeni že večkrat,
               karkoli skrivamo. Drži. S stopnjo tajnosti smo tako kot vsa leta označili Program
               oblikovanja državnih blagovnih rezerv in tega dokumenta nimamo namena razkriti, saj
               vsebuje številne podatke, katerih razkritje bi lahko povzročalo velika varnostna
               tveganja. Edina stvar, ki je do sedaj nismo razkrili, je količina celotne zaloge
               tehničnih ovir, ne zato, ker smo imeli tajne dogovore z dobaviteljem, ampak zato, ker
               skrbimo za interese naše države. Hvala.</p>
            </sp>
            <sp xml:id="SDZ7-Redna-30-2017-05-26.sp81">

               <speaker>PODPREDSEDNIK MATJAŽ NEMEC:</speaker>

               <p>Dr. Matej T. Vatovec, imate besedo za obrazložitev zahteve za dopolnitev
               odgovora.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp82">

               <speaker>DR. MATEJ T. VATOVEC (PS ZL):</speaker>

               <p>Hvala, podpredsednik.</p>
               <p>Seveda, mi smo zahtevali vse dokumente, razen tega petletnega programa oblikovanja
               državnih rezerv, ker se zavedamo, kakšen status ima ta dokument. Ampak dejstvo je, da
               sedaj, ko ograja stoji, za vse ostale dokumente ne bi bilo več potrebe, da nosijo to
               oznako interno.</p>
               <p>Skupna vrednost teh obeh poslov, torej žična pa panelna ograja, je 6 milijonov 628
               tisoč evrov. Zato mene zanima, glede na to, da nočete kljub temu razkriti vseh
               podatkov pa tudi vseh pogodb:</p>
               <p>Ali se ta znesek ujema s tistimi, kar so bili vsi skupno sklenjeni posli?</p>
               <p>Mislim, da je to ključen podatek, ker to, da sedaj celotne količine nočete razkriti,
               pomeni eno: ali se v ozadju skriva nek dogovor ravno z dobaviteljem; torej, da ste
               ali kupovali prekomerne količine tega materiala, razen – pa če se nekoliko pohecam –,
               da skušate obdati celotno državno mejo s to žičnato ograjo in imamo zato takšne
               zaloge tega materiala.</p>
               <p>Druga stvar, ki je tudi ključna, so določena izvzetja iz sistema javnega naročanja,
               ampak vemo, da javno naročilo je obstajalo. Bilo je razpisano pravzaprav oziroma
               poziv je bil poslan, preden je bil sprejet sklep, da se bo začel ta postopek, zato me
               zanima, še enkrat:</p>
               <p>Ali je MGRT preveril trditve Zavoda za blagovne rezerve in zakaj je prišlo do teh
               neskladij v teh datumih?</p>
               <p>Kako je mogoče, da je poziv šel k dobaviteljem, preden je bil sploh sprejet sklep za
               to, da se bo začel postopek javnega naročanja?</p>
               <p>To so podatki, ki so po našem mnenju v javnem interesu in zaradi katerih ni, tudi če
               je kdaj obstajal, ni več razloga, da nosijo takšno oznako. Tako prosim odgovor še za
               ti dve vprašanji. Torej:</p>
               <p>Ali se ujema teh 6 milijonov z vsemi pogodbami?</p>
               <p>Ali ste preverili trditve Zavoda za blagovne rezerve?</p>
            </sp>
            <sp xml:id="SDZ7-Redna-30-2017-05-26.sp83">

               <speaker>PODPREDSEDNIK MATJAŽ NEMEC:</speaker>

               <p>Gospod minister, izvolite, imate besedo.</p>
            </sp>
            <sp xml:id="SDZ7-Redna-30-2017-05-26.sp84">

               <speaker>ZDRAVKO POČIVALŠEK:</speaker>

               <p>Hvala.</p>
               <p>Najprej na prvo vprašanje. Ta znesek pokriva vse nabave zaščitnih sredstev na meji in
               se mora ujemati in se ujema s tistim, kar je zavod naredil. Ampak še enkrat moram
               povedati, da po postopku naročanja ograje po 17. členu Zakona o javnem naročanju: po
               navedeni določbi se Zakona o javnem naročanju ne uporablja za javna naročila, ki smo
               jih mi izvajali. Pa smo kljub vsemu delali po sistemu, da smo zagotovili časovno in
               cenovno najcenejšo komponento. V času, ko smo pa to delali, je pa treba povedati, da
               v tistem trenutku ni bilo mogoče nabaviti in ni bilo v Evropi niti enega kilometra
               ali pa metra žice na razpolago. In govoriti o tem, kdaj se je … In poizvedovanja so
               se začela dosti prej, preden smo prišli do možnosti, da sploh ta posel izvedemo. Še
               enkrat ponavljam, vse stvari smo naredili po obstoječem zakonu na način, da smo si
               zagotovili zahtevane količine na najcenejši mogoč način in vsa ta dokumentacija na
               zavodu obstaja. Globoko sem prepričan, da bodo tudi vse kontrole tega v nadaljevanju
               pokazale, da so pač insinuacija ali pa sumi za to, da je bilo na tem področju karkoli
               narobe, napačne. Hvala.</p>
            </sp>
            <sp xml:id="SDZ7-Redna-30-2017-05-26.sp85">

               <speaker>PODPREDSEDNIK MATJAŽ NEMEC:</speaker>

               <p>Dr. Matej T. Vatovec, imate besedo, da zahtevate, da se na prihodnji seji opravi
               razprava o odgovoru.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp86">

               <speaker>DR. MATEJ T. VATOVEC (PS ZL):</speaker>

               <p>Hvala, podpredsednik.</p>
               <p>To bom zahteval. Običajno tega ne počnem, ampak mislim, da je to precej pomembno in
               eminentno vprašanje.</p>
               <p>Mi menimo, da obstajajo nekakšna neskladja in stvari, ki enostavno ne štimajo, in
               zaradi česar je verjetno tudi javnost tako radovedna glede samih postopkov okoli
               nakupa te rezilne žice in panelne ograje. Po eni strani, kljub temu kaj so določila,
               vztrajam na tem, da se je zgodilo nekaj zelo specifičnega; torej to, da je poziv
               dobaviteljem šel ven teden prej, preden je bil sprejet sklep o začetku postopka
               javnega naročanja, kar je prva stvar in iz česar tudi izvira ta sum o tem ponarejanju
               dokumentov, torej, da so se ti datumi prilagajali.</p>
               <p>Druga stvar je ta, da ni res, da je bil izbran najcenejši ponudnik. Za panelno ograjo
               je Minis pravzaprav ponudil višjo ceno kot ostali ponudniki in obstaja tudi zelo
               pomembno vprašanje, kdo sploh je ta Minis. Vemo, da je podjetje, ki posluje z izgubo,
               ki je v minusu, direktor je nek fantomski človek, ki ga ne uspe nihče priklicati, ki
               ga skorajda nihče ne pozna in seveda je to še dodaten kamen v tem mozaiku, ki na nek
               način vzbuja določene dvome. Kot sem že prej rekel, jaz ne trdim, da je tako, ampak
               obstaja sum, da gre za eno večjih koruptivnih afer, sploh te vlade.</p>
               <p>Mislim, da je to predmet, zaradi katerega bi morali pravzaprav opraviti neko širšo
               razpravo v tem Državnem zboru. Hvala.</p>
            </sp>
            <sp xml:id="SDZ7-Redna-30-2017-05-26.sp87">

               <speaker>PODPREDSEDNIK MATJAŽ NEMEC:</speaker>

               <p>O vašem predlogu bo Državni zbor odločal v torek, v okviru glasovanj.</p>
               <p>Nadaljujemo s poslanskim vprašanjem gospe Janje Sluga. Postavila bo poslansko
               vprašanje ministrici za okolje in prostor gospe Ireni Majcen.</p>
               <p>Gospa Sluga, izvolite.</p>
            </sp>
            <sp xml:id="SDZ7-Redna-30-2017-05-26.sp88">

               <speaker>JANJA SLUGA (PS SMC):</speaker>

               <p>Hvala lepa.</p>
               <p>Ministrstvo za okolje in prostor je konec marca objavilo Osnutek uredbe o obvezni
               občinski gospodarski javni službi zbiranja komunalnih odpadkov in ta je bil v javni
               razpravi do 3. maja. Poslanci SMC smo v tem času prejeli pripombe s terena, številne
               pripombe, ki so se najprej nanašale na zbiranje v humanitarne namene, sledile so jim
               pa tudi pripombe ravnateljev osnovnih šol, ker je namreč v besedilu bilo zapisano, da
               bi morali učenci zbran papir, plastiko in tako naprej kar brezplačno prepustiti
               komunalnemu podjetju, se pravi brez nekega finančnega nadomestila.</p>
               <p>Tukaj bi želela posebej poudariti, da ima tovrstno zbiranje v osnovnih šolah mnoge
               koristne učinke. Se pravi, ne samo tega konkretnega finančnega učinka, ki se odraža v
               tem plačilu za zbrano. Oni s tem plačujejo ne samo humanitarne namene, torej socialno
               ogroženim za tiste stvari, za katere je pač treba, ampak tudi za nek nadstandard, bom
               rekla, za neke dodatne ekskurzije, za nek dodatni material, za neke dodatne stvari
               pri pouku. Poleg tega lahko tukaj govorimo tudi o sami vzgojni komponenti, o
               ozaveščanju, o ekološki vzgoji oziroma o vzgoji za življenje, če želimo. Mislim, da
               je otroke najlažje učiti z zgledom, z dejanji in na tak način tudi lažje razumejo,
               kaj je smisel takšnega ravnanja, in si to lažje predstavljajo.</p>
               <p>Zato bi vas prosila za odgovor:</p>
               <p>Ali se bodo možnosti za zbiranje papirja in plastenk in tako dalje v šolah poleg za
               humanitarne namene obdržale tudi za ostale namene v novi uredbi oziroma ohranile v
               takšni obliki, kot je bilo to tudi sedaj?</p>
               <p>Hvala lepa.</p>
            </sp>
            <sp xml:id="SDZ7-Redna-30-2017-05-26.sp89">

               <speaker>PODPREDSEDNIK MATJAŽ NEMEC:</speaker>

               <p>Besedo za odgovor dajem gospe ministrici za okolje in prostor gospe Ireni Majcen.
            </p>
            </sp>
            <sp xml:id="SDZ7-Redna-30-2017-05-26.sp90">

               <speaker>IRENA MAJCEN:</speaker>

               <p>Spoštovani podpredsednik, spoštovani poslanke in poslanci! Spoštovana poslanka gospa
               Janja Sluga, hvala za vaše vprašanje.</p>
               <p>Da bi odpadli vsi dvomi, bi želela povedati, da v besedilu tega, kar ste vi navedli,
               da je v besedilu, ni. Torej, v besedilu nove uredbe, ki govori o dejavnosti in
               nalogah obvezne občinske gospodarske javne službe zbiranja komunalnih odpadkov, tega
               besedila ni. Vsega, kar ste povedali, se mi zavedamo in seveda se z vami absolutno
               strinjam. Nobenega dvoma ni. Je pa res, da sedaj po tej informaciji – oziroma bom
               temu rekla dezinformaciji – pa bomo to izjemo zapisali v Zakon o varstvu okolja, ki
               je trenutno še v pripravi in bo vnesena ta izjema. Popolnoma se strinjam z vami, da
               smo Slovenci glede humanitarnosti resnično ozaveščeni, to je del naše kulture,
               kadarkoli, ne leta, ampak že desetletja se ukvarjamo s humanitarstvom in to seveda
               nikoli ni bilo kakorkoli pod vprašajem. Prav tako, kot ste povedali, že v vrtcu pa v
               osnovni šoli je to del učnega procesa in še kako je uspešen, če gledamo, da je
               Slovenija pri ločevanju gospodinjskih odpadkov najuspešnejša država v Evropski
               uniji.</p>
               <p>Sama bi rada povedala, zakaj spreminjamo to uredbo. Uredbo spreminjamo zaradi
               revizije Računskega sodišča, ki je bila narejena v letu 2016. Ta revizija je precej
               odmevala in takrat smo nekako razlagali, da bomo vse potrebno – namreč potrebno je
               bilo marsikaj spremeniti, nekaj pa nas še čaka – naredili v dveh letih in se ta
               časovni tajming zdaj zaključuje. Imamo še nekaj drugih aktov v proceduri. Prav gotovo
               je v medijih precej odmevalo, ko se je govorilo, da na podlagi te uredbe tudi
               podjetja ne bodo mogla več oddajati, jaz bom rekla temu, surovine – sama o vseh teh
               stvareh ne morem govoriti kot o odpadkih, ampak dejansko so to surovine –, ne bodo
               mogla več oddajati oziroma prodajati za svoje potrebe oziroma za pridobivanje
               dohodka. Na sestanku v ponedeljek smo tudi to nerazumevanje odpravili, tako da je,
               kot vse kaže, interes nekaterih pa, da te uredbe ne bi sprejeli. Mi smo to tudi
               pričakovali, namreč bila je pripravljena že leta 2013, pa potem ni bila sprocesirana
               do konca zaradi različnih interesov. Torej, uredba nadomešča odredbo, govori pa o
               vsem tem, za kar morajo poskrbeti javne gospodarske službe na nivoju občin za nas,
               občane. Torej, občina bo dolžna poskrbeti za nas, da bomo imeli v čim bližji okolici
               možnost oddati papir tudi brezplačno, da bomo imeli možnost oddati tudi steklo, da se
               od nas zbira ločene frakcije. Torej, o tem govori ta uredba.</p>
               <p>Zakaj je to pomembno? Glavni namen predloga uredbe je, da se vzpostavijo pogoji za
               povečanje deleža komunalnih odpadkov za ponovno uporabo, recikliranje in predelavo,
               in da bomo kot Slovenija dosegli cilj, ki se zastavlja tudi na nivoju Evropske unije,
               to pa je, da se čim prej doseže zmanjšanje odstotka odlaganja odpadkov na odlagalna
               polja pod 10 odstotkov.</p>
               <p>Tako se vam res zahvaljujem za vaše vprašanje, ker sem imela zdaj priložnost vse te
               dileme oziroma nejasnosti razložiti. Hvala.</p>
            </sp>
            <sp xml:id="SDZ7-Redna-30-2017-05-26.sp91">

               <speaker>PODPREDSEDNIK MATJAŽ NEMEC:</speaker>

               <p>Gospa Janja Sluga, imate besedo za obrazložitev zahteve za dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp92">

               <speaker>JANJA SLUGA (PS SMC):</speaker>

               <p>Hvala.</p>
               <p>Saj ravno zato, da bi odpravili vse te dvome. Če sem vas pravilno razumela, to šolsko
               zbiranje teh materialov ni vsebina, ki bi sodila v to uredbo, tako sem vas jaz
               razumela, in bo zato vneseno v Zakon o varstvu okolja. Zdaj me pa zanima:</p>
               <p>Kdaj bo ta zakon o varstvu okolja sprejet?</p>
               <p>Da ne bomo slučajno vmes prišli do nekega praznega prostora. Kdaj bo sprejet? In:</p>
               <p>O kakšni dikciji se zdaj pogovarjamo znotraj Zakona o varstvu okolja?</p>
               <p>Še posebej bi opozorila na to, da ste tudi vi zdaj v odgovoru ponovno govorili samo o
               zbiranju v humanitarne namene. Jaz pa posebej poudarjam, da pri šolah ne gre vedno
               samo za humanitaren namen, gre tudi za druge namene, tako kot sem rekla, za šolske
               programe, za neke materiale in podobno. Tako je treba tudi paziti, ko se bo besedilo
               pisalo, da ne bo opredeljeno zgolj za humanitaren namen. Samo toliko, da še to
               razčistimo. Hvala.</p>
            </sp>
            <sp xml:id="SDZ7-Redna-30-2017-05-26.sp93">

               <speaker>PODPREDSEDNIK MATJAŽ NEMEC:</speaker>

               <p>Ministrica Irena Majcen, izvolite, imate besedo.</p>
            </sp>
            <sp xml:id="SDZ7-Redna-30-2017-05-26.sp94">

               <speaker>IRENA MAJCEN:</speaker>

               <p>Še lepše je, če si lahko neke stvari, ki so mogoče res manj pozorno predstavljene,
               pojasniva. Torej, kar se tiče humanitarnosti, je ena vsebina, kar se tiče pa tega
               šolskega procesa, je pa druga vsebina, in oba procesa bomo dovolili. Čeprav, še
               enkrat poudarjam, ni odločbe inšpekcije, ki bi to kakorkoli prepovedovala že sedaj, s
               to našo uredbo pa ničesar ne spreminjamo. Da pa mogoče v prihodnje kadarkoli ne bi
               prišlo do dileme, ali je treba inšpektorjem kaj ukrepati ali ne, bomo to vsebino kot
               izjemo, torej da bo dovoljeno – saj vemo, kako pri nas včasih beremo zakone –, in
               bomo vnesli kot izjemo v Zakon o varstvu okolja, ki bo v mesecu juniju v javni
               obravnavi. Prepričana sem, da bomo v javni obravnavi, če bomo morebiti kaj nejasno
               zapisali, takoj dobili pobudo. Sicer pa, kot veva, nam boste pa potem v poslanskih
               klopeh poslanci pomagali sooblikovati to vsebino. Želim si, da bi ta zakon, ker
               rešuje tudi mnoge druge dileme, v resnici sprejeli do konca letošnjega leta.</p>
               <p>Ko smo imeli sestanek s predstavniki odkupovalcev tega odpadnega materiala, moram
               priznati, da so nam navajali neke inšpekcijske odločbe, ki pa jih nismo nikoli
               dobili. To pomeni, da so v resnici inšpektorji, tako kot mi vsi, sprejeli, da je
               dobrodelnost, humanitarnost del naše kulture, da pa je izobraževalni proces seveda
               proces, ki otroke usposablja in vodi skozi življenje in jih nauči ločenega zbiranja
               odpadkov.</p>
               <p>Tako tudi do sedaj, kljub temu da to ni bilo nikjer dovoljeno, inšpekcijske službe v
               teh primerih seveda niso ukrepale. Hvala.</p>
            </sp>
            <sp xml:id="SDZ7-Redna-30-2017-05-26.sp95">

               <speaker>PODPREDSEDNIK MATJAŽ NEMEC:</speaker>

               <p>Gospa Iva Dimic bo postavila poslansko vprašanje gospe Ireni Majcen, ministrici za
               okolje in prostor.</p>
            </sp>
            <sp xml:id="SDZ7-Redna-30-2017-05-26.sp96">

               <speaker>IVA DIMIC (PS NSi):</speaker>

               <p>Hvala lepa, spoštovani predsedujoči. Spoštovana gospa ministrica!</p>
               <p>Imam poslansko vprašanje, ki je mogoče vezano bolj na lokalne zadeve, vendar niti
               Zakon o prostorskem načrtovanju niti Uredba o vsebini programov opremljanja stavbnih
               zemljišč ne določata najvišjega ali najnižjega deleža sofinanciranja investicij s
               komunalnim prispevkom.</p>
               <p>V tretjem odstavku 11. člena uredbe je navedeno, da se gradnja komunalne opreme
               financira iz komunalnega prispevka. Občina mora določiti delež sofinanciranja
               celotnih stroškov investicije s komunalnim prispevkom oziroma delež skupnih stroškov,
               ki se financirajo s komunalnim prispevkom pred izgradnjo. Ta delež predstavlja
               obračunske stroške komunalne opreme in so podlaga za odmero komunalnega prispevka. To
               je 13. člen uredbe. Peti odstavek 11. člena uredbe omejuje zniževanje deleža
               obračunskih stroškov v celotnih stroških, tako da se lahko delež obračunskih stroškov
               v celotnih stroških izgradnje posamezne infrastrukture po posameznih območjih občine
               določi na način, da razlika med najvišjim in najnižjim deležem ne sme presegati
               višine najmanjšega deleža. Se pravi, če je bil nekje ta strošek obračunan z nič,
               koliko je lahko v nekem drugem kraju ta strošek visok? Če gremo po tem, ne sme biti
               višji od najmanjšega deleža. Zato, spoštovana gospa ministrica, vas sprašujem:</p>
               <p>Zakaj so komunalni prispevki po občinah tako različni?</p>
               <p>Zakaj so nekateri tako visoki, da so socialno nesprejemljivi in popolnoma spregledajo
               socialno sliko občin?</p>
               <p>Kako ste predvideli reševanje vprašanj nezmožnosti plačevanja komunalnega prispevka
               ravno na strani socialno nezmožnih tega plačevanja?</p>
               <p>Hvala lepa.</p>
            </sp>
            <sp xml:id="SDZ7-Redna-30-2017-05-26.sp97">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospa ministrica Irena Majcen.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp98">

               <speaker>IRENA MAJCEN:</speaker>

               <p>Spoštovana poslanka gospa Iva Dimic, ker sem bila seveda tudi sama v vlogi županje,
               je zaračunavanje in obračunavanje in plačevanje in določanje izjem, o katerih vi
               govorite, predmet občinskih odlokov. To je neminovno, kar pomeni, da že sedaj, danes
               lahko občina, občinski svet, občinski svetniki predlagajo, da se socialno ogroženim v
               investicijah oprosti plačilo komunalnega prispevka. Običajno o tem tudi odločajo, ko
               je investitor občina, da pravzaprav ne gre za neko kroženje denarja na istem
               transakcijskem računu. Lahko se tudi v katerih drugih primerih občinski svetniki tako
               odločajo.</p>
               <p>Naš Zakon o prostorskem načrtovanju in Uredba o vsebini programa upravljanja stavbnih
               zemljišč določata, da se podlage za odmero komunalnega prispevka določijo s programom
               opremljanja v občini. Metodologija opremljanja stavbnih zemljišč in komunalni
               prispevek temeljita na ugotavljanju dejanske vrednosti komunalne opreme, ki je
               določena v obliki skupnih stroškov. Na vrednost komunalne opreme vplivajo različni
               dejavniki, kot: vrsta komunalne opreme, kapacitete oziroma zmogljivosti komunalne
               opreme, naravni dejavniki, ki vplivajo na zahtevnost gradnje, ter tip poselitve, prav
               tako vplivajo na količino, dolžino vodov potrebne komunalne opreme. Na višino
               komunalnega prispevka posledično vpliva vrednost komunalne opreme, ki se zmanjšajo za
               sredstva, pridobljena iz državnega proračuna, za sredstva, vložena iz občinskega
               proračuna in druga sredstva, ki jih je pridobila občina za gradnjo komunalne opreme,
               med katera sodijo evropska sredstva. Tako delež sredstev, ki se financira s
               komunalnim prispevkom, imenujemo obračunski stroški.</p>
               <p>Uredba v svoji vsebini določa tudi varovala, ki onemogočajo večja odstopanja pri
               določanju obračunskih stroškov znotraj posamezne občine, in sicer določitvi
               bistvenega odstopanja, ki ne dopušča več kot dvakratne razlike med najvišjimi in
               najnižjimi stroški na enoto mere, ter določitvijo razlike med največjim in najmanjšim
               deležem skupnih stroškov. Razlika v višini komunalnega prispevka, ki za enako vrsto
               komunalne opreme nastaja med posameznimi občinami, je v osnovi tako odvisna od
               vrednosti komunalne opreme in kakšen delež celote predstavljajo obračunski stroški.
               Ti deleži pa se lahko med občinami precej razlikujejo, saj so občine samostojne pri
               določitvi obračunskih stroškov. Posamezna občina lahko korigira višino komunalnega
               prispevka tudi preko podrobnejših meril, in sicer s faktorjem dejavnosti in razmerjem
               med deležem parcele in deležem neto tlorisne površine objekta. V zaključni fazi pa na
               višino komunalnega prispevka posameznega zavezanca močno vpliva velikost njegovega
               stavbnega zemljišča in velikost oziroma neto tlorisna površina objekta. Hvala.</p>
            </sp>
            <sp xml:id="SDZ7-Redna-30-2017-05-26.sp99">

               <speaker>PODPREDSEDNIK MATJAŽ NEMEC:</speaker>

               <p>Gospa Iva Dimic, imate besedo za obrazložitev zahteve za dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp100">

               <speaker>IVA DIMIC (PS NSi):</speaker>

               <p>Hvala lepa. Spoštovana ministrica, hvala za odgovor!</p>
               <p>Morate razumeti, da v poslansko pisarno prihajajo krajani Rakeka in so zelo
               vznemirjeni, ker vse to, kar ste vi povedali, tudi sam program opremljanja – oni
               predhodno niso bili obveščeni o višini samega zneska, koliko bo ta komunalni
               prispevek stal, in kar naenkrat so oni začeli dobivati odločbe oziroma informativni
               izračun, v 14 dneh odločbe. Prej pa tega govora, da bodo morali karkoli – tri leta
               nazaj pred pričetkom gradnje niso bili obveščeni, da bodo morali kakorkoli
               sofinancirati, kljub temu da so spraševali, da so klicali na občino, kakšen bo njihov
               delež kot občanov. Zdi se mi, da je treba tukaj razumeti, da mora biti komunalni
               prispevek sorazmeren z možnostjo občanov za poplačilo – višina seveda in obroki. Če
               govorimo o neki občini, ki ravno ni ne vem koliko na vrhu povprečnih plač in vseh
               kazalnikov demografskih in socialnih, se mi zdi, da je tukaj treba tudi pogledati,
               kako se zadeve obračunavajo.</p>
               <p>Me pa vseeno zanima, spoštovana ministrica:</p>
               <p>Kako je z nadzorom nad odmerjeno višino komunalnega prispevka? Glede na to:</p>
               <p>Ali je potreben kakšen zakonodajni poseg na tem področju?</p>
               <p>Vseeno, ravno s tega vidika, da je treba pri obračunu pogledati tudi socialno stisko
               in seveda zmožnost občanov glede poplačila. Vedno več je tega in občine se med seboj
               tako razlikujejo, da enostavno potem pušča dvom vsem občanom, državljankam in
               državljanom po Sloveniji, da so zadeve nekje lahko nič – v nekem kraju, potem pa
               drugi kraj dobi, ne vem, tako visoko vsoto preko tisoč 500 evrov.</p>
               <p>Hvala lepa.</p>
            </sp>
            <sp xml:id="SDZ7-Redna-30-2017-05-26.sp101">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Besedo za dopolnitev odgovora dajem ministrici Ireni Majcen.</p>
            </sp>
            <sp xml:id="SDZ7-Redna-30-2017-05-26.sp102">

               <speaker>IRENA MAJCEN:</speaker>

               <p>Spoštovana poslanka, sedaj ste me pa malo zmedli.</p>
               <p>Saj mogoče ob vsem tem, kar se mi dogaja, ni nič nenavadnega, ampak bom razložila,
               zakaj. Komunalni prispevek se odmerja pri novih gradnjah. To, o čemer pa vi govorite,
               torej o izgradnji, dograjevanju nekega kanalizacijskega voda, to za mene ni komunalni
               prispevek. Prav gotovo je bilo treba na občinskem svetu sprejeti nek strošek o tem
               koliko, kako bodo krajani soprispevali pri izgradnji. Mislim, da je treba najprej to
               pogledati, ker v moji praksi, kolikor jo poznam, pa niti nismo pri nas s strokovnimi
               službami šli v to smer, o kateri mi sedaj razlagate, ampak kolikor mi je sicer znano,
               je komunalni prispevek namenjen za poplačilo, kadar je novogradnja in je parcela
               opremljena s komunalnimi vodi in odvisno od števila teh vodov – torej vodovod,
               kanalizacija – se plača komunalni prispevek.</p>
               <p>Vi postavljate meni sedaj povsem nekaj novega. Torej tega, ko so krajani gradili,
               komunalnega voda za odvod odpadne vode ni bilo. Takrat komunalnega prispevka niso za
               to zadevo plačali. Tako bi mogoče, če je treba tudi s strani ministrstva pomagati, bi
               prosili za same odločbe, ker po mojem mnenju je o teh stroških odločal občinski svet
               – ampak to po mojem mnenju, tako bi bilo pravilno. Lahko so tudi tukaj nastale kakšne
               napake. Je pa res, da če so dobili neko odločbo, odločba ima tudi pravni poduk, ampak
               običajno ljudje želijo to na drug način rešiti, mi je jasno.</p>
               <p>Če bo treba, prosim za posredovanje in vam bomo potem dodali dodaten odgovor. Se
               opravičujem, res, to je moje mnenje, da je tako.</p>
            </sp>
            <sp xml:id="SDZ7-Redna-30-2017-05-26.sp103">

               <speaker>PODPREDSEDNIK MATJAŽ NEMEC:</speaker>

               <p>Gospa Iva Dimic, imate besedo za postopkovni predlog.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp104">

               <speaker>IVA DIMIC (PS NSi):</speaker>

               <p>Hvala lepa.</p>
               <p>Mogoče bom malo izkoristila, bi rekla, postopkovni predlog. Ampak moj postopkovni
               predlog gre v smer, da se zahvaljujem ministrici za pripravljenost in bi res želela
               določene zadeve mogoče celo z njo osebno ali z njenimi sodelavci rešiti.</p>
               <p>Najlepša hvala za odgovor.</p>
            </sp>
            <sp xml:id="SDZ7-Redna-30-2017-05-26.sp105">

               <speaker>PODPREDSEDNIK MATJAŽ NEMEC:</speaker>

               <p>Gospod Bojan Podkrajšek bo postavil poslansko vprašanje ministru za infrastrukturo
               dr. Petru Gašperšiču.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp106">

               <speaker>BOJAN PODKRAJŠEK (PS SDS):</speaker>

               <p>Spoštovani podpredsednik, hvala za dano besedo. Cenjeni minister dr. Gašperšič, oba
               ministra, kolegice in kolegi!</p>
               <p>Spoštovani minister, moje vprašanje se nanaša na težave avtoprevoznikov, ki jih imajo
               v Republiki Sloveniji glede podeljevanja licenc državljanom, ki prihajajo iz bivših
               republik Jugoslavije. V Sloveniji, pa tudi v mojem kraju, kjer živim, je mnogo
               prevoznikov, ki imajo dolgo tradicijo; tradicijo tako dolgo, da že sedaj eni odhajajo
               v pokoj, pa ta podjetja prevzemajo njihovi nasledniki, sinovi, hčere. To pomeni, da
               imajo izjemno dolgo tradicijo na tem področju.</p>
               <p>Avtoprevozništvo v Republiki Slovenije je zelo velikokrat v težki situaciji. Zadnji
               dve, tri leta se pa zelo veliko ukvarjajo tudi s tem, ker nam državljanke in
               državljani tujih držav prihajajo v Slovenijo, tako je bilo v zadnjih dveh do treh
               letih odprtih preko 500 podjetij, ki imajo samo poštne nabiralnike pri nas, pretežno
               v nekih računovodskih servisih, in zgolj zato, ker je Slovenija članica Evropske
               skupnosti. Tu imajo podeljeno licenco in vse ostalo pa imajo v svojih državah. To je
               velika konkurenca vsem našim prevoznikom, ki jim zakonodaja nalaga vse potrebno; od
               tega, da morajo imeti svoje parkirne prostore, delavnice, upoštevati vso zakonodajo.
               In seveda ti, ki odpirajo ta podjetja v Republiki Sloveniji, pa niso naši državljani,
               jim tudi prevzemajo njihove delavce. Seveda, ker njihova zakonodaja prav gotovo ni
               tako stroga kot pri nas, v njihovih državah jim mogoče ponudijo 50 ali 100 evrov več
               osebnega dohodka. Največkrat celo to, da lahko plačajo to z gotovino, in tiste
               delavce oziroma šoferje, ki jih naši vzgojijo in so dobri delavci, potem lahko tudi
               odpeljejo.</p>
               <p>Spoštovani minister, sprašujem vas:</p>
               <p>Kaj je ministrstvo – oziroma vi – postorilo v tem času?</p>
               <p>Mislim, da so se že večkrat obrnili tudi na ministrstvo zaradi te težave, zato vas
               sprašujem:</p>
               <p>Ali ministrstvo pripravlja kakšne ukrepe, da bi na tem področju to zajezilo?</p>
               <p>Hvala za vaš odgovor.</p>
            </sp>
            <sp xml:id="SDZ7-Redna-30-2017-05-26.sp107">

               <speaker>PODPREDSEDNIK MATJAŽ NEMEC:</speaker>

               <p>Dr. Peter Gašperšič, izvolite, imate besedo.</p>
            </sp>
            <sp xml:id="SDZ7-Redna-30-2017-05-26.sp108">

               <speaker>DR. PETER GAŠPERŠIČ:</speaker>

               <p>Hvala, predsedujoči, za besedo. Hvala spoštovanemu poslancu gospodu Podkrajšku za
               postavljeno vprašanje v zvezi s problematiko izdajanja licenc, če tako rečemo,
               podjetjem, ki so več ali manj, recimo, nabiralniška.</p>
               <p>Uvodoma bi rekel, da je pristojnost podeljevanja licenc v Republiki Sloveniji z
               Zakonom o prevozih v cestnem prometu zaupana pristojnim zbornicam, panožnim
               zbornicam, to sta Obrtna zbornica Slovenije in Gospodarska zbornica Slovenije. Pogoji
               za izdajo licenc, ki jih mora prosilec izpolnjevati, pa so zapisani v zakonu in to so
               sledeči, bom tu navedel, zato da se ve, na podlagi kakšnih pogojev je mogoče licenco
               dobiti. To je: prevoznik mora izpolnjevati ustrezno strokovno usposobljenost za
               upravljavca prevozniškega podjetja – tukaj je potreben poseben strokovni izpit –,
               imeti mora stalni sedež v Republiki Sloveniji, to je, recimo, poslovni prostor, kjer
               se hrani potem tudi poslovna dokumentacija. Podjetje mora imeti tudi na voljo tudi
               ustrezen kapital in finančne rezerve, ki znašajo 9 tisoč evrov za prvo tovorno vozilo
               in 5 tisoč evrov za vsako naslednje tovorno vozilo, in ne sme biti kaznovan za hujše
               kršitve, ki so določene tudi v evropskih uredbah.</p>
               <p>Licenco za opravljanje te določene vrste prevozov potem izdata zbornici prevozniku na
               podlagi popolne vloge in teh dokazil o izpolnjevanju omenjenih pogojev. V zadnjih
               osmih letih je bilo prevoznim podjetjem, ki so v lasti tujih pravnih ali fizičnih
               oseb, podeljenih 845 licenc, torej v osmih letih 845 licenc. Trenutno pa ima po
               podatkih obeh zbornic licenco 635 prevoznih podjetij, v kateri so lastniki tuje
               pravne ali fizične osebe. To je približno 11 odstotkov vseh izdanih licenc, ki pa jih
               je 5 tisoč 830.</p>
               <p>Glede potem skladnosti delovanja prevoznih podjetij, to ugotavljajo Inšpektorat
               Republike Slovenije za infrastrukturo, policija in tudi FURS, finančna uprava. Na
               podlagi poročil omenjenih organov lahko potem zbornici tudi začasno ali za stalno
               odvzameta nacionalno licenco ali licenco skupnosti oziroma posamezen izvod licence.
               Če inšpektorji ugotovijo kršitve predpisov, posredujejo obema zbornicama, obema
               izdajateljema obvestila o pravnomočnih kršitvah. Naš inšpektorat za infrastrukturo v
               okviru inšpekcijskih pregledov nadzira predvsem izpolnjevanje za zakonito opravljanje
               prevozov, to so registracije podjetja, izdane licence, spoštovanje socialne
               zakonodaje, vodenje evidenc. V sklopu teh nadzorov, ki jih izvaja inšpekcija, ki se
               izvajajo največkrat na sedežu podjetja, se poleg teh opisanih preverjanj izvede tudi
               splošno preverjanje pogojev, vezanih na samo izdajo licence, to je, ali so izpolnjeni
               pogoji v zvezi z zahtevami glede sedeža, glede imenovanja upravljavca prevozov in
               izpolnjevanje pogojev glede samih vozil.</p>
               <p>V lanskem letu je inšpektorat opravil nadzor pri 260 podjetjih in v primerih kjer
               inšpektor, inšpektorat ugotovi, da obstajajo razlogi za preklic ali odvzem licence,
               potem o tem obvesti pristojno zbornico, obrtno ali gospodarsko, in poda predlog za
               preklic veljavnosti in odvzem licence. Na podlagi tega pa potem zbornici ukrepata in
               potem po njihovi presoji odvzameta licenco, ki sta jo podelili. Hvala lepa.</p>
            </sp>
            <sp xml:id="SDZ7-Redna-30-2017-05-26.sp109">

               <speaker>PODPREDSEDNIK MATJAŽ NEMEC:</speaker>

               <p>Gospod Bojan Podkrajšek, imate besedo za obrazložitev zahteve za dopolnitev
               odgovora.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp110">

               <speaker>BOJAN PODKRAJŠEK (PS SDS):</speaker>

               <p>Hvala, spoštovani minister, za vaš odgovor.</p>
               <p>Da se bova razumela, jaz kot poslanec v Državnem zboru ne krivim za to težavo vas,
               vas pa bolj pozivam, da bi slovenskim prevoznikom pomagali. Oba, tako jaz ko sem bil
               izvoljen kot vi kot minister, se prav gotovo morava zavzemati za naša podjetja.
               Mislim, da to med nama ni nobenega dvoma pa niti nobenega dvoma ni v Državnem zboru.
               Seveda veliko tistega, kar ste mi v odgovoru povedali, to vedno velja za naša
               podjetja, za Slovenca, ki dela desetletja in ga tudi ima inšpektor na dosego rok. To
               je dejstvo. Njega bo vedno obravnaval. Da ne bom na pamet govoril, sem si šel dva
               naslova pogledat, če to drži; in to drži! Ko to vidiš, misliš da ne živiš v
               Sloveniji. Da je lahko na enem naslovu pa v eni sobi odprtih deset podjetij, ki
               nimajo nobene zveze s Slovenijo, niti z državljanstvom, niti z ničemer. Ampak seveda
               to omogočajo naši državljani; tisti, ki pač na tem področju služijo. Še bolj zgrožen
               sem bil – ne bomo danes o imenih – in tudi velikokrat me to moti, ker na celotno
               državno upravo, na vse mečemo slabo luč. Imamo tudi izjemno dobre uradnike, ki se
               trudijo in delajo. In ko sem našel en naslov – nekdo, ki dela v državni upravi, celo
               to omogoča.</p>
               <p>Tako bi, spoštovani minister, pozval, da se pregledajo ta podjetja, res pregledajo –
               ne slovenska podjetja –, podjetja ki imajo na enem naslovu odprtih 10, 15
               nabiralnikov, in jim to omogočajo tisti, ki služijo na tem področju, obenem pa meče
               slabo luč na naša podjetja, ki že več desetletij delajo pošteno. Hvala.</p>
            </sp>
            <sp xml:id="SDZ7-Redna-30-2017-05-26.sp111">

               <speaker>PODPREDSEDNIK MATJAŽ NEMEC:</speaker>

               <p>Gospod minister, imate besedo za odgovor.</p>
            </sp>
            <sp xml:id="SDZ7-Redna-30-2017-05-26.sp112">

               <speaker>DR. PETER GAŠPERŠIČ:</speaker>

               <p>Hvala lepa.</p>
               <p>Tudi Ministrstvo za infrastrukturo si prizadeva in skrbi za uspešno poslovno okolje
               in delovanje tudi te panoge gospodarstva, kot je avtoprevozniški sektor. Na našem
               ministrstvu smo imeli že kar nekaj sestankov skupaj tako z Obrtno zbornico kot
               Gospodarsko zbornico in predstavniki različnih avtoprevozniških podjetij. Tudi o tej
               problematiki smo se pogovarjali, o tem sem bil seznanjen, ampak kot rečeno, zadeva,
               da se tovrstna podjetja, ki ne izpolnjujejo pogojev, da se jim v prvi vrsti niti ne
               podelijo licence oziroma če se ugotovi, da obstajajo takšna podjetja z licenco, ki ne
               izpolnjujejo pogojev, je ta odvzem dejansko v pristojnosti Obrtne oziroma Gospodarske
               zbornice.</p>
               <p>Na to bom, na kar ste me danes tudi opozorili, posebej pozoren in bom opozoril tudi
               obe zbornici, naj ravnata tako, da bosta tovrstne možnosti takšnih nelegalno
               podeljenih oziroma v nasprotju s predpisano zakonodajo podeljenih licenc, da jih
               bosta odvzeli in da to ne bo več mogoče. Mislim pa, da to velja ne glede na to, ali
               je lastnik tisti, ki je podjetje registriral, naš ali tuji; skratka, za vsa tovrstna
               podjetja, ki pogojev za izvajanje prevozov, ki so predpisani za izdajo licence, ne
               izpolnjujejo, da se tovrstne licence odvzamejo. Mislim, da je to res naloga
               pristojnih obrtnih zbornic, ki morajo v prvi vrsti ščiti svojo panogo, v kateri se
               podjetja združujejo. Hvala lepa.</p>
            </sp>
            <sp xml:id="SDZ7-Redna-30-2017-05-26.sp113">

               <speaker>PODPREDSEDNIK MATJAŽ NEMEC:</speaker>

               <p>Gospod Podkrajšek, imate besedo.</p>
            </sp>
            <sp xml:id="SDZ7-Redna-30-2017-05-26.sp114">

               <speaker>BOJAN PODKRAJŠEK (PS SDS):</speaker>

               <p>Minister, še enkrat, hvala za vaš odgovor.</p>
               <p>Drugi del odgovora … Prav gotovo se z vsem strinjam, kar ste povedali. Je pa treba
               vse to, kar ste povedali, spraviti v življenje.</p>
               <p>Po Poslovniku Državnega zbora bi predlagal, da to razpravo pripeljemo tudi v Državni
               zbor, sam pa pozivam, ne samo da sem danes pozval ministra, vse tiste v Republiki
               Sloveniji prek tega mikrofona, da se nemudoma odpovejo tem zaslužkom, ki jih imajo na
               ta račun, ker se bom sam osebno zavzel, da bom še obiskal kakšno tako podjetje, ki
               omogoča te nečedne posle.</p>
               <p>Spoštovani minister, da ne bi zaključili danes na to temo, bom tudi pozitivno
               povedal, ko bomo ta problem rešili, in naslednjič, to pa sporočam vsem, da bomo tudi
               imensko povedali; da ne bi komu delali krivice in vedno pavšalno govorili v Državnem
               zboru, bomo naslednjič povedali imena in priimke tistih, ki to omogočajo, da bojo
               imeli inšpektorji lažje delo ali pa da jim odpremo oči. Hvala lepa.</p>
            </sp>
            <sp xml:id="SDZ7-Redna-30-2017-05-26.sp115">

               <speaker>PODPREDSEDNIK MATJAŽ NEMEC:</speaker>

               <p>O vašem predlogu, da se na prihodnji seji opravi razprava na to temo, bomo odločali v
               torek v okviru glasovanj.</p>
               <p>Nadaljujemo s poslanskim vprašanjem gospoda Franca Jurše, in sicer ministru za
               infrastrukturo dr. Petru Gašperšiču.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp116">

               <speaker>FRANC JURŠA (PS DeSUS):</speaker>

               <p>Gospod predsednik, hvala za besedo. Moj pozdrav velja vsem trem ministrom, seveda pa
               še posebej pozdravljam ministra, ki mu bom postavil zanimivo vprašanje, vsaj z moje
               strani je tako.</p>
               <p>Tako vi kakor tudi vaše ministrstvo, posebej pa še Direkcija za ceste Republike
               Slovenije, poznate problematiko obremenitev tudi nekaterih državnih cest s težkimi
               tovornimi vozili. To je čisto logično, ampak gre za neka druga vprašanja, ki so
               povezana s tem. Govorim o relaciji Radenci–Grabonoš, večkrat je že civilna iniciativa
               izpostavila to vprašanje, zato vas bom, gospod minister, v zvezi s tem vprašal
               sledeče.</p>
               <p>Kot vam je znano, je z izgradnjo pomurskega kraka avtoceste, jaz bi prej rekel hitre
               ceste, postal navedeni odsek glavni dovoz za prebivalce Radencev, dela občine Gornja
               Radgona, potem občine Tišina, Cankova, Rogaševci, Grad in Kuzma, kar predstavlja
               velik odstotek povečanja prometa na tem odseku. Nekateri trdijo, da gre za
               100-odstotno povečanje. Dodatno obremenitev in nevarnost predstavlja še tovorni
               promet, ki je sicer omejen s prometno signalizacijo, a je žal noben ne upošteva. To
               omejitev pogosto kršijo tako domači, še pogosteje pa tuji vozniki največjih tovornih
               vozil, to pa predvsem zaradi tega, da se izognejo plačilu cestnine. To je zelo
               pomembno, da pri tej zadevi tudi stvar upoštevamo.</p>
               <p>Zaradi navedenega so se razmere na tem območju zaostrile in se za življenje
               prebivalstva tudi bistveno poslabšale. Prekomerno poslabšanje pogojev stanovalcev, ki
               živijo ob navedeni cesti, ter seveda tudi drugih, ki se gibljejo po tej cesti. Zato
               na Vas naslavljam vprašanje oziroma tri podvprašanja:</p>
               <p>Kdaj in na kakšen način boste rešili izpostavljeno problematiko?</p>
               <p>Kdaj lahko prebivalci pričakujejo obnovo dotrajane ceste, da bo omogočena varnost
               vseh udeležencev v prometu in stanovalcev, ki živijo ob navedeni cesti?</p>
               <p>Ali lahko prebivalci pričakujejo rekonstrukcijo navedene ceste z izgradnjo pločnikov
               s sofinanciranjem Direkcije za ceste?</p>
               <p>Vljudno vas naprošam še za odgovor na pobudo, da se na tem odseku … <stage>/ izklop
               mikrofona/</stage></p>
            </sp>
            <sp xml:id="SDZ7-Redna-30-2017-05-26.sp117">

               <speaker>PODPREDSEDNIK MATJAŽ NEMEC:</speaker>

               <p>Minister, imate besedo.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp118">

               <speaker>DR. PETER GAŠPERŠIČ:</speaker>

               <p>Hvala lepa za besedo. Hvala lepa tudi poslancu gospodu Jurši za postavljeno
               vprašanje.</p>
               <p>Res je, kar nekaj je odsekov na omrežju državnih cest, kjer se je po izgradnji
               avtocest, ki so postali potem neke priključne, navezovalne ceste, promet na njih
               povečal. Še bolj pa so obremenjeni tisti odseki, kjer se dogaja to, da se določeni
               vozniki tovornjakov skušajo po omrežju državnih cest izogniti določenim cestninskim
               postajam in tako plačilu cestnine.</p>
               <p>Kjer prihaja do teh primerov poskušanja izogibanja plačilu cestnine, lahko rečem, da
               bo ta problem v veliki meri odpravljen z uvedbo elektronskega cestninskega sistema za
               tovorna vozila, katerega Dars načrtuje njegovo uvedbo s 1. 1. 2018.</p>
               <p>Na tem odseku, ki ga omenjate, mi je problematika tudi poznana in tudi Direkcija se
               je že lotila reševanja in že potekajo aktivnosti, s katerimi se bo na tem odseku
               Radenci–Grabonoš izboljšalo to stanje in tudi obnova infrastrukture. Tako so se pred
               slabima dvema tednoma na Direkciji za infrastrukturo sestali predstavniki občine pa
               tudi civilne iniciative, ki se je vključila in opozarjala na to problematiko, in
               dogovorili so se, da se najprej pristopi k omejitvi tovornega prometa. Ustrezno
               signalizacijo, s katero se bo ta promet tovornih vozil na 3,5 tone omejil, ob izjemi,
               da je to mogoče za lokalni promet, predvidevajo, da bo postavljeno nekje v prvi
               polovici meseca junija. Trenutno pa Direkcija še proučuje dve možni varianti za
               postavitev teh omejevalnih tabel, ampak kot rečeno, to bo do sredine junija
               predvidoma razrešeno. Direkcija poleg tega, se pravi, poleg omejitev, načrtuje tudi,
               da bo še v letošnjem letu v okviru rednega vzdrževanja preplastila približno 400
               metrov najbolj kritičnih odsekov, kjer je cesta v najslabšem stanju.</p>
               <p>Kako pa naprej? Direkcija je predlagala, da se finančno in časovno bolj zahteven
               projekt obnove potem uvrsti v proračun za leto 2018 in v nadaljnje proračune ob tej
               prihodnji spremembi proračuna. Vsekakor bomo ta projekt, torej celovito obnovo tega
               odseka, vključili tudi v operativni načrt, šestletni načrt investicij, ki ga
               pripravljamo na ministrstvu in bo predvidoma na Vladi sprejet sredi letošnjega leta.
               Ob predpostavki, da bodo sredstva zagotovljena, tako kot načrtujemo za leto 2018, bi
               se potem v letu 2018 lahko izvedel tudi razpis za izvajalca gradbenih del na katerem
               od teh najbolj kritičnih delov omenjene ceste. Na tem sestanku, ki je bil na
               Direkciji, je bilo občini tudi predlagano, da občina v vmesnem obdobju zagotovi
               projektno dokumentacijo, tako da bo zadeva še hitreje lahko stekla, potem pa se bodo
               ti finančni vložki v okviru sporazuma o sodelovanju tudi ustrezno poračunali. Je pa
               tu jasno, da delitev tovrstnih investicij, kjer so vključeni tudi pločniki, javna
               razsvetljava in te zadeve – torej, pločnik je investicija, ki sodi v pristojnost
               občine, medtem ko je obnova ceste, vozišča, pristojnost Direkcije.</p>
               <p>Toliko mogoče na kratko. Hvala.</p>
            </sp>
            <sp xml:id="SDZ7-Redna-30-2017-05-26.sp119">

               <speaker>PODPREDSEDNIK MATJAŽ NEMEC:</speaker>

               <p>Gospod Franc Jurša, imate besedo, da zahteva dopolnitev odgovora.</p>
            </sp>
            <sp xml:id="SDZ7-Redna-30-2017-05-26.sp120">

               <speaker>FRANC JURŠA (PS DeSUS):</speaker>

               <p>Hvala lepa.</p>
               <p>Moram povedati, da sem z odgovori zadovoljen, bom pa rekel, da bi želel, da se vaše
               besede, gospod minister, udejanjijo, da se dejansko zgodi dejanje. In če se bo to
               zgodilo v naslednjem letu 2018, potem sva temu namenu zadostila, č.e pa ne, pa bodo
               še kakšna dodatna vprašanja v tistem letu. Hvala.</p>
            </sp>
            <sp xml:id="SDZ7-Redna-30-2017-05-26.sp121">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod minister dr. Peter Gašperšič, izvolite.</p>
            </sp>
            <sp xml:id="SDZ7-Redna-30-2017-05-26.sp122">

               <speaker>DR. PETER GAŠPERŠIČ:</speaker>

               <p>Hvala lepa.</p>
               <p>Kot rečeno, koraki so naslednji: sredi junija omejitev prometa, v teku letošnjega
               leta preplastitev najbolj kritičnih odsekov, uvrstitev ceste v proračun, vmes
               izdelava projektne dokumentacije in v naslednjem letu razpis za gradnjo. Hvala lepa.
            </p>
            </sp>
            <sp xml:id="SDZ7-Redna-30-2017-05-26.sp123">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Miha Kordiš bo postavil vprašanje ministrici za delo, družino, socialne zadeve
               in enake možnosti dr. Anji Kopač Mrak.</p>
            </sp>
            <sp xml:id="SDZ7-Redna-30-2017-05-26.sp124">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči.</p>
               <p>Socialna pomoč v tem trenutku znaša slabih 293 evrov, kar je skoraj 100 evrov manj,
               kot je bilo obljubljeno leta 2009. Takrat je uradna ocena pokazala, da je minimum za
               fizično preživetje 385 evrov. Po zakonu je prvi korak za zvišanje socialne pomoči
               ocena minimalnih življenjskih stroškov in ta naj bi bila narejena na vsakih pet let;
               se pravi, bi morala biti narejena najpozneje leta 2014, ko ste bili vi ministrica na
               ministrskem stolčku v vladi Alenke Bratušek. Ampak ni bila. Potem je pa leta 2015
               Vlada podpisala socialni sporazum, kjer je to oceno premaknila v leto 2016. In julija
               lani ste mi odgovorili, da čakate še na podatke iz oktobra 2016, ki bi šele takrat
               postali znani. No, danes je 26. maj 2017, ocene pa še vedno ni, kar je velik problem,
               ker so na to oceno in na vse, kar je s tem povezano, pripete razne oblike socialne
               pomoči. Zato me zanima:</p>
               <p>Kdaj bo izdelana končna ocena?</p>
               <p>Kdo bo odgovoren za zamudo?</p>
               <p>In ker lahko predvidevamo, da bo izračun pokazal najmanj 385 evrov, me zanima:</p>
               <p>Kako boste zagotovili sredstva za dvig denarne socialne pomoči?</p>
               <p>Osnovni problem je namreč v tem, da je ta denarna socialna pomoč prenizka, dodaten
               problem pa je, da je zaradi neživljenjske zakonodaje marsikomu težko še do tega
               drobiža sploh priti.</p>
               <p>V zvezi s tem imam dve vprašanji. Na Centru za socialno delo Ljubljana in v Litiji je
               bilo več primerov, da je center za socialno delo znižal pomoč za 10 odstotkov, razlog
               je bil, citiram, <q>"da ne izkazuje stroškov bivanja."</q> Se pravi, če bi nekdo imel
               lastniško stanovanje, bi po tej logiki dobil polno socialno pomoč. Gospa
               ministrica:</p>
               <p>Ali se vam zdi prav, da se brezdomcu, klošarju zniža pomoč zaradi tega, ker živi
               dobesedno na cesti, ker ne more izkazovati stroškov bivanja?</p>
               <p>Center za socialno delo Šiška je zavrnil vlogo brezdomca za varstveni dodatek – to je
               pa drugo vprašanje. Razlog, brezdomec je imel tri otroke, s katerimi pa že 25 let ni
               bil v stiku. Center za socialno delo je zahteval dokaze, bodisi da ga otroci niso
               zmožni preživljati bodisi da z njimi sklene pogodbo o preživljanju, čeprav, še enkrat
               ponavljam, niso bili v stiku že 25 let.</p>
               <p>Ali se vam zdi prav, da brezdomec ostane brez varstvenega dodatka, nek klošar, čeprav
               nima nikogar, da bi mu pomagal?</p>
               <p>To so moja vprašanja, to je ta neživljenjskost zakonodaje, sploh v njenem
               izvrševanju. Hvala lepa.</p>
            </sp>
            <sp xml:id="SDZ7-Redna-30-2017-05-26.sp125">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Anja Kopač Mrak, izvolite.</p>
            </sp>
            <sp xml:id="SDZ7-Redna-30-2017-05-26.sp126">

               <speaker>DR. ANJA KOPAČ MRAK:</speaker>

               <p>Hvala za besedo, spoštovani podpredsednik. Spoštovani poslanec Miha Kordiš, hvala za
               vprašanje.</p>
               <p>Najprej morda bi bilo treba poudariti, da socialna politika v Republiki Sloveniji
               deluje po načelu vzajemnosti in subsidiarnosti, kar seveda v osnovi kaže, da je
               najprej za potrebno socialno varnost, odgovoren predvsem vsak sam, potem v okviru
               družine in potem pride na vrsto država. Žal, pač tako od vedno je. Tudi v vseh drugih
               evropskih državah je ta princip zelo podoben in ga je pač treba potem implicirati na
               vse ravni in je to osnovno izhodišče socialne politike.</p>
               <p>Kar se tiče minimalnega dohodka, res je, 2009 je bil izračunan, zakonodaja je bila
               sprejeta 2010, začela je pa veljati leta 2012 in potem v okviru teh pet let – torej
               ne 2009, kot ste rekli, ker je potem zakonodaja bila kasneje –, je predvideno, da se
               opravi izračun minimalnih življenjskih stroškov. In res je, v mandatu ministra
               Svetlika so bili prvič po zelo dolgem času, več kot 10 letih, narejeni ti izračuni in
               ti izračuni so bili osnova. Zdaj metodološko vedno pozabite povedati, da je bilo
               tisto izračunano 385, znižano pa ne kar tako, ampak zaradi tega, ker gre za
               začasnost. Ampak to je pač metodologija, ki je bila in je bil poln znesek 288 evrov,
               ki pa je bil žal znižan zaradi gospodarske krize in dejansko omejevanja sredstev tudi
               na tem področju. Žal.</p>
               <p>Kar se tiče novih izračunov, tako kot sem povedala, bistvo je, da mi dobimo podatke,
               torej statistični podatki, SURS je žal zagotovil te podatke, ki so potrebni za ta
               izračun, šele konec lanskega leta. Izračuni se pripravljajo in ko bodo, bo seveda
               analiza. Če bo razlika v tem izračunanem strošku potrebnih minimalnih življenjskih
               stroškov in trenutno veljavnega minimalnega dohodka več kot 20 odstotkov, potem se bo
               minimalni dohodek dvignil in pač za sredstva se bomo morali znotraj Vlade pogovoriti,
               kako, na kakšen način se bodo zagotovila.</p>
               <p>Je pa dejstvo, kot sem povedala tudi prej na poslanskem vprašanju gospe mag. Julijane
               Bizjak Mlakar, da je treba imeti razmejitev tudi do minimalne plače, povprečne plače,
               varstvenega dodatka in marsičesa, kar je s tem povezano.</p>
               <p>Drugo vprašanje, kar se tiče denarne socialne pomoči. V zvezi z nižanjem denarne
               socialne pomoči zaradi neizkazovanja stroškov bivanja v primeru brezdomcev
               ministrstvo meni, da je upravičenost do denarne socialne pomoči in znižanje le-te
               odvisna od vsakega konkretnega primera posebej in torej je nemogoče presojanje, kaj
               je prav in kaj je narobe. Treba je presojati o konkretnem primeru, za to je v osnovi
               odgovoren center za socialno delo, v primeru pritožbe potem vsa ta dejstva upošteva
               Ministrstvo za delo in presodi kot drugostopenjski organ. Torej, nižanje denarne
               socialne pomoči zaradi neizkazovanja stroškov bivanja pa je odvisno dejansko od
               dejanskih bivalnih razmer brezdomca, to je, ali mora za prenočišča dejansko plačati
               ali ne. Skratka, to je stvar postopkov upravnih in drugostopenjskega odločanja, stvar
               Ministrstva za delo.</p>
               <p>Kar se tiče problematike brezdomstva pa. dejstvo je, da z denarnimi sredstvi tega
               vprašanja ni mogoče reševati v celoti, zato mi predvsem namenjamo kar velika sredstva
               letno različnim programom za pomoč brezdomcev. V letu 2016 smo za programe brezdomcev
               namenili milijon 164 tisoč evrov, v letu 2017 milijon 240 tisoč. Ta mreža programov
               za brezdomce zajema preventivne programe in psihosocialno pomoč, vključeni so
               informacijski in svetovalni programi s terenskim delom, programi koordinacije,
               nastanitve, podpore ter izvajanje pomoči in samopomoči, nastanitveni programi,
               programi za socialno vključevanje, aktivacijski programi, namenjeni izboljšanju
               zaposlitvenih možnosti, strokovna pomoč zaradi zasvojenosti, druženje v dnevnih
               centrih, saj je za posameznike pomembno tudi to, ker večina od njih nima razvite
               socialne mreže. Morate pa vedeti, da tudi v Sloveniji izvajamo programe 12 zavetišč
               in en nastanitveni program, ki jih sofinancira Ministrstvo za delo, družine in
               socialne zadeve, in skupaj imajo 324 kapacitet.</p>
               <p>Tako je dejansko treba poleg denarne socialne pomoči, ki so jo deležni, upoštevati
               tudi programe socialnega varstva in tudi programe socialne aktivacije, v katere se
               bodo v prihodnje vključevali tudi brezdomci. Hvala.</p>
            </sp>
            <sp xml:id="SDZ7-Redna-30-2017-05-26.sp127">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Miha Kordiš, zahtevate dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp128">

               <speaker>MIHA KORDIŠ (PS ZL):</speaker>

               <p>Najlepša hvala za besedo, predsedujoči.</p>
               <p>Bom šel tokrat od zadnjega konca navzgor, in sicer pri tako imenovani subsidiarnosti
               in dolžnosti preživljanja, ki pade na potomce nekoga.</p>
               <p>Poglejte, to so stvari iz Družinskega zakonika, ta dolžnost preživljanja, in ta
               klavzula je temeljno protisocialna. Prelaga breme preživljanja na potomce, čeprav
               imamo tudi ustavno zagotovljeno socialno državo in za to socialno državo plačujemo
               davke, saj ne plačujemo davke za TEŠ 6 in podobne SD rabote. Tukaj imamo opravka s
               primerom, ko se predpisi uporabljajo čisto neživljenjsko z enim samim namenom, da se
               varčuje pri revnih. Še posebej to postane očitno v trenutku, ko je bilo treba ta
               mesec najti 24 milijonov evrov za nakup patrij mimo Državnega zbora, takrat SD ni
               imel nikakršnega problema.</p>
               <p>Kar se tiče brezdomcev, poglejte, to niso ljudje, ki jim je luštno v življenju in
               spet imamo opravka z enim primerom, ki je izgubljen v birokratskih mlinih, ko mu je
               center za socialno delo znižal denarno socialno pomoč. To je nekaj, na kar
               brezpogojno ne morem pristati. Vam pa sem v bistvu moralno naslovil vprašanje, na
               katerega ste dali malo nemoralen odgovor, s tem ko ste začeli naštevati postopke in
               do česa vse je nekdo, ki je na cesti, še upravičen in kaj je treba upoštevati za
               tistih nekaj socialnih fičnikov.</p>
               <p>Potem pa še denarna socialna pomoč oziroma izračun življenjskih stroškov. Moje
               vprašanje je bilo:</p>
               <p>Kdaj bo to narejeno, kdo bo odgovarjal za zamudo in kje boste dobili sredstva za dvig
               te denarne socialne pomoči, ki se bo v tem izračunu zagotovo pokazala?</p>
               <p>Na to vprašanje mi niste odgovorili; in, ja, je nastala zamuda, če ne drugače zaradi
               socialnega sporazuma, ki zahteva ta preračun še v letu 2016, pol leta kasneje pa tega
               še kar nimamo in še kar naprej se varčuje pri revnih.</p>
            </sp>
            <sp xml:id="SDZ7-Redna-30-2017-05-26.sp129">

               <speaker>PODPREDSEDNIK PRIMOŽ HAINZ:</speaker>

               <p> Hvala lepa.</p>
               <p>Dr. Anja Kopač Mrak, izvolite.</p>
            </sp>
            <sp xml:id="SDZ7-Redna-30-2017-05-26.sp130">

               <speaker>DR. ANJA KOPAČ MRAK:</speaker>

               <p>Glede tega, koliko damo denarja in za kaj gre denar. Ministrstvo za delo, družino in
               socialne zadeve ves čas poskuša zagotavljati transferje na nivoju. To kažejo
               primerjalni podatki z vidika tako stopnje tveganja revščine, ki pada, in tudi stopnja
               tveganja revščine v Sloveniji je bistveno nižja kot v nekaterih drugih, mnogo bolj
               ekonomsko močnih državah. Lahko si pogledate te podatke, tudi morda iz Grčije si
               lahko pogledate podatke, kjer pač vlada vam podobna stranka, kako uspešno lahko
               narediš prerazporeditev in kako zelo uspešno se vprašanje minimalne plače rešuje tam
               in tudi vprašanje socialnih transferjev in situacija, ki vlada v Grčiji. Zaradi tega,
               ker najbolj enostavno je govoriti, postaviti in izpostaviti in dajati dvom v centre
               za socialno delo in v vse, ki je v okolici, in reči, da je tako ali tako vse, kar se
               dela, zanič.</p>
               <p>Dejstvo pa je, da je bil varstveni dodatek spremenjen, da imamo več uporabnikov
               varstvenega dodatka, da je bila dvignjena minimalna pokojnina, da je regres za
               upokojence, letos ga vsi dobijo, da so bile usklajene pokojnine. Dejstvo je, da se je
               denarna socialna pomoč, ki jo ves čas omenjate, dvignila z 262 evrov na 292 evrov,
               ampak to pozabite omenite, ampak sedaj pač novo vrednost izpostavljate. Da so bili
               dvignjeni otroški dodatki za peti in šesti razred, da so bile dvignjene državne
               štipendije.</p>
               <p>Skratka, veliko tega je bilo postorjeno, ampak vedno se lahko, žal, najdejo tudi
               stvari, ki bi bile lahko in je prostor še za izboljšave – tega nikoli ne trdim –,
               ampak izpostavljati vedno samo eno in primerjati TEŠ in vse druge in politično
               napadati, se mi zdi pa nekorektno, ampak seveda, pač, pričakovati od vas kaj drugega,
               tako ali tako ne gre.</p>
            </sp>
            <sp xml:id="SDZ7-Redna-30-2017-05-26.sp131">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Miha Kordiš, postopkovna zahteva.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp132">

               <speaker>MIHA KORDIŠ (PS ZL):</speaker>

               <p>Seveda zahtevam postopkovno razpravo. Mislim, če je tu kaj nekorektno, je imeti lačne
               revne ljudi v tej državi, govoriti s pozicije Ministrstva za delo o tem, kako ti je
               žal, zato ker ne morete storiti več, hkrati pa glasovati za dodatnih 24 milijonov
               evrov za nakup faliranih patrij. To je nekorektno.</p>
               <p>Veste, kaj je še nekorektno? Sedeti v vladi in delati normalno v vladi in očitno nič
               kaj dosti se razburjati zaradi tega, ko v treh letih mandata z dvema spremembama
               dohodninske lestvice 80 milijonov evrov znižaš dohodnino 10 odstotkom najbogatejšim.
               Na izračun minimalnih življenjskih stroškov pa še kar čakamo in na dvig denarne
               socialne pomoči pa še kar čakamo. In vi ga niste v resnici toliko dvignili, kolikor
               se je – ste ga preprosto vrnili na tisto raven, s katere je bil že odvzet. V Združeni
               levici zahtevamo, da se izvede realen izračun stroškov in da se upošteva pri
               določitvi minimalnega dohodka.</p>
               <p>Odgovora na vprašanje, kdaj bo to narejeno, kdo bo odgovarjal za zamudo, za več kot
               polletno zamudo, in od kje bodo prišla sredstva za dvig denarne socialne pomoči, pa
               tako ali tako od gospe ministrice nisem dobil, ker se raje ukvarja, ne vem, s
               socialno politiko v Grčiji kot z odgovorom na moje vprašanje.</p>
               <p>Socialisti se zavzemamo za to, da bi vsi prebivalci Slovenije živeli dostojno in da
               bi vsak lahko zavrnil izkoriščanje. Dvig socialne pomoči bi bil v tem smislu
               najboljši razvojni in socialni ukrep, zaradi tega ker bi čez noč – strukturno, če
               želite – sistemsko odpravil primere tipa Marof Trade, ker se ljudem ne bi bilo treba
               več zatekati v te hiperizkoriščevalske prakse, zato da bi sploh lahko preživeli. In
               tudi zato, ker nihče ne bi bil prisiljen delati kot prekarec oziroma na črno, bi bil
               kapital primoran v izplačevanje višjih plač. Medtem ko v socialdemokratih pa
               konsistentno hodite po robu socialne politike za revščino. Torej, namesto odprave
               revščine, dajmo ljudi pustiti v revščini in da bodo še zmeraj prisiljeni prevzeti
               kakršnokoli delo, ki jim je ponujeno, in temu rečete, da je vsako delo častno. Take
               perverizije starega delavskega slogana. In pač namenjate brezposelnim, socialnim
               ogroženim in tako naprej samo toliko, da fizično preživijo, ne pa zadosti, da bi se
               izognili revščini. Tukaj socialna pomoč ostaja 300 evrov pod pragom tveganja revščine
               in 90 evrov pod fizičnim minimumom. To je nekaj, na kar socialisti nismo pripravljeni
               pristati, in zato zahtevamo razpravo o odgovoru ali neodgovoru ministrice v Državnem
               zboru.</p>
            </sp>
            <sp xml:id="SDZ7-Redna-30-2017-05-26.sp133">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Kordiš, o vašem predlogu bo Državni zbor odločal v torek, 30. maja, v okviru
               glasovanj.</p>
               <p>Gospod Matjaž Nemec bo postavil vprašanje ministru za javno upravo gospodu Borisu
               Koprivnikarju ter ministru za zunanje zadeve gospodu Karlu Erjavcu.</p>
            </sp>
            <sp xml:id="SDZ7-Redna-30-2017-05-26.sp134">

               <speaker>MATJAŽ NEMEC (PS SD):</speaker>

               <p> Hvala lepa, predsedujoči.</p>
               <p>Znano je, da je eden od izzivov Evropske unije tudi ta, da se uredi področje
               frekvenc, raznoraznih, ki segajo čez mejo; ampak pozor, AKOS, Agencija za
               komunikacijska omrežja in storitve Republike Slovenije je začela izvajati intenzivno
               prakso zmanjšanja območij pokrivanja slovenskega frekvenčnega prostora slovenskih
               radijskih programov. Na Obali, konkretno na južnem Primorskem, iz takšnega okolja,
               bomo deležni v prihodnosti takšne obravnave, zaščite ali pa potencialne zaščite
               tistega, kar bi moralo biti v principu naša neka nacionalna vrednota, zaščita
               tistega, s čimer se uradno zmanjšuje območje, ki ga Slovenija ščiti. Agencija zoper
               italijanske postaje ne bo več mogla vlagati tožb zaradi motenja, saj ne bo več pravne
               podlage. Manjšanje območij se je izvajalo tako, da radijskih programov agencija o tem
               sploh ni obvestila, postopki naj bi potekali na prikrit način. Ko so slovenske
               radijske postaje opozorile na krčenje slovenskega frekvenčnega prostora, pa je
               agencija začela izvajati ustne obravnave, ki potekajo tako, da agencija udeležencem v
               postopku sploh ne posreduje ključnih dejstev. To pomeni, da udeleženci šele na ustni
               obravnavi izvedo relevantna dejstva, pri čemer so slovenske frekvence javno dobro in
               v nobenem zakonu ni podlage, da se mora Republika Slovenija samoiniciativno
               odpovedati pravici ščitenja svojih frekvenc v korist italijanske in hrvaške
               države.</p>
               <p>Po mnenju nekaterih pravnikov ima tako nezakonito zmanjševanje slovenskega javnega
               dobra v korist sosednjih držav vse znake kaznivega dejanja po 348. členu Kazenskega
               zakonika. Zato me zanima – vidim, da gospoda ministra Koprivnikarja ni tu:</p>
               <p>Kako bo Vlada ukrepala v tem primeru?</p>
            </sp>
            <sp xml:id="SDZ7-Redna-30-2017-05-26.sp135">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Karl Erjavec, minister, očitno boste vi odgovarjali.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp136">

               <speaker>KARL VIKTOR ERJAVEC:</speaker>

               <p>Hvala lepa, predsedujoči, za besedo. Hvala tudi za poslansko vprašanje.</p>
               <p>Kot rečeno, poslansko vprašanje je poleg meni naslovljeno tudi ministru za javno
               upravo. Verjetno bom zelo težko kvalitetno odgovoril, vsaj v tistem delu, ki se
               nanaša na Agencijo za komunikacijsko omrežje in storitve, zlasti zato, ker v gradivu,
               ki sem ga jaz prejel, problem krčenja tega območja ni omenjen. Tako težko komentiram
               to zadevo. Lahko pa rečem kot minister za zunanje zadeve, da se mi takšno ravnanje s
               strani agencije zdi nenavadno in bom tudi sam preveril, ali te trditve držijo. Vendar
               glede na to, da omenjate, da potekajo že ustne obravnave, se bom dejansko seznanil,
               kaj se dogaja na tem področju.</p>
               <p>Lahko pa kot minister za zunanje zadeve dam generalen odgovor, v čem je problem teh
               frekvenc in kaj pravzaprav je bilo storjeno, da bi preprečili zlasti te motnje, ki
               prihajajo s strani italijanskih radijskih, pa tudi televizijskih postaj. Problem na
               mednarodni ravni je v tem, da Italija pravi, da ni implementirala teh sporazumov – se
               pravi, gre za mednarodne sporazume na ravni Mednarodne telekomunikacijske zveze. Ti
               mednarodni sporazumi urejajo postopke za umeščanje novih frekvenc in v teh
               mednarodnih sporazumih je tudi določeno, da je treba pridobiti soglasje potencialno
               prizadetih držav. Italija pač pravi, da teh sporazumov ni implementirala, ni sprejela
               in zato ni dolžna ravnati po tem postopku. Zato je bila v letu 2012 ustanovljena
               medresorska vladna komisija, ki se ukvarja s tem problemom. Tudi danes še vedno ta
               komisija obstaja in sprejema določene ukrepe. V zvezi s tem lahko povem, da je bil
               sprožen postopek pred Evropsko komisijo. Gre za mediacijski postopek, v katerem je
               bilo doseženo, da je Italija sprejela poseben zakon in v letu 2016 je ta zakon uredil
               zadeve, ki se nanašajo na televizijski del radiofrekvenčnega spektra.</p>
               <p>Kar se tiče Ministrstva za zunanje zadeve, smo v zvezi s to problematiko dali tri
               diplomatske note, zadnja je bila dana januarja 2017. Moram reči, da odkar sem
               minister za zunanje zadeve, to je od leta 2012, v okviru koordinacijskega odbora
               ministrov – gre za koordinacijo, ki jo vodita oba zunanja ministra in v tej
               koordinaciji sodelujejo različni ministri iz obeh držav, od ministra za okolje,
               infrastrukturo, gospodarstvo in tako dalje, da ne naštevam vseh – je ta tema bila
               vedno tudi predmet obravnave. Lahko povem, da je letos načrtovano, da bi nekje do
               parlamentarnih počitnic imeli to koordinacijsko komisijo ministrov Italija–Slovenija
               tukaj v Sloveniji, in bomo seveda ta problem posebej obravnavali in ga
               izpostavili.</p>
               <p>Naj tudi povem, da v zvezi s tem je predviden za mesec junij, to se pravi v kratkem,
               tudi sestanek v Italiji, in sicer na ekspertni ravni. Moram tudi reči, da dolgo časa
               je bilo zelo težko doseči, da so se sploh strinjali, da bi prihajalo do takšnih
               sestankov. Zadnji je bil, meni se zdi, leta 2014. V zvezi s tem so tudi vložene
               civilne tožbe zoper te motilne radijske postaje, in sicer preko te agencije.</p>
               <p>Bi pa rad tudi opozoril, da se pripravlja predlog zakona, ki bo te dni v Državnem
               zboru, in sicer gre za predlog novele Zakona o elektronskih komunikacijah, in da so
               tam tudi predvideni nekateri členi, ki bi omogočili sprejem ukrepov, ko gre za motnje
               s strani tujih frekvenc, to se pravi tujih radijskih in televizijskih postaj.</p>
            </sp>
            <sp xml:id="SDZ7-Redna-30-2017-05-26.sp137">

               <speaker>PODPREDSEDNIK PRIMOŽ HAINZ:</speaker>

               <p>Gospod Matjaž Nemec, zahtevate dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp138">

               <speaker>MATJAŽ NEMEC (PS SD):</speaker>

               <p>Minister Erjavec, hvala za korekten odgovor.</p>
               <p>Res je, vas sem predvsem vključil, zato da ste seznanjeni z aktivnostmi. Predvsem
               pogrešam ministra Koprivnikarja. Meni ni znano, da bi se opravičil, in me čudi, da
               pri tako pomembnem odgovoru in vse, kar se dogaja v zvezi s tem, tukaj ministra ni.
               Namreč, tema je relativno delikatna. Ne vem, kdo odloča o tem. V filozofiji
               razmišljanja, da najbolj učinkovita raba frekvence je takšna, da se sploh ne rabi. Če
               se ne rabi, potem, izkušnje nas učijo, da italijanske radijske postaje nemudoma
               zapolnijo prazno vrzel. Tako živimo na Primorskem, in ni mi znano, kje se aktualna
               zgodba začne in kje se ta zgodba konča, zato bi od ministra Koprivnikarja pričakoval
               odgovore na to temo, kajti če ne bomo ravnali v prid brana slovenskih frekvenc, potem
               bomo na delikatnem območju ob meji tudi izgubili signal in slovenski jezik.</p>
               <p>Gospod minister Erjavec, bom izkoristil priložnost, ker ste že tukaj, in vas
               vprašal:</p>
               <p>Ali obstaja odgovor s sosednjo Hrvaško ali Italijo, na osnovi katerega mora Republika
               Slovenija zmanjšati svoje frekvence, zato da ne bo mogoče vlagati tožb ali pritožb v
               primeru vdora tujih postaj v slovenski frekvenčni prostor?</p>
               <p>Vem, da je vprašanje nekoliko provokativno. Lahko mi odgovorite samo da ali pa ne,
               ampak ni bila namenjena vam, bila je namenjena vašemu kolegu. Izvolite.</p>
            </sp>
            <sp xml:id="SDZ7-Redna-30-2017-05-26.sp139">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Minister Karl Erjavec, izvolite.</p>
            </sp>
            <sp xml:id="SDZ7-Redna-30-2017-05-26.sp140">

               <speaker>KARL VIKTOR ERJAVEC:</speaker>

               <p>Hvala lepa.</p>
               <p>Najprej dejansko moram opravičiti ministra za javno upravo, gospoda Koprivnikarja. On
               je na neki mednarodni konferenci in me je včeraj prosil, če bi lahko prevzel celotno
               poslansko vprašanje. Vendar, glede na to, da ste izpostavili en del, ki ga pač ni v
               gradivu in tudi nisem seznanjen, sem pač namesto njega opravil to nalogo. Ampak
               vidim, da glede tega vprašanja bo treba te stvari razčistiti in tudi mene osebno
               zanima. Ker glede na to, da bom vodil to skupino, koordinacijo ministrov med Italijo
               in Slovenijo, in tudi odprl to problematiko, je prav, da sem v celoti seznanjen, kaj
               se dogaja.</p>
               <p>Glede tega, da bi bil sklenjen kakšen dogovor, o tem nisem seznanjen. Če bi prišlo do
               neke takšne situacije, mi gotovo ne bi bili temu naklonjeni, bomo pa to preverili,
               ker kot rečeno, mi moramo dobro pripraviti gradivo in izhodišča tudi za ta sestanek,
               ki bo v okviru koordinacije ministrov Slovenije in pa Italije.</p>
            </sp>
            <sp xml:id="SDZ7-Redna-30-2017-05-26.sp141">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Anže Logar bo postavil vprašanje ministru za pravosodje mag. Goranu
               Klemenčiču.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp142">

               <speaker>DR. ANŽE LOGAR (PS SDS):</speaker>

               <p>Hvala, predsedujoči.</p>
               <p>Preiskovalna komisija se za ugotavljanju zlorab v bančnem sistemu se praktično
               vsakodnevno sooča z metodo in delom organov pregona, pa tudi sodne veje oblasti, v
               zadevah bančne kriminalitete. Ne bom povedal nič novega, če bom dejal, da nisem
               zadovoljen z intenzivnostjo in tudi z obsegom pregona bančne kriminalitete. Glede na
               to, da minister za pravosodje včasih tudi sam neposredno komentira posamezne sodbe,
               verjamem, da bo tudi v tem pogledu povedal svoj pogled na pregon bančne
               kriminalitete, če ne drugega zaradi tega, ker ima s tem tudi osebne družinske
               izkušnje glede na to, da je njegova žena pripravljala odškodninske in tudi kazenske
               ovadbe v zadevi Factor banke.</p>
               <p>V bistvu pa vprašanje naslavljam v zvezi z neko sodbo, ki je bila sprejeta pred
               nedavnim, v zvezi z družbo Pein, ko je družbo z omejeno odgovornostjo sodišče oziroma
               direktorja te družbe obsodilo, ker je oškodoval svojo lastno družbo, torej družbo z
               omejeno odgovornostjo. V tem pogledu sprašujem ministra:</p>
               <p>Kje je tu paralela v zvezi s pregonom bančnega kriminala?</p>
               <p>Družba, ki jo je direktor oškodoval in je imela promet približno 300 tisoč evrov v
               svojih najboljših časih in za katero oškodovanje davkoplačevalci nismo plačali niti
               evra, je bilo ugotovljeno, da direktor, samostojni podjetnik, svoje družbe ne sme
               oškodovati, ker se mora, če poenostavim, upoštevati tudi ta družba, ki je privatna,
               kot nekakšno javno dobro. Zdaj pa imamo sicer v nepravnomočnih sodbah nekakšno pravno
               prakso oziroma sodno prakso, ki se vzpostavlja, kjer, recimo, sodnica Maja Letonja za
               oškodovanje Factor banke v višini 8 milijonov evrov, ki smo jo na koncu plačali
               davkoplačevalci, v sodbi ugotovi, da uprava banke ne samo, da je ravnala z dolžno
               skrbnostjo, ampak se je celo ravnala onkraj dolžne skrbnosti uprave banke, ko je dala
               kredit podjetju Merkur v času, ko so bili kazalci že zelo slabi in ko nobena druga
               banka tej družbi ni več ponujala kreditov. V tem pogledu sprašujem za ta dvojna
               merila in, ali ta sodna praksa, ki se zdaj vzpostavlja s to sodbo Vrhovnega sodišča,
               velja samo za deooje in espeje:</p>
               <p>Ali se bo ta praksa prenesla tudi na področje bančne kriminalitete oziroma družbe,
               dedeje in ostale institucije?</p>
               <p>Hvala.</p>
            </sp>
            <sp xml:id="SDZ7-Redna-30-2017-05-26.sp143">

               <speaker>PODPREDSEDNIK MATJAŽ NEMEC:</speaker>

               <p>Besedo ima minister za pravosodje mag. Goran Klemenčič.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp144">

               <speaker>MAG. GORAN KLEMENČIČ:</speaker>

               <p>Spoštovani podpredsednik, hvala za besedo.</p>
               <p>Spoštovani poslanec dr. Anže Logar, postavili ste mi vprašanje, ki je drugačno od
               napovedanega vprašanja v celoti. Vprašanje, ki smo ga dobili, je: <q>"Ministra,
               pristojnega za pravosodje, bom vprašal, kako ocenjuje izpolnjevanje zaveze o
               doslednem pregonu bančne kriminalitete iz koalicijskega sporazuma."</q> Deloma ste tudi
               to v vprašanju nakazali, potem pa ste vprašali nekaj konkretnega. Sploh ne gre za to,
               da tega ne smete vprašati, problem je v tem, da jaz te odločitve ne poznam. Če bi mi
               to vnaprej napovedali, bi jo lahko proučil in bi vam lahko tudi, bom rekel,
               verodostojno odgovoril. Poznam, slišal sem, pogovarjali smo se o spremembi v zadnjem
               času sodne prakse na Vrhovnem sodišču glede enoosebnih družb, ampak sploh nisem
               vedel, da gre za to družbo, kako je družbi ime in kakšna je bila dejanska podlaga.
               Zato, če boste vprašanje zastavili ali pa želeli kakšen pisen odgovor, vam ga bom z
               veseljem v zvezi s tem podal.</p>
               <p>Kar se pa tiče splošnega vprašanja ali pa komentarja, ker ste rekli, da se sami
               srečujete, glede bančne kriminalitete pa tako. Podobno kot vi nisem zadovoljen, kako
               stvari v državi na tem področju tečejo in kako hitro tečejo, najbrž pa imava za to
               sicer nekoliko drugačne razloge ali pa poglede na to. Kot Ministrstvo za pravosodje
               ali pa kot Vlada seveda lahko ustvarjamo samo sistemske pogoje za pregon in
               preiskovanje bančne kriminalitete. In to na treh področjih mi ne moremo preiskovati,
               ne moremo preganjati, ne moremo obsojati. Hvala bogu je tako, ti časi so minili, tega
               ne morete početi tudi vi. Lahko spreminjamo zakonodajo, lahko zagotavljamo kadre in
               materialna sredstva ter lahko skrbimo za izobraževanje in usposabljanje in na tem
               področju. Vem, da se s tem ne boste strinjali, mogoče pa se velja enkrat usesti pa
               pogledati številke, mislim, da v zadnjih 20 letih ni vlade ali pa parlamenta, ki bi
               na tem področju toliko storil v vseh teh treh podatkih. Pod nekatere ste dali tudi
               svoj glas, recimo na področju normativnih sprememb.</p>
               <p>Pa bom šel samo na hitro skozi. Zvišali smo kazni za korupcijska kazniva dejanja,
               podaljšali zastaralne roke za korupcijska kazniva dejanja z 10 na 20 let, okrepili
               učinkovitost pregona davčnih zatajitev in zlorab notranjih informacij. Ta teden ste
               potrdili spremembo naklepa v zvezi s storitvijo kaznivega dejanja zlorabe položaja
               ali zastopanja pri gospodarski dejavnosti, omejili smo možnost zlorabe instituta
               odpusta obveznost v okviru osebnih stečajev, odpravili smo zakonske ovire za
               dodelitev strokovnjakov s posebnimi znanji na specializirano državno tožilstvo,
               določili smo strožje pogoje za odlok nastopa zaporne kazni iz zdravstvenih razlogov,
               sprejeli številne ukrepe za razbremenitev sodišč administrativnih opravil in bolj
               enakomerno obremenitev sodnikov na okrajnih sodiščih. Pred vami bodo še letos, najbrž
               še pred počitnicami ali pa takoj jeseni, obširne spremembe kazenskega postopka, ki
               med drugim vsebuje tudi predloge, ki jih je vaša komisija dala notri glede dostopa do
               bančnih skrivnosti, širjenja kataloga kaznivih dejanj, za katere so možne uporabe
               določenih posebnih preiskovalnih ukrepov. Zaostrujemo pogoje za neupravičene
               odsotnosti na glavnih obravnavah, učinkovitejše vročanje sodnih pisanj, omejujemo
               dolgotrajne sodne preiskave in o tem se bomo lahko pogovarjali, kot rečeno, ko bo
               zadeva zrela oziroma saj je že zrela, je že v parlamentarnem postopku.</p>
               <p>Glede kadrovskih in organizacijskih ukrepov, to je tista druga stvar. Nobena vlada še
               ni zaprisegla toliko novih državnih tožilcev in tožilk, kolikor jih je ta. 15. 9.
               2015 je zapriseglo 30 novih tožilcev. Kar pomeni 15 % povečanje na kadrovskem
               področju od začetka leta 2015. Specializirano državno tožilstvo ima prvič
               specializiran oddelek za civilno konfiskacijo in je popolno popolnjen. Prejšnje leto
               je Ministrstvo za pravosodje iz lastnih kadrovskih kvot, lastnim ljudem smo se
               odpovedali zato, da smo kvote odstopili, da smo pet kvot odstopili Vrhovnemu
               državnemu tožilstvu za zaposlitev petih novih analitikov. Niso jih sprovedli. Upam,
               da bo nov generalni državni tožilec to znal izkoristiti. Verjamem, da bo. Trenutno je
               v teku največja investicija v posodobitev informacijske opreme tožilcev od
               osamosvojitve dalje. Sliši se malo, ampak saj veste, tudi tožilcev ni veliko. v
               začetku maja 2017 je tožilstvo prejelo 130 novih prenosnih računalnikov, do konca
               leta pa bomo dobavili še 525 novih osebnih računalnikov s povsem novo programsko
               opremo.</p>
               <p>V organizaciji Centra za izobraževanje v pravosodju se je prvič lansko leto na mojo
               izrecno zahtevo začel izvajati osredotočen niz seminarjev in delavnic na področju
               gospodarske kriminalitete, prej to preprosto ni bilo na dnevnem redu. Zakaj – so
               različna vprašanja, ker tudi z vidika … no, saj. Bili smo na študijskih obiskih v
               Avstriji, na Islandiji, kot tudi veste. Kakorkoli, če skrajšam. Jaz nisem zadovoljen
               s tem, kako stvari stojijo na tem področju, veste, kako se počasi ta ladja obrača,
               trudimo se in se bomo še naprej, lahko bi bili kje tudi boljši, se strinjam.
               Hvala.</p>
            </sp>
            <sp xml:id="SDZ7-Redna-30-2017-05-26.sp145">

               <speaker>PODPREDSEDNIK MATJAŽ NEMEC:</speaker>

               <p>Dr. Anže Logar, želite besedo za dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp146">

               <speaker>DR. ANŽE LOGAR (PS SDS):</speaker>

               <p>Hvala lepa.</p>
               <p>Tistih 35 računalnikov, ki ste jih dostavili, verjetno bo pomagalo, ampak moje
               vprašanje ni bilo namenjeno kritiki dela pravosodnega ministrstva. V koalicijski
               pogodbi imate, mislim da, zapisano nekako tako, neizprosen boj ali pa preganjanja
               krivcev za nastanek bančne luknje. Mi smo temeljito prečesali portfelje slovenskih
               bank in ugotovili, da se je tam dogajal resen kriminal, da so se tam dogajala
               oškodovanja, financiranja tudi kriminalnih združb in tako naprej in v neki normalni
               družbi se takšna dejanja sankcionira. To se je sankcioniralo na Islandiji,
               sankcioniralo se je še kje drugje in sankcionirati se mora tudi v Sloveniji, če
               hočemo ohraniti zaupanje v pravno državo. Glejte, mi smo na zaslišanjih zaslišali
               priče, ki so kot direktorji posameznih bank neposredno odgovorni za oškodovanje
               davkoplačevalcev preko 100 milijonov evrov, preko 100 milijonov evrov, pa z dotičnimi
               osebami kriminalisti niso opravili še niti razgovora. Ko smo imeli pa tu neko afero
               Snegec snegec v enem posnetku na YouTubu, je pa kolegico Anjo Bah kriminalist v enem
               tednu kasneje, ko je bilo objavljeno na YouTubu, poklical na pogovor. Zdaj imamo na
               nek način banalno zadevo in realno zadevo, pa sta, bi lahko rekli, dve obliki
               pregona. Tam, kjer so res odtekali milijoni, se zadeve zelo počasi premikajo. Tam,
               kjer so pa neke minorne zadeve, je pa pravna država izredno aktualna. In drži,
               naklep, 240. člen, tudi jaz sem ga podprl, eventualni naklep, sprememba, kar bo
               seveda veljalo zgolj vnaprej. In če bo veljalo zgolj vnaprej, jaz upam, da to ne bo
               postal izgovor, da je ravno to dokaz, da se pod prejšnjo zakonodajo ni dalo obsoditi.
               Da bi se temu izognili, je tudi preiskovalna komisija predlagala v sklepih delnega
               poročila ustanovitev specializiranega sodišča. En predlog, ki smo ga dali v zvezi z
               novelo ZUKSB, 33.člen, avtentična razlaga, je Ministrstvo za finance upoštevalo in
               smo ravno v tem tednu podprli. <stage>/ izklop mikrofona/</stage></p>
            </sp>
            <sp xml:id="SDZ7-Redna-30-2017-05-26.sp147">

               <speaker>PODPREDSEDNIK MATJAŽ NEMEC:</speaker>

               <p>Minister Klemenčič, imate besedo.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp148">

               <speaker>MAG. GORAN KLEMENČIČ:</speaker>

               <p>Hvala lepa.</p>
               <p>Jaz mislim, da bi se midva lahko, če bi olupila to čebulo, kot jaz rečem, pa če ne bi
               bilo z vaše strani teh političnih zadržkov, tudi normalno pogovarjala. Ne morete vi
               reči, tistih 35 računalnikov bo pomagalo, če je računalnikov skupaj 655. A veste, to
               ni pošteno. To je prva stvar.</p>
               <p>Druga stvar je. Me veseli, da ste podprli spremembo naklepa. In strinjam se, da bi
               bil pregon najbrž tudi drugačen, če bi to bilo urejeno drugače že od začetka.
               Kazenski zakonik je pa sprejela vaša vlada, 2008 je prišlo to noter. Vem, takrat še
               ni bilo mogoče, verjamem, da to ni bilo zlonamerno. Ampak dejstvo je, da je ta
               rešitev, ki je drugačna od islandske, ki je drugačna od nemške, prišla noter takrat
               pod ministrom Šturmom in pod vlado Janeza Janše. In seveda to, kar smo mi popravili,
               lahko velja za nazaj. Specializirano sodišče, jaz se z vami strinjam, že dolgo časa o
               njem govorimo, pa ne samo, da govorimo, tudi delamo na tem, ampak tukaj se boste pa
               morali strinjati, mi lahko sprejmemo jutri na nujni seji, da bo specializirano
               sodišče, da pač mora obstajati. Če ne bo zelo dobro domišljeno in pripravljeno, če ne
               bo zelo dobro določeno, kaj se zgodi v primerih, ki so trenutno pred specializiranimi
               oddelki, bomo naredili absolutno več škode kot koristi. Da lahko govorimo o
               specializiranem sodišču, morajo obstajati kadrovski in materialni pogoji, in te
               zagotavljamo, v proračunu smo to zagotovili. Zdaj z Vrhovnim sodiščem delamo na tem,
               kako določiti prehodne določbe, da ne bodo tisti primeri, ki so zdaj v teku, kar
               razumete … saj se zavedate, sprememba Senata, ker zdaj pa toliko časa delate tudi na
               tej preiskovalni komisiji, da veste, kako postopki tečejo. To mora biti domišljeno.
               Jaz upam, da bom to še tudi dočakal.</p>
               <p>Kar se pa tiče prioritet in tega, kdo je kdo zaslišan, kdaj pa tako naprej, pa
               mislim, da bi se celo večkrat strinjala, kot na prvi pogled zgleda, ampak tega ne
               morete vi usmerjati, tega ne morem jaz usmerjati. To se sprašujemo, ko imamo tukaj v
               državnem zboru razpravo o poročilih organov odkrivanja in pregona. Hvala.</p>
            </sp>
            <sp xml:id="SDZ7-Redna-30-2017-05-26.sp149">

               <speaker>PODPREDSEDNIK MATJAŽ NEMEC:</speaker>

               <p>Gospod Marko Ferluga bo postavil poslansko vprašanje ministrici za delo, družino,
               socialne zadeve in enake možnosti, dr. Anji Kopač Mrak.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp150">

               <speaker>MARKO FERLUGA (PS SMC):</speaker>

               <p>Hvala za besedo. Pozdrav ministrici in ministroma!</p>
               <p>Zasledil sem podatek, ki mogoče kaže na neko diskrepanco pri tem razumevanju, in
               sicer da dva nezaposlena, recimo mož in žena, ki imata dva otroka, dobita nekako
               socialno podporo v višini tisoč 800 evrov neto, medtem ko imamo pri dveh zaposlenih z
               dvema otrokoma, z minimalno plačo tak absurd, da dobijo manj.</p>
               <p>Pa me zanima:</p>
               <p>Ali ta podatek pri tem prejemanju socialnih transferjev drži in ali je nekako časovno
               omejen?</p>
               <p>Zakaj to sprašujem? Obstaja namreč bojazen, da dejansko s tem nekako tudi sama država
               podpira bolj tiste, ki ne želijo aktivno iskati zaposlitve. In obstaja en strah, da
               ti ljudje, ki dobivajo relativno veliko socialno podporo – pa ne mi zameriti, nisem
               proti socialnim podporam, nisem, se pravi, takšen, kot je bil moj kolega, ultra
               socialist gospod Kordiš, ampak mislim, da sem dokaj zmeren pri teh zadevah.</p>
               <p>To me zanima:</p>
               <p>Ali se razmišlja, da bi to diskrepanco med temi, ki so zaposlenimi in dobijo
               minimalno plačo, in temi, ki niso zaposleni, se pravi brezposelnimi, ki dobivajo to,
               to razliko nekako zmanjšali?</p>
               <p>In druga zadeva, ki me zanima:</p>
               <p>Ali se razmišlja v tej smeri, da bi se, ko da država ta denar, zahtevalo, v
               navednicah zahtevalo, od teh, ki dobijo to, da nekako državi vračajo s tem, da
               pomagajo na primer v domu upokojencev, pri urejanju javnih površin ali kaj
               podobnega?</p>
               <p>Ali je o tem neko razmišljanje na ministrstvu, se pravi, da na nek način vrnejo vsaj
               nek delež državi, državljanom. Se pa verjetno oba strinjava, da je treba spremeniti
               razmišljanje pri podeljevanju teh podpor, da je nekako optimalno za vse deležnike v
               tem procesu, tako da pri plačanem delu in neplačanem delu ne bi bilo prevelike
               razlike. Mislim, da se tu strinjamo. Gre pa za to, da ne sme obveljati ugotovitev, da
               se ne splača delati, ker se dobi podporo. Hvala.</p>
            </sp>
            <sp xml:id="SDZ7-Redna-30-2017-05-26.sp151">

               <speaker>PODPREDSEDNIK MATJAŽ NEMEC:</speaker>

               <p>Ministrica dr. Anja Kopač Mrak, imate besedo.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp152">

               <speaker>DR. ANJA KOPAČ MRAK:</speaker>

               <p>Spoštovani podpredsednik, hvala za besedo. Spoštovani poslanec Marko Ferluga, hvala
               za vprašanje.</p>
               <p>Danes imam nek paket na temo socialnih pomoči in znotraj tega podobno pri vseh treh
               odgovarjam. Bom zdaj začela z malce drugačnega konca. Tako kot smo prej videli, se
               problematizira višina minimalnega dohodka, ki je osnovana na izračunu življenjskih
               stroškov, na košarici nujnih življenjskih stroškov, ki se potem delijo na
               kratkočasne, kjer so vštete nujne življenjske potrebščine. Če gre pa za to, da dlje
               časa ne morem delati, torej za posameznike, ki so nezmožni za delo, se pa v tej
               košarici upošteva tudi izraba pohištva in druge bolj stalne dobrine, če tako rečem.
               To je metodologija, ki je popolnoma v pristojnosti ekonomistov, ki to izračunavajo.
               In to je bila osnova za izračun minimalnega dohodka. Minimalni dohodek je pa potem
               osnova za izračun denarne socialne pomoči in varstvenega dodatka. In ti so najbolj
               osnovni, ko pravite socialna podpora. Medtem ko tisto, kar ste prej izpostavili, je
               pa vprašanje družine, kjer se pa meša ne samo socialna podpora, ampak gre za
               družinsko politiko. In zelo pomemben transfer, ki ga družina dobi, ki ga dobi v
               različni višini, glede na to, s koliko dohodka razpolaga, je predvsem otroški
               dodatek. Otroški dodatek je v bistvu tisto, s čimer zmanjšujemo tveganje revščine
               otrok, ki se v osnovi veže na izhodišče družine. In tu smo dejansko med bolj
               uspešnimi državami, čeprav se nam je tudi v krizi, moramo priznati, povečal delež
               revščine med otroki, kar je absolutno alarmantno, zato smo tudi v številne spremembe
               šli, da smo enostarševske družine drugače obravnavali in podobno. V teoriji je
               absolutno vedno tako, da sledimo minimalnim življenjskim stroškom na eni strani in na
               drugi strani delu. Torej, da se mora v osnovi izplačati delo in ne more nekdo biti na
               boljšem s socialno pomočjo in drugimi transferji, kot je tisto, kar se dobi iz
               dohodka iz dela. In tu pridemo do vprašanja gospodarstva, tistega, kar vedno pravim,
               dodane vrednosti gospodarstva, in vprašanje povprečne plače, to je osnovno, in potem
               glede na to tudi določanje s strani države regulacije minimalne plače in tu smo vse
               blizu 300 evrov, 600 evrov, tisoč evrov. Pri čemer morate upoštevati, da sta dve
               tretjini zaposlenih pod povprečno plačo v Republiki Sloveniji, ki znaša neto tisoč 50
               evrov. Torej, dve tretjini zaposlenih imajo med 614 evrov in tisoč 50 evrov. Potem pa
               tu znotraj regulirati, koliko je otroškega dodatka, in predvsem upoštevati, če gre za
               družino, ki ima več otrok in nimajo dohodka, dobijo za vsakega otroka 120 evrov.
               Seveda tega ne moreš primerjati s tistim, ki dela in ne dela. Tako se tu znotraj
               najbolj približajo, so majhne razlike med družino, ki je brezposelna, in družino, ki
               dela, predvsem pri družinah, ki imajo več otrok, zaradi tega, ker otroški dodatek v
               vrednosti 120 evrov najbolj vpliva na to. Ampak če pogledamo družino z dvema
               otrokoma, je razlika med tistima, ki prejemata minimalno plačo in hkrati uveljavljata
               vse možne transferje, ker oni imajo pravico tudi do tega, in subvencija razpolaga s
               417,69 evra več dohodka kot družini, v kateri sta oba starša brezposelna in
               uveljavljata vse pravice in olajšave, ki so jim na razpolago. Pri teh izračunih pa ni
               upoštevana možnost subvencij najemnine, ki jo nekdo prejema, če je upravičen. Torej
               razlike je nekaj, je pa seveda vprašanje, če je delo na črno in vse to, kar je, ampak
               to so neke nelegalne prakse, ki so stvar nadzora. Jaz vedno pravim, da je treba
               gledati tudi vlogo vsake posamezne institucije in predvsem razpoložljiv dohodek s
               strani FURS in drugih institucij.</p>
               <p>Dejansko vsi strokovnjaki ugotavljajo, da s samo pasivno socialno politiko, torej
               transferno politiko ne moremo iti višji zaradi, stanja na trgu dela. Zato so tako
               pomembni socialna aktivacija in programi socialne aktivacije, ki v bistvu daje ljudem
               možnost, da jih spodbudijo k temu, da se spreminja odnos do dela, dajo pa te snovne
               socialne in zaposlitvene kompetence, da jih bomo lahko približali v programe aktivne
               politike zaposlovanja. Znotraj tega zelo veliko razmišljamo tudi o možnih izhodih,
               torej ko bo nekdo 11 mesecev vključen v dolgotrajni program socialne aktivacije, kam
               potem, možnosti zaposlitve. Razmišljamo tudi o prilagoditvi obstoječih javnih del, da
               bodo v lokalnem okolju lahko ti ljudje opravljali delo po različnih izvajalcih
               znotraj javnih zavodov in bo … <stage>/ izklop mikrofona/</stage></p>
            </sp>
            <sp xml:id="SDZ7-Redna-30-2017-05-26.sp153">

               <speaker>PODPREDSEDNIK MATJAŽ NEMEC:</speaker>

               <p>Gospod Marko Ferluga, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-30-2017-05-26.sp154">

               <speaker>MARKO FERLUGA (PS SMC):</speaker>

               <p>Hvala.</p>
               <p>Hvala, ministrici, se strinjam. Mislim, da prihajamo vedno bolj na tisto, da bomo
               enkrat morali začeti vse te dodatke nekako nehati ločevati in jih dati na skupni
               imenovalec, da bo potem neka velika preglednost. Zdaj se z otroškimi dodatki in vsemi
               ostalimi socialnimi transferji izgubi fokus.</p>
               <p>Z vami se tudi strinjam, da je treba to, kar ste nazadnje omenili, dejansko gledati
               na to, da ljudje, ki bodo dobili socialno pomoč in socialne transferje, začnejo tudi
               razmišljati in vedeti, da pa nekaj vseeno morajo vrniti državi, v smislu nekega dela
               na javnih površinah, kot sem povedal, pomoči v domu upokojencev ali pa v zdravstvenih
               domovih ali kjerkoli, kot nek tak suport, da ta denar ni samoumeven, da se samo tako
               daje, kot je. Daleč od tega, da naj ne bi dobili te socialne podpore, pa daleč od
               tega, da si tega ne zaslužijo zaradi teh in drugih razlogov, ampak gre tudi za to, da
               se potem tudi odnos do dela nekako daje. Ker imamo veliko ljudi, verjetno tudi vam
               govorijo, da se dejansko eni pripopajo na to socialno pomoč in se jim dobesedno ne
               splača delati. In jaz bi apeliral na vas, da poskušate temu nekako priti na konec in
               da pokažemo, da smo neka država, ki ceni delo, in absolutno se ceni tudi socialna
               pomoč, ko je, ko je in kolikor je potrebno. Toliko z moje strani. Hvala.</p>
            </sp>
            <sp xml:id="SDZ7-Redna-30-2017-05-26.sp155">

               <speaker>PODPREDSEDNIK MATJAŽ NEMEC:</speaker>

               <p>Ministrica, imate besedo, izvolite.</p>
            </sp>
            <sp xml:id="SDZ7-Redna-30-2017-05-26.sp156">

               <speaker>DR. ANJA KOPAČ MRAK:</speaker>

               <p>Vsekakor bi v idealni situaciji bilo to najbolj primerno. Jaz vedno govorim, da
               verjamem v solidarnost, ampak naj bi bila ta odgovorna – torej, da bi vsak takrat, ko
               res ne more, šel po pomoč, ki bi mu bila potem zagotovljena. Ampak, žal takšnih
               idealnih situaciji ne živimo in po zakonodaji, če pogledamo, je prejemanje denarno
               socialne pomoči pogojeno s tem, da je posameznik pripravljen sprejeti kakršnokoli
               delo. Torej ni več varovalke tako, kot je, če prejemaš denarno nadomestilo, si na
               zavodu za zaposlovanje, kjer je tvoja razpoložljivost za delo, če tako rečem, omejena
               s primernostjo in ustreznostjo zaposlitve, ki je vezana na tvojo izobrazbo. Ko si ti
               prejemnik denarno socialne pomoči, moraš sprejeti vsako ponujeno delo. Mi uvajamo
               zdaj povezavo informacijskih sistemov med zavodom za zaposlovanje in centri za
               socialno delo, preko socialne aktivacije, da bodo ti podatki dosegljivi. Je pa tudi
               tukaj veliko razprave, če bi poslušali na primer tudi stališče Fakultete za socialno
               delo, je vprašanje, do kam ohranjati dostojanstvo ljudi. Tukaj je zelo tanka meja,
               kjer ta paternalističen odnos države, ko poveš nekomu, ki nima, ki je v stiski, kaj
               mora vse reševati, kako mu to dostojanstvo ohraniti, hkrati pa ga ne pusti, da v
               nekih svojih razmerah, kjer se ljudje vedno navadimo na tisto, kar smo in po
               določenem času nimamo več te svoje, da spreminjamo stvari, kako ga na primeren način
               spodbuditi, da bo. Tukaj pri socialni aktivaciji imamo številne debate s stroko, ali
               je primerno, da se pogojuje, da si prejemnik denarno socialne pomoči in če meni tvoj
               svetovalec, da je zate primerno, da se vključiš v program socialne aktivacije, da to
               moraš sprejeti, drugače je določena sankcija tudi z vidika denarno socialne pomoči.
               Tu je bilo v Državnem svetu izrazito stališče izpostavljeno, ko smo imeli to debato,
               da tega ne bi smelo biti. Moje osebno mnenje je, da spodbuda mora biti, ker enostavno
               drugače se ljudje težko …, je pa treba držati neko dostojanstvo in tukaj znotraj
               pustiti tudi v določeni meri diskrecijo, ko gre za primere, ali da je potrebno
               varstvo. Skratka, treba je opolnomočiti socialne delavce, če tako rečemo, jim dati
               dovolj časa, da bodo lahko ljudem potem po diskreciji, ampak osnovno pa vsekakor mora
               biti za delo in država mora ponuditi programe, da bomo te ljudi lahko spravili, ker
               povečevanje deleža dolgotrajnih prejemnikov DSP je največji problem, če pogledamo ali
               stopnjo tveganja revščine, tukaj nismo problematični, to pa mene najbolj skrbi.
               Socialna aktivacija je res en tak pomemben element, ki ga zdaj uvajamo in tudi z
               reorganizacijo centov in z vsem tem in to povezavo z zavodom, kjer bomo morali
               storiti korak naprej. Hvala.</p>
            </sp>
            <sp xml:id="SDZ7-Redna-30-2017-05-26.sp157">

               <speaker>PODPREDSEDNIK MATJAŽ NEMEC:</speaker>

               <p>Gospod Danijel Krivec bo postavil poslansko vprašanje ministru brez resorja,
               pristojnemu za Slovence v zamejstvu in po svetu, gospodu Gorazdu Žmavcu.</p>
               <p>Izvolite, gospod Krivec.</p>
            </sp>
            <sp xml:id="SDZ7-Redna-30-2017-05-26.sp158">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani podpredsednik. Lep pozdrav ministrici, ministru,
               kolegicam in kolegom!</p>
               <p>Verjetno se bo minister z menoj strinjal, da je slovenski jezik zelo pomembno sidro
               za Slovence tako v zamejstvu kot po svetu in eden od pomembnih faktorjev za
               ohranjanje slovenstva.</p>
               <p>Zato ministra sprašujem:</p>
               <p>Ali držijo informacije, da namerava Avstrija v imenu tako imenovanih reform, ki
               predvidoma zmanjšujejo slovenistične programe, odpovedati tako slovenistiko na Dunaju
               kot tudi slovenistiko v Gradcu?</p>
               <p>Namreč temu tamkajšnji profesorji nasprotujejo. Zdaj, glede na to, da se v zadnjem
               času kar nekaj stvari na Koroškem spreminja, je mogoče to tudi zelo negativen signal,
               in glede na to, da s te bili v zadnjem tednu veliko na avstrijskem Koroškem, tudi z
               vladno delegacijo, me zanima, ali so bili glede tega tudi kakšni razgovori oziroma
               kakšne so zadnje informacije.</p>
               <p>Ali se je urad odzval na te informacije v smislu preprečitve takih postopkov?</p>
               <p>Kot drugo me pa zanima ena zadeva. Glede na to, da je bilo na vaš urad naslovljeno
               tudi novinarsko vprašanje glede tega s strani tednika Demokracija in da je bil
               odgovor, naj se obračajo na informacijskega pooblaščenca oziroma naj določena
               vprašanja izpolnjujejo preko obrazcev informacijske pooblaščenke, se mi zdi, da je to
               neka čudna praksa, kajti do sedaj so bili novinarji tisti, ki so z ministrstvi
               normalno komunicirali. Predvsem zato, ker Demokracija veliko piše o zamejski
               problematiki, je bil ta odgovor s strani urada še toliko bolj nenavaden.</p>
               <p>Zato me zanima tudi:</p>
               <p>Ali je to neka nova praksa ministrstva glede tega?</p>
               <p>Ali je to sploh še neka normalna odzivnost ministrstev, ker gre dejansko za neko
               dodatno birokracijo?</p>
               <p>Če si pogledamo obrazec, ki zahteva vpogled v te informacije, je na nek način za
               novinarje res malo ponižujoč. Tako da, prosim za oba odgovora.</p>
            </sp>
            <sp xml:id="SDZ7-Redna-30-2017-05-26.sp159">

               <speaker>PODPREDSEDNIK MATJAŽ NEMEC:</speaker>

               <p>Gospod minister, izvolite, imate besedo.</p>
            </sp>
            <sp xml:id="SDZ7-Redna-30-2017-05-26.sp160">

               <speaker>GORAZD ŽMAVC:</speaker>

               <p>Spoštovani podpredsednik, spoštovani poslanke, poslanci, spoštovana kolegica
               ministrica!</p>
               <p>Spoštovani poslanec Danijel Krivec, glede tega vprašanja, ki ste ga naslovili na
               mene, ali držijo te informacije, da namerava Avstrija v imenu teh reform odpovedati
               tako slovenistiki na Dunaju kot tudi v Gradcu, vam moram reči, da sicer vprašanje
               sodi tudi na Ministrstvo za izobraževanje, vendar pa se zavedam, da se oba izredno
               zavedava tega pomena, kot ste ga tudi uvodoma rekli, da je slovenski jezik za zamejce
               in Slovence v svetu izrednega pomena, in da je naša politika, da dejansko ohranjamo
               lektorate, in da je tudi naša politika, da delamo na tem, da gradimo nove lektorate.
               Tako da gremo po tej poti in se izredno močno držimo te poti. Zaradi tega sem bil
               toliko bolj senzibilen na to vaše vprašanje in pa tudi na pismo, ki je krožilo,
               neformalno pismo, da se razmišlja o nekih spremembah, sem tudi zadolžil veleposlanika
               v Republiki Avstriji gospoda Rahtena. 24. maja je opravil razgovor pri rektorju in
               prorektorju Dunajske univerze in moram v zadovoljstvo obeh ugotoviti, da je dobil ta
               odgovor 24. 5. in mi je tudi posredoval ta odgovor, da je rektor, da sta oba
               zagotovila, da to ne drži, da ostajajo na tej politiki in da zagotavljajo, da
               slovenistika ostaja na Dunaju, v Gradcu in v Celovcu, da pa je seveda manjši obseg
               razlog tudi določenih koordinacij in koordinativnosti, ki jih uvajajo znotraj
               univerze, dejansko stvar notranje organizacije univerze. Naredili bodo pravzaprav
               vse, da se program izvaja v celoti. Istočasno moram reči, da je bilo na vprašanje,
               ali je dosedanja lektorica gospa Elizabeta Jenko, ki je poslala neko pismo okoli teh
               vprašanj, pravzaprav še vedno zaposlena na univerzi. Je, vendar je bila
               prerazporejena na neko področje didaktike, da pa zdaj poleg nje redno opravlja tudi
               mesto profesorja gospod Emmerich Kelih, sicer koroški Slovenec, in da tečejo
               aktivnosti normalno.</p>
               <p>Istočasno sem jaz, zato mislim, da je to zelo dobro, da smo na to reagirali, in
               dobro, da smo ta uradni informativni razgovor opravili, da smo dobili to potrditev s
               strani veleposlanika. Jaz moram reči, da sem zadovoljen, ker sem bil včeraj,
               predvčerajšnjim na tej 60-letnici slovenske šole skupaj z obema predsednikoma. Tudi
               tu smo na nek način izrazili zadovoljstvo, da so zelo pomembni ta šolski sistem
               dvojezičnosti in slovenske gimnazije in da imajo izredno velik pomen tudi lektorati.
               Zahteval sem pa tudi od Ministrstva za izobraževanje, ker je pač to področje, za
               katerega je odgovorno, da mi posreduje tudi mnenje. Mi je tudi Brenčičeva odgovorila,
               da je dejansko bila v stiku z dr. Svetlikom, ki je tudi posredoval pismo 16. 1. na
               rektorat na Dunaj, in dobil potem tudi 28. 2. odgovor, da tečejo postopki normalno.
               Tako da jaz mislim, da smo lahko, kar se tega tiče, sorazmerno mirni. Ni pa bilo nič
               slabo, da smo reagirali. Mislim, da je naša politika, zato tudi vaše vprašanje, čim
               ste mi tu postavili vprašanje in pa na pismo, ki je tudi krožilo, sem bil na to
               pozoren in mislim, da je ta reakcija dobra in nam daje pač neko možnost, ker je tudi
               rektor dal odgovor, da se misli srečati z novim rektorjem univerze v juniju in da
               bosta nadaljevala te razgovore oziroma te aktivnosti.</p>
               <p>Sicer pa moram še reči, moja naloga je pa tudi to in imam veliko željo, jaz bom 6.
               junija na obisku v Bruslju in bom tudi 6. obiskal rektorat in imam tudi srečanje z
               vodstvom univerze, se pravi širiti to idejo s temi rektorati. Tudi na osnovi
               lanskoletnega obiska, ki sva ga imela s predsednikom Pahorjem v Argentini, sem jaz
               potem imel obisk tudi v Sao Paulu, kjer mi danes veleposlanik sporoča, da vodijo
               aktivnosti okoli tega, da bi naredili vse, da bi se ta univerza v Sao Paulu začela
               vključevati v možnost, da ustanovi tudi rektorat slovenščine.</p>
               <p>Kar pa se tiče vprašanja novinarjev, pa jaz moram reči, da smo … <stage>/ izklop
               mikrofona/</stage></p>
            </sp>
            <sp xml:id="SDZ7-Redna-30-2017-05-26.sp161">

               <speaker>PODPREDSEDNIK MATJAŽ NEMEC:</speaker>

               <p>Hvala, minister, čas je potekel. Danijel Krivec, imate besedo za dopolnitev odgovora,
               za zahtevo dopolnitve odgovora.</p>
               <p>Izvolite.</p>
            </sp>
            <sp xml:id="SDZ7-Redna-30-2017-05-26.sp162">

               <speaker>DANIJEL KRIVEC (PS SDS):</speaker>

               <p>Ja, najlepša hvala ministru za ta del odgovora. Tudi z odgovorom sem zadovoljen in
               tudi vesel, da se je zadeva bi rekel pokrenila in da so odgovori s strani obeh
               univerz pozitivni. Se pravi, da je bila ta informacija mogoče samo neka
               dezinformacija.</p>
               <p>Vendar je pomembno, da se tudi na take informacije čim prej odzovemo. Zato me še
               toliko bolj čudi, da ste na uradu na tak način odreagirali do vprašanja, ki je bilo
               zastavljeno s strani novinarjev in jih napotili na obrazce, ki obstajajo za to, da se
               uradno zaprosi za neko informacijo, glede na to, da ste rekli, da je bil že februarja
               odgovor univerze, ki je govoril o tem, da se ta zadeva rešuje. Namreč ta obrazec
               zahteva od nekega novinarja, da se na obrazcu opredeli o tem, ali morda že te
               informacije niso kje javno dostopne, ali je ta objekt sploh zavezanec in tako
               naprej.</p>
               <p>Hočem reči, da bi rad slišal vaš odgovor:</p>
               <p>Ali je to zdaj nova praksa vašega urada, da se morajo novinarji, ki zaprosijo za neko
               informacijo, v skladu z nekim postopkom, ki ni najbolj običajen za novinarsko stroko,
               obračati vas ali bo v prihodnje vseeno odprtost vašega urada in posredovanje
               informacij nekako na nivoju, kot je bilo pred tem?</p>
            </sp>
            <sp xml:id="SDZ7-Redna-30-2017-05-26.sp163">

               <speaker>PODPREDSEDNIK MATJAŽ NEMEC:</speaker>

               <p>Izvolite, gospod minister.</p>
            </sp>
            <sp xml:id="SDZ7-Redna-30-2017-05-26.sp164">

               <speaker>GORAZD ŽMAVC:</speaker>

               <p>Spoštovani poslanec, kar se tiče novinarskih vprašanj, mi smo bili zmeraj odprti, smo
               odgovorili in odgovarjamo na vsa vprašanja. Mi morda v tistem času še nismo imeli teh
               jasnih odgovorov in smo dejansko hoteli oziroma je bilo izpostavljeno, naj se bolj
               opredelita interes in pa vsebina odgovora. Sicer pa mi želimo, da se predvsem
               pojavljajo vprašanja in odgovori na tematiko, ki je predvsem iz našega področja. Na
               vsa ta vprašanja bomo tako zdaj kot tudi v bodoče odgovarjali.</p>
               <p>Kar se pa tiče tega našega vprašanja lektorstva, pa mislim, da gospod Danijel Krivec
               – se zahvaljujem, da smo si tukaj enotni –,gradimo na tem naprej. Naša politika bo,
               da gradimo in odpiramo nove lektorate, ker je to lahko ena največja garancija, da
               dejansko z lektorati zagotavljamo kvaliteto učenja slovenskega jezika. S tem tudi
               Slovenija lahko postaja večja. Hvala lepa.</p>
            </sp>
            <sp xml:id="SDZ7-Redna-30-2017-05-26.sp165">

               <speaker>PODPREDSEDNIK MATJAŽ NEMEC:</speaker>

               <p>Gospod Primož Hainz bo postavil poslansko vprašanje ministrici za okolje in prostor
               gospe Ireni Majcen.</p>
               <p>Izvolite, gospod Hainz.</p>
            </sp>
            <sp xml:id="SDZ7-Redna-30-2017-05-26.sp166">

               <speaker>PRIMOŽ HAINZ (PS DeSUS):</speaker>

               <p>Hvala lepa za besedo, gospod podpredsednik. Lep pozdrav, gospa ministrica Irena
               Majcen.</p>
               <p>Na Vrhniki je prišlo do izjemnega dogodka, ki se v bistvu ne bi smel zgoditi. Prišlo
               je do požara v podjetju Kemis, v katerem sežigajo zelo nevarne odpadke. Prišlo je do
               požara, prišlo je do gašenja in seveda do ekološke katastrofe, ki bi lahko bila
               seveda še večja, če ne bi gasilci odlično opravili svoje naloge. Posledice bi lahko
               bile še veliko hujše, gre pa za hude posledice za zdravje ljudi, gre za zdravje otrok
               in seveda celotno favno in floro ekološko prizadetega dela občine Vrhnika, ki pa je,
               kar pa je seveda po svoje tragično, rob Ljubljanske barja, torej rob Nature 2000, in
               seveda v neposredni bližini parka Ljubljansko barje.</p>
               <p>Podjetje Kemis je od začetka skrivalo podatke. Trdim, prepričan sem, ne glede na to,
               kaj govorijo. Nekateri odgovorni organi so blažili informacije in pod tem vplivom
               blaženja teh informacij sem tudi sam, pred enajstimi dnevi je bil požar, pred enim
               tednom sem sestavil to vprašanje. Če bi ga danes postavljal, če bi ga danes
               sestavljal, ker smo pač preložili za teden dni to točko dnevnega reda, bi seveda
               postavil vprašanje tudi Ministrstvu za obrambo, tudi Ministrstvu za zdravje, tudi
               Ministrstvu za kmetijstvu, danes pa imam tu vprašanje samo za vas.</p>
               <p>Zato ne bom postavil tistega vprašanja, ki sem ga takrat postavljal, ampak preprosto,
               gospa ministrica:</p>
               <p>Kje smo v tem trenutku?</p>
               <p>Če nam lahko poveste nekaj osnovnih informacij?</p>
            </sp>
            <sp xml:id="SDZ7-Redna-30-2017-05-26.sp167">

               <speaker>PODPREDSEDNIK MATJAŽ NEMEC:</speaker>

               <p>Ministrica, izvolite, imate besedo.</p>
            </sp>
            <sp xml:id="SDZ7-Redna-30-2017-05-26.sp168">

               <speaker>IRENA MAJCEN:</speaker>

               <p>Spoštovani podpredsednik, spoštovane poslanke, spoštovani poslanci!</p>
               <p>Je ta dogodek na Vrhniki v začetku dogajanja bil predstavljen na podlagi takrat
               znanih podatkov? S tem se strinjamo, res pa je, da je kasnejše dogajanje pokazalo in
               Ministrstvo za okolje in prostor je aktiviralo vse svoje razpoložljive sile, da je
               potrebno pri tem dogodku pomagati in sodelovati, kolikor je v naši pristojnosti.</p>
               <p>Težave glede podatkov – danes ob štirih je tiskovna konferenca na Vrhnik, in bodo
               predstavljeni podatki, ki bodo tudi bolj detajlni, kot so bili vsi podatki do sedaj,
               bodo zadovoljili krajane. Sama na žalost s temi podatki ne razpolagam, ker v samem
               izvajanju razpolagam samo s podatki, ki jih je 16. 5. 2017 popoldan, to je približno
               18 ur po nastanku požara, Agencija Republike Slovenije za okolje in Nacionalni
               laboratorij za zdravje, okolje in hrano zajela v času od takrat. Šlo je pa predvsem
               pri Tojnici, torej vodotoku, gre za ugotavljanje onesnaženja vode. Ob samem začetku
               požara je bila aktivirana enota, to je mobilna enota, imenovana s kratico ELME
               Inštituta Jožef Štefan. Težko ocenjujem, ali je že v tistem času, ko je ta mobilna
               enota odvzela vzorce iz potoka Tojnice, le-ta bil kontaminiran ali ne. Nekako je ta
               kontaminacija maščobnih gošč, oljnih gošč, sama bi rekla, da je to pravzaprav skupek
               vseh snovi, ki so nastale pri gorenju in bi se pravzaprav morale zaustaviti v
               bazenih, lovilnih bazenih odpadne vode, torej kdaj natančno je prišlo do zapolnitve
               te posode in preliv v vodotok, bo mogoče pokazala nadaljnja preiskava. 16. 5. je ta
               vodotok Tojnica ob prihodu naših služb na teren že bil močno onesnažen, zato se je
               nemudoma aktivira Direkcija za vode Republike Slovenije. Pozvan je bil koncesionar
               VGP Drava Ptuj, ki ima koncesijo za čiščenje celinskih voda in preprečevanje
               onesnaženja vodnih in priobalnih zemljišč. Pripeljala se je ustrezna mehanizacija in
               vstop v vodo. Čeprav je treba povedati, da je že v tem času s kapacitetami, s
               kakršnimi so razpolagali, podjetje Kemis samo pristopilo k čiščenju. Ker pa se je na
               začetku ocenjevalo, da je teh gošč 10 kubičnih metrov, pa se je kasneje ob črpanju
               izmerilo 70 kubičnih metrov teh gošč, je pravzaprav tudi VGP Drava Ptuj prišel
               pomagati SVOM, to je Služba za čiščenje obale in morja in sam Hidrotehnik, ki ima
               koncesijo za upravljanje voda na tem območju. Treba je bilo te maščobne gošče
               mehansko odstraniti, kar je bilo tudi izvedeno do petka, ko so se napovedale večje
               padavine. Sama sem si ta vodotok ogledala v četrtek popoldan oziroma proti večeru,
               takrat so nameščali črpalko z odvodnimi cevmi, da se v primeru večjih padavin naredi
               obvod ob delu, kjer je bil potok najbolj onesnažen, v približni izmeri 100 kvadratnih
               metrov. In prav to delo je preprečilo, da potok Tojnica ni onesnažil Ljubljanice,
               kjer pa bi bil obseg onesnaženja mnogo bolj katastrofalen.</p>
            </sp>
            <sp xml:id="SDZ7-Redna-30-2017-05-26.sp169">

               <speaker>PODPREDSEDNIK MATJAŽ NEMEC:</speaker>

               <p>Gospod Primož Hainz, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-30-2017-05-26.sp170">

               <speaker>PRIMOŽ HAINZ (PS DeSUS):</speaker>

               <p>Hvala lepa.</p>
               <p>Gospa ministrica, vem, da je poglavij, o katerih bi lahko tu govorili, veliko in da
               ne rečem cele ure. Tisto, kar bi posebej podčrtal, je seveda vprašanje zdravja ljudi.
               Namreč, problem je bil v tem, da so se otroci dva dni že igrali v tistem pesku in so
               rekli, saj ni nič hudega. Gasilci, bo treba poskrbeti verjetno, so nekateri prizadeti
               oziroma imajo nekateri lahko posledice in tako naprej. Tudi občani sicer imajo
               težave. Lahko bi govorili tudi o odgovornosti. Tu seveda moram reči, da Kemis je
               nedvoumno odgovorno podjetje, torej kot del Gorenja seveda. Odgovorna je po svoje
               seveda tudi občina. Tudi tisti državni organi, ki so preveč pomirjali. Ampak tisto,
               kar je bistvo in kar hočem povedati, Vrhnika je občina, ki je imela velike razvojne
               probleme, ko so ljudje zgubili službo in seveda na nek način tudi moralno identiteto,
               Industrija usnja Vrhnika in še nekatera druga podjetja. Ampak Vrhnika si je nato
               ustvarila neko novo identiteto kulturnega in ekološkega centra na tem delu barja. To
               se jim sedaj sesuva. Sesuva zato, ker so ugotovili, da imajo ne samo Kemiks, imajo
               tudi Unichem imajo tudi Gramex, imajo Siliko, imajo izjemno močan vojaški radar, ki
               seveda seva, in seveda tudi bližnji Fenolit v bližnji Borovnici. In seveda na nek
               način se bo morala pravzaprav država in podjetja predvsem tem ljudem oddolžiti za
               neko nadomestilo, karkoli, ker tu se jim moralno, identitetno, če hočete, sesuva
               zgodba lastnega kraja, ki so ga postavili popolnoma na novo.</p>
               <p>In končam seveda, da se ne bom potem mimo poslovnika oglašal, hotel sem predlagati,
               da bi imeli razpravo v Državnem zboru ampak, ker pa so medtem kolegi Socialne
               demokratske stranke sklicali sejo Državnega zbora na to temo … <stage>/ izklop
               mikrofona/</stage></p>
            </sp>
            <sp xml:id="SDZ7-Redna-30-2017-05-26.sp171">

               <speaker>PREDSEDNIK DR. MILAN BRGLEZ:</speaker>

               <p>Ministrica za okolje in prostor, gospa Irena Majcen, imate besedo za dopolnitev
               odgovora.</p>
            </sp>
            <sp xml:id="SDZ7-Redna-30-2017-05-26.sp172">

               <speaker>IRENA MAJCEN:</speaker>

               <p>Hvala.</p>
               <p>Strinjam se, da so gasilci v svojih intervencijah naredili največ, kar je bilo v
               preprečevanju nadaljnjega ali pa še večjega obsega nesreče. Tu jim je samo se za
               zahvaliti in čestitati. Bilo je aktiviranih veliko enot. Dejstvo pa je, da so tudi
               udeleženci, ki so izvajali ta čistilna dela v potoku Tojnica, bilo jih je okoli 30,
               deležni pohvale. Jim izrekam to pohvalo, nesebično so se lotili tega dela, se pa na
               njih na nek način malo pozabi. Namreč, vsa ta količina 70 kubičnih metrov teh gošč,
               prelito v Ljubljanico, bi pomenilo, da bi seveda vse te gošče onesnažile ne samo
               Ljubljanico, Savo in potem naprej vse do izliva.</p>
               <p>Glede obratovanja v nekih okoljih – tega ne morem komentirati. Dejstvo je, da
               občinsko politiko vodijo župani in prizadevanja, kakršna občani želijo od svoje
               občine, so seveda legitimne zahteve, bo pa župan in občinski svet, ki odloča o
               zadevah, seveda tudi o tem ustrezno odločal.</p>
               <p>Če govorim o takih objektih, jih je v Sloveniji s pridobljenim okoljevarstvenim
               dovoljenjem 210. Od tega je 65 objektov, ki so zavezanci tudi po SEVESO direktivi,
               kjer morajo biti pa dodatno izvedeni ukrepi, da ne pride do podobnih situacij. In v
               tem delu bo tudi inšpekcija pregledovala podatke, namreč strinjam se z vami, do tega
               dogodka ne bi smelo priti, če pa že do požara, bi seveda moral biti ustavljen oziroma
               bi moralo biti gašenje tako uspešno, da do takih razsežnosti ne bi prišlo.</p>
               <p>Družbeno odgovorno podjetje poskrbi predvsem za preventivo, ki je v današnjem tudi
               tehnološkem razvoju še kako dosegljiva. Je možno z ustreznimi tehnološkimi rešitvami
               tak požar tudi preprečiti, zakaj v tem primeru do tega ni prišlo, pa bo pokazala
               preiskava, ki poteka, zato rezultati preiskave še niso znani. Hvala.</p>
            </sp>
            <sp xml:id="SDZ7-Redna-30-2017-05-26.sp173">

               <speaker>PREDSEDNIK DR. MILAN BRGLEZ:</speaker>

               <p>Gospa Marija Bačič, imate besedo, da zahtevate, da zastavite ministrici za
               izobraževanje, znanost in šport dr. Maji Makovec Brenčič, ki je odsotna, zato vas
               sprašujem, če želite pisni ali ustni odgovor.</p>
            </sp>
            <sp xml:id="SDZ7-Redna-30-2017-05-26.sp174">

               <speaker>MARIJA BAČIČ (PS SD):</speaker>

               <p>Hvala.</p>
               <p>Želela bom ustni odgovor, bom potem povedala.</p>
               <p>Pred letom in pol sem že ministrici postavila vprašanje glede devetletnega
               izobraževanja, evalvacij in pričakovanj za naprej, zlasti z vidika ocen,
               prezahtevnosti, preobsežnosti za otroke kot tudi obremenjujoče za starše. Dobila sem
               odgovor, in sicer da pomen šole ni le učenje, ampak krepitev otrokove rasti, vzgoja,
               sodelovanje v družbi in tudi sodelovanje v širši skupnosti, torej socializacija. Z
               vidika zakonodaje temu cilju v minulem letu in pol nismo kaj prida prispevali. Ste pa
               pred časom, spoštovana ministrica, napovedali spremembe v nacionalnem preverjanju
               znanja. Nameravate ga uvesti v tretji razred osnovne šole. Ideja sicer ni nova, je pa
               zlasti najprej med učitelji vzbudila veliko negativnih odzivov. Tu gre predvsem za
               vprašanje, kolikšno obremenitev otroci v prvi triadi sploh lahko še prenesejo. Prvi
               razred namreč že dolgo ni več obvezna mala šola, kot je bila to ideja snovalcev
               devetletke. Pričakovanja so bistveno večja, glede pisanja, glede računanja, četudi,
               kot je v nedavnem intervjuju poudarila predsednica učiteljskega združenja, otroci še
               nimajo osvojenih niti osnovnih veščin sodelovanja pri pouku, torej, sedenje pri pouku
               pri miru, sledenje frontalnemu pouku, nerazvita grafomotorika in še bi lahko
               naštevala. Pred dnevi pa ste presenetili še z objavo osnutka novele Zakona o osnovni
               šoli in s predlogi, ki so v preteklosti že bili zavrnjeni in s katerimi bi otroke v
               prvem razredu obtežili še z obveznim tujim jezikom, v sedmem razredu pa z obveznim
               drugim jezikom. Menim, da bi morali zasledovati globalni trend po razbremenitvi
               učencev, po povečanju izbirnosti, tako na tej formalni ravni kot na vsebinski ravni,
               s posodabljanjem preobsežnih učnih načrtov. S predlogi sprememb Zakona o osnovni šoli
               stopamo v nasprotno smer.</p>
               <p>Zato sprašujem:</p>
               <p>Kakšen je pravzaprav sploh smisel uvajanja novih obremenitev v prvo triado z obveznim
               nacionalnim preverjanjem znanja?</p>
               <p>S katerimi analizami lahko to podkrepite?</p>
               <p>Menim še, da če nekaj dodajamo, je prav, da tudi nekaj odvzamemo. Želim ustni
               odgovor. Prosim, na naslednji seji Državnega zbora. Hvala lepa.</p>
            </sp>
            <sp xml:id="SDZ7-Redna-30-2017-05-26.sp175">

               <speaker>PREDSEDNIK DR. MILAN BRGLEZ:</speaker>

               <p>Najlepša hvala, to smo si zabeležili.</p>
               <p>Gospod Jan Škoberne, imate besedo, da zastavite vprašanje ministru za infrastrukturo
               dr. Petru Gašperšiču.</p>
            </sp>
            <sp xml:id="SDZ7-Redna-30-2017-05-26.sp176">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani gospod predsednik. Spoštovani gospod minister, kolegice in
               kolegi!</p>
               <p>Kot verjetno veste, je Agencija za energijo odobrila dvig cene toplotne energije za
               oskrbo Šaleške doline, in to za kar 57 % od do letošnjega leta uveljavljene
               stroškovne cene, ki so jo plačevali prebivalke in prebivalci. To se je zgodilo potem,
               ko je bilo na mizi v mediaciji med komunalnim podjetjem, mestno občino in
               Termoelektrarno Šoštanj ter posledično HSE na drugi strani predstavljen preveč, po
               našem in mojem mnenju pa tudi predvsem po mnenju ljudi iz doline, arbitraren razpon
               cen za toploto, ki je segal od 14 evrov za gigajoule toplotne energije pa do 26.
               Cena, ki je bila na koncu sprejeta s strani agencije, je 17 evrov za gigajoule, kar
               je v odnosu do 26, si predstavljate, nerazumno visoka razlika.</p>
               <p>Vprašanje, ki ga naslavljam na vas, je:</p>
               <p>Kako se to lahko sploh zgodi, ob tem da bi v državi morali imeti enoten model
               določanja cene toplotne energije?</p>
               <p>In podredno:</p>
               <p>Ali se vam zdi sprejemljivo, da ne agencija niti Termoelektrarna Šoštanj in
               posledično Holding Slovenske elektrarne lokalni skupnosti, prebivalkam in
               prebivalcem, ne želijo razkriti, kako so določali vhodne podatke, kdo je revidiral
               vhodne podatke, kaj je nabor vključenih stroškov in kako je cena, ki je danes
               določena, primerljiva s ceno toplotne energije, ki jo ima Toplarna Ljubljana, ki
               toploto proizvaja namensko, s ceno toplotne energije, ki je v primeru Termoelektrarne
               Šoštanj stranski produkt?</p>
               <p>Nas se na nek način sili celo v razmislek o tem, da ob obstoječi termoelektrarni,
               zato da bomo za ljudi v naši dolini zagotovili razumno ceno toplotne energije,
               postavimo svojo toplarno, kar je okoljsko popolnoma nerazumno, z vidika stroškov pa
               ta trenutek edini ukrep, ki ga še lahko naredimo, da na nek način preprečimo, zdi se
               mi, povsem nerazumen dvig 57 % glede na ceno, ki se plačuje danes. In dovolite, da ob
               tem dodam še, da je tudi Komisija Državnega sveta, če citiram, izrazila začudenje nad
               odobritvijo dviga cene toplotne energije. Ob tem opozarja, da ni jasno, na podlagi
               kakšne metodologije in katerih vhodnih podatkov se je agencija odločila za potrditev
               tega povišanja, za katerega, da je mera polna, ne moremo niti izvedeti, kakšna je
               vsebina odločbe in kdo je to presodil. Hvala.</p>
            </sp>
            <sp xml:id="SDZ7-Redna-30-2017-05-26.sp177">

               <speaker>PREDSEDNIK DR. MILAN BRGLEZ:</speaker>

               <p>Minister za infrastrukturo dr. Peter Gašperšič, imate besedo za odgovor.</p>
            </sp>
            <sp xml:id="SDZ7-Redna-30-2017-05-26.sp178">

               <speaker>DR. PETER GAŠPERŠIČ:</speaker>

               <p>Hvala, predsednik, za besedo.</p>
               <p>Hvala tudi za postavljeno vprašanje, spoštovani poslanec gospod Jan Škoberne. Za ta
               zakonodajni okvir oblikovanje cen pri daljinskih sistemih za oskrbo toplote je
               pristojna Agencija za energijo. Pri tem je samostojna, te podlage ji daje Energetski
               zakon. Te cene toplote so tudi zaradi monopolnih, naravnih monopolov dobaviteljev
               proizvajalcev toplote v daljinskih sistemih, iz tega razloga tudi regulirane. In ta
               sistem je izveden preko posebne metodologije, ki jo pripravi Agencija za energijo. In
               to metodologijo oziroma akt o tej metodologiji je agencija v začetku letošnjega leta
               tudi pripravila in je tudi vstopil, ta akt, v veljavo. S to metodologijo agencija v
               bistvu določi izhodiščne cene, ki pa se uporabljajo kot najvišje povprečne cene. Se
               pravi, agencija s to metodologijo določi nekaj, kar predstavlja nek plafon. Pod tem
               se morata potem distributer in regulirani proizvajalec s svojimi izračuni za
               konkretni primer gibati. V tem konkretnem primeru je torej v letošnjem letu prišlo do
               spremembe in dejansko je agencija k tem spremembam dala soglasje. Na podlagi
               opozoril, ki smo jih prejeli tako s strani Občine Velenje, tudi z vaše strani, smo
               potem na ministrstvu že odreagirali in smo posredovali dopis tako dobavitelju toplote
               kot tudi sami agenciji, da nam predstavijo vse te podrobne izračune oziroma osnove,
               na podlagi katerih je bila za cena toplote določena. Kajti, kot ste že sami povedali,
               ta cena mora temeljiti na stroškovni bazi ne pa na kakršnihkoli drugih osnovah. Drži
               tudi, da je v primeru Velenja ta toplota v pretežni meri seveda odpadna toplota pri
               proizvodnji električne energije. Gre, lahko rečemo, za nek način veliko soproizvodnjo
               elektrike in toplote in tukaj so upravičeni stroški verjetno nekako drugačni, na
               drugačnih osnovah morajo biti izračunani, kot v neki drugačni toplarni, kjer
               pravzaprav toploto dejansko morajo proizvajati in v ta namen porabljati energent.
               Tukaj je situacija drugačna. To se mora pa našem prepričanju v končni ceni tudi
               izraziti in pričakujemo, da bodo ti izračuni te ustrezne podlage tudi utemeljili.
               Pričakujemo, da bo agencija tukaj tudi opravila svoje delo. Ponavljam še enkrat, je
               pa za to pristojna izključno agencija, tako je predvideno z zakonom in tukaj je pri
               tem delu samostojna in neodvisna. Hvala lepa.</p>
            </sp>
            <sp xml:id="SDZ7-Redna-30-2017-05-26.sp179">

               <speaker>PREDSEDNIK DR. MILAN BRGLEZ:</speaker>

               <p>Gospod Jan Škoberne, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-30-2017-05-26.sp180">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani predsednik, minister.</p>
               <p>Najlepša hvala za odgovor. Moram poudariti, da me veseli, da se vsaj na tej strani,
               na vladni strani tokrat prebivalcev Šaleške doline, ne gre samo za Velenje, gre tudi
               za Šoštanj, vsaj v primeru toplote, ne pušča samih in da vsaj nekdo razume, da v
               primeru dviga, ki je 57 % verjetno bil nazadnje v času Socialistične federativne
               republike Jugoslavije in hiperinflacije, poskuša razumeti, da imamo vsaj pravico
               vedeti. Tisto, kar je pod črto zame ključno, da bomo vsi razumeli, je, in tu vas še
               enkrat sprašujem, vsaj v treh točkah. Prvič, razkriti je treba vhodne podatke in kdo
               je revidiral. Razkriti je treba, ali so primerjalno pravični v smislu tega, kar
               zahteva tudi energetski zakon – enakopravne obravnave in poštenega plačila. In
               nenazadnje, treba je vsaj na strani Holdinga slovenskih elektrarn upoštevati tudi to,
               o čemer energetski zakon govori, da mora onesnaževalec plačati in da v tem delu mora
               tudi okolje sorazmerno reparacijo za škodo, ki jo povzroča, dobiti.</p>
               <p>Če zaključim povsem preprosto. Mi seveda razumemo, da cene toplotne energije kot je
               bila do zdaj, verjetno ne bomo več plačevali, ne razumemo pa tega, da je razpon med
               11 in 26 lahko brez pojasnila, in tukaj razumem, da imamo podobno stališče in da
               lahko v bodoče tudi s podporo Vlade pričakujemo, da bo prišlo do konstruktivnega
               dogovora in do reševanja tega problema, ne pa do enostranske podražitve. Hvala lepa.
            </p>
            </sp>
            <sp xml:id="SDZ7-Redna-30-2017-05-26.sp181">

               <speaker>PREDSEDNIK DR. MILAN BRGLEZ:</speaker>

               <p>Minister za infrastrukturo dr. Peter Gašperšič, imate besedo za dopolnitev odgovora.
            </p>
            </sp>
            <sp xml:id="SDZ7-Redna-30-2017-05-26.sp182">

               <speaker>DR. PETER GAŠPERŠIČ:</speaker>

               <p>Hvala, predsednik, za besedo.</p>
               <p>Potrjujem, da se tukaj nedvomno strinjamo, tudi ministrstvo pričakuje, da se tukaj
               razkrijejo. Jaz mislim, da so to podatki, ki so na nek način javnega značaja. Te
               osnove, kako je cena določena, in ta cena morajo biti določene na stroškovni bazi.
               Tako da pričakujemo, da se bo to pregledno razkrilo, pokazalo, da bomo lahko tako
               prebivalci kot mi na ministrstvu bili prepričani, da je cena določena na ustreznih
               podlagah, ki jih predvideva tudi zakon. Pričakujemo, da bodo tu vsi akterji, tako
               torej dobavitelj toplote, distributer in na koncu tudi agencija, ki mora to potrditi,
               te zadeve pregledno prikazala in nas prepričala v ustreznost teh izračunov. Hvala
               lepa.</p>
            </sp>
            <sp xml:id="SDZ7-Redna-30-2017-05-26.sp183">

               <speaker>PREDSEDNIK DR. MILAN BRGLEZ:</speaker>

               <p>Prehajamo na drugi krog vprašanj poslank in poslancev.</p>
               <p>Gospod Marko Ferluga, imate besedo, da zastavite vprašanje ministru za infrastrukturo
               dr. Petru Gašperšiču.</p>
            </sp>
            <sp xml:id="SDZ7-Redna-30-2017-05-26.sp184">

               <speaker>MARKO FERLUGA (PS SMC):</speaker>

               <p>Hvala za besedo. Pozdrav ministru.</p>
               <p>Zdaj smo v fazi spreminjanja tega pomorskega zakonika in ostajamo seveda v teh
               tradicionalnih birokratskih vzorcih razmišljanja, brez neke dodatne vizije
               prihodnosti. Pred letom dni sem dal že neko pobudo, ki je turistično obarvana in
               nekako, po mojem mnenju vsaj, v prihodnost naravnana. Moja želja je, da bi ta naša
               obala, toliko, kolikor jo imamo, postala nek tudi zanimiv podvodni morski safari, če
               lahko tako rečemo, ali tako s potapljači, kot tudi z drugimi plovili, s
               fotografiranji. Tukaj je, jaz mislim, še neka dodana vrednost, ki bi jo lahko tudi
               tržila Slovenija. Konkretno pa je šlo za pobudo pri spremembi 19. člena Pomorskega
               zakonika, kjer je še vedno tista stara jugoslovanska zakonodaja, kjer ne dovoljuje
               teh, bom rekel, sodobnih nekih trendov, ki so se sedaj uveljavili v turizmu. Če sem
               konkreten v teh turističnih podmornicah, to so podmornice za dve osebi, majhne,
               nekako kot ta dva sedeža pri nas. Naše morje, kot vemo, ima maksimalno globino nekje
               30 metrov, 35 je tisti maksimum, tako da jaz tukaj ne vidim nekih problemov.
               Birokratsko pa je v Pomorskem zakoniku napisano, da nobena podmornica ne sme priti
               pod vodo oziroma nad vodo. Zdaj to so take malenkosti, ki bi se jih dalo po mojem
               mnenju, bom rekel, odpraviti. Pobudniki, ki so s strani tudi turizma, so prav tako
               pridobili s stani Zavoda za varstvo narave izdano soglasje, seveda pod določenimi
               pogoji, in mi je še toliko bolj težko za razumeti, kako tudi samo ministrstvo ni
               nekako bolj proaktivno in da nima neke vizije gledanja drugače na te zadeve. Jaz se
               strinjam, da bo treba omejiti območje, jaz se strinjam, da bo treba narediti neko
               kontrolo, jaz se strinjam, da je marsikaj tukaj treba definirati, ampak če gledamo v
               to, da hočemo biti neka turistična velesila, je to eden od takih zelo zanimivih
               segmentov, ki prinaša tudi dodano vrednost. Jaz mislim, da velja v tej smeri narediti
               nek napor tudi na ministrstvu, zato apeliram na vas, minister, da poskušate z vašimi
               strokovnjaki na ministrstvu najti neko solucijo nek kompromis, da poslušamo tudi na
               ta način postati ena od prvih držav tukaj na Jadranu, ki ima to urejeno. Hvala.</p>
            </sp>
            <sp xml:id="SDZ7-Redna-30-2017-05-26.sp185">

               <speaker>PREDSEDNIK DR. MILAN BRGLEZ:</speaker>

               <p>Minister za infrastrukturo dr. Peter Gašperšič, imate besedo za odgovor.</p>
            </sp>
            <sp xml:id="SDZ7-Redna-30-2017-05-26.sp186">

               <speaker>DR. PETER GAŠPERŠIČ:</speaker>

               <p>Hvala, predsednik, za besedo. Hvala tudi spoštovanemu poslancu gospodu Ferlugi za
               postavljeno vprašanje.</p>
               <p>Jaz bi želel uvodoma povedati, da ne gre za nikakršno birokratsko okostenelost na
               ministrstvu. Se zelo dobro zavedamo pomena turizma kot gospodarske panoge za razvoj
               in blagostanje Republike Slovenije in v tej smeri se zelo trudimo, da bi prišlo v
               Kopru do postavitve potniškega terminala. Tukaj skušamo intenzivno zadeve spraviti v
               tek ob pomoči in sodelovanju seveda tako same Luke Koper, Mestne občine Koper kot
               tudi Ministrstvi za gospodarstvo, ki je pristojno za področje turizma.</p>
               <p>Jaz bi želel uvodoma tudi pojasniti, da je sama pobuda za podvodno plovbo nastajala
               na podlagi vloge, ki jo je podal tuj ladjar, ki bi želel popestriti aktivnosti
               potnikov na luksuznih potniških jahtah, to bi želel posebej poudariti, in sicer na
               način, da potem spušča v teritorialnih vodah v Republiki Sloveniji te svoje potnike v
               teh majhnih podvodnih plovilih, tako kot ste že omenil, za dve osebi. To pobudo smo
               na ministrstvu že podrobno in temeljito proučili in glede na ugotovitve in argumente,
               ki jih bomo v nadaljevanju ponovno razložili in pojasnili, smo se odloči, da se
               sprememba Pomorskega zakonika na način, da bo dovolili to plovbo podvodnih plovil, v
               aktualno novelo Pomorskega zakonika ne vključi. Zdaj, zakaj smo prišli do tega
               zaključka, je ključno seveda zagotavljanje varnosti plovbe in varstva človeških
               življenj. Če bi namreč želeli te zadeve uvesti, bi morali pri nas izvesti celo vrsto
               sprememb in okrepitev pristojnih služb, ki bi jih potem lahko kompetentno izvajale
               nadzor tovrstne plovbe, torej podvodne plovbe s temi podmornicami. Treba bi bilo tako
               kadrovsko okrepiti samoupravo za pomorstvo, treba bi bilo nabaviti ustrezno opremo za
               nadzor, ustrezno plovilo, usposobiti ekipe za iskanje in reševanje podvodnih plovil,
               skratka, kar precej ukrepov, ki bi zahtevali tudi precej finančnih sredstev, da bi se
               vse to zagotovilo. In zdaj pridemo torej do tega vprašanja, ali bi z omogočanjem
               tovrstne plovbe, podvodne plovbe, ta sredstva lahko tudi, če že hočemo, ekonomsko
               upravičili. Ali je torej doprinos tovrstnih dejavnosti, ki jih nek tak zasebni ladjar
               izvaja, tolikšen, da bi lahko upravičil tovrstne prilagoditve. Želimo na to ključno
               vprašanje tudi dobiti odgovor, zato pravzaprav na tem mestu kar prosim oziroma dajem
               pobudo, da se tovrstni pobudnik, ki želi tako dejavnost izvajati, obrne na naše
               ministrstvo oziroma tudi na Ministrstvo za gospodarstvo in turizem, da bomo torej
               skupaj preučili, kakšni so ti ugodni učinki na razvoj turistične dejavnosti in na
               prihodke, ki jih lahko Republika Slovenija iz tega naslova realizira, in ali bi ti
               povečani prihodki, ta dodana vrednost utemeljevala okrepitev in vzpostavitev teh
               služb v Republiki Sloveniji. Naj še povem, da smo v okviru te pobude preverjali tudi,
               kako je to urejeno v drugih evropskih državah. Nismo žal uspeli dobiti prav veliko
               odgovorov. Lahko povem, recimo, da ima Velika Britanija podvodno plovbo urejeno v
               celoti tako iz vojaškega kot tudi vseh ostalih vidikov, imajo tudi ustrezne službe.
               Švedska tega nima urejenega. Prav tako smo dobili informacijo, da to ni urejeno v
               Grčiji. V sosednji Republiki Hrvaški pa je dovoljeno v izjemnih primerih ob soglasju
               ministra za obrambo, in sicer izključno v notranjih vodah. Skratka, vsak poseben
               primer se posebej preuči in izda posebno dovoljenje za tovrstno plovbo. Skratka, vse
               države, večina držav očitno to zelo omejuje iz že povedanih razlogov.</p>
               <p>Predlagamo, da res mi to zadevo še enkrat preučimo, vidimo koristi in na podlagi tega
               … <stage>/ izklop mikrofona/</stage></p>
            </sp>
            <sp xml:id="SDZ7-Redna-30-2017-05-26.sp187">

               <speaker>PREDSEDNIK DR. MILAN BRGLEZ:</speaker>

               <p>Luka Mesec, imate besedo, da zastavite vprašanje ministrici za finance mag. Mateji
               Vraničar Erman.</p>
            </sp>
            <sp xml:id="SDZ7-Redna-30-2017-05-26.sp188">

               <speaker>LUKA MESEC (PS ZL):</speaker>

               <p>Hvala za besedo, gospod predsednik.</p>
               <p>Spoštovana gospa ministrica, moje vprašanje se dotika prodaje NLB. Slovenski državni
               holding naj bi danes predstavil prospekt za privatizacijo NLB in tako bo NLB blizu
               tega, da postane že druga podržavljena banka, ki bo privatizirana v mandatu Cerarjeve
               vlade, po mariborski NKBM seveda. Če bo realizirana vaša koalicijska pogodba in pač
               namere glede bančnega sistema, ob koncu mandata vaše vlade ne bo v Sloveniji več v
               večinski lasti niti ene komercialne banke niti ne bo ene večje banke v večinski
               domači lasti. To je zaskrbljujoče zlasti zaradi tega, ker če pogledate presek med
               evropskim centrom in periferijo, boste videli, da ima, recimo, Nemčija 40 % bančnega
               sistema v deželni ali pa zadružni lasti, se pravi, gre za neke vrste javne banke, in
               samo 3 % bančnega sistema je tam v lasti tujih bank, medtem ko je v kakšni Bolgariji
               slika približno obratna. In Cerarjeva Vlada nas s to svojo odločitvijo glede
               poslovanja z bankami pelje na provinco. V tem smislu vas zdaj sprašujem naslednje
               zadeve.</p>
               <p>Najprej, prisegli ste, da boste delali za blaginjo Slovenije, prosim, če lahko
               razložite:</p>
               <p>Kako bo prodaja največje slovenske banke za približno tretjino tega, kar smo porabili
               za njeno dokapitalizacijo, prispevala k blaginji Slovenije in njenih državljanov?</p>
               <p>Drugič me zanima:</p>
               <p>Zakaj je dobro, da se privatizira tako kot NKBM, če bomo dobili povrnjen samo del
               sredstev?</p>
               <p>V NKBM smo dobili približno četrtino tega, kar je bilo vloženo v NLB, če številke, ki
               jih navajajo časopisi, držijo, bo to nekje pri tretjini.</p>
               <p>In na koncu me zanima:</p>
               <p>Zakaj Vlada ni zaprosila za zamik prodaje NLB, ki je po naši oceni spet navadna
               razprodaja?</p>
               <p>V zadnjih letih smo videli nekaj primerov, predvsem Portugalsko in Italijo, ki so si
               uspeli v Evropi izpogajati zamik za privatizacijo svojih bank.</p>
               <p>In pa zadnjič:</p>
               <p>Ali podpirate možnost, ki jo predvideva zakonodaja, da pred dokončno prodajo o tem
               odloča Vlada kot skupščina Slovenskega državnega holdinga?</p>
            </sp>
            <sp xml:id="SDZ7-Redna-30-2017-05-26.sp189">

               <speaker>PREDSEDNIK DR. MILAN BRGLEZ:</speaker>

               <p>Ministrica za finance mag. Mateja Vraničar Erman, imate besedo za odgovor.</p>
            </sp>
            <sp xml:id="SDZ7-Redna-30-2017-05-26.sp190">

               <speaker>MAG. MATEJA VRANIČAR ERMAN:</speaker>

               <p>Hvala lepa za besedo, gospod predsednik, in hvala lepa za vprašanje.</p>
               <p>Najprej bi želela pojasniti, da odločitev za privatizacijo Nove Ljubljanske banke ni
               odločitev te vlade, ampak je bila zaveza, da se bo 75 % banke manj eno delnico
               ponovno privatiziralo. To je bila zaveza Vlade ob koncu leta 2013, na podlagi katere
               je bila odobrena državna pomoč tej konkretni banki v višini milijarde in pol
               sredstev. Zaradi tega ni primerno primerjati na eni strani bančni sistem Nemčije in
               na drugi strani trenutno situacijo v Republiki Slovenije, kjer so vse ključne banke
               bile v letih 2013 oziroma 2014 deležne izdatne državne pomoči, iz česar so izhajale
               potem tudi posledice. Naj vas spomnim, da v tem trenutku ostaja v državni lasti še
               vedno 25 in da bo tudi po privatizaciji ostalo v državni lasti še vedno 25 %, tudi
               Nove Ljubljanske banke, in da je bila leta 2015 v Državnem zboru za to, da se
               zagotovi ohranitev sistemskega položaja NLB in ohranitev prevladujočega slovenskega
               vpliva v delovanju banke, sprejeta odločitev o metodi prodaje, to je tako imenovani
               IPO, ki se razlikuje od metode prodaje, ki je bila uporabljena pri NKBM.</p>
               <p>Kar se tiče namigovanj oziroma vaših ocen v zvezi s ceno, mislim, da je v tem
               trenutku preuranjeno špekulirati, kakšna bi cena na trgu lahko bila. Smo pred tem, da
               banko prvič ponudimo na mednarodnem trgu, in trg je tisti, ki bo v končni fazi ceno
               določil, zaradi tega so ocene, da bomo dobili povrnjeno tretjino, polovico, četrtino,
               v bistvu zgolj namigovanja. Ob neposrednih plačilih, ki jih lahko prejmemo za prodajo
               delnic, je treba upoštevati tudi dividende, ki jih banka prinaša, in posredne učinke.
               Če se omejim na pretekli primer, pri NKBM je teh posrednih učinkov, ki jih lahko
               izmerimo vsaj za 350 milijonov v znesku nižjih obresti, ki jih plačujemo za državni
               dolg, tudi zaradi prodaje NKBM. Podobna situacija je tudi v primeru NLB. Ko govorim o
               350 milijonih, govorim o prihranku v 10 letih oziroma za 10-letne obveznice.</p>
               <p>Verjamem, da je dane zaveze treba spoštovati. Zaradi tega izpolnjevanje tovrstnih
               zavez šteje enako, kot izpolnjevanje oziroma delovanje v skladu z zakonom in ustavo,
               in prispeva tudi k dolgoročni blaginji te države. Toliko.</p>
            </sp>
            <sp xml:id="SDZ7-Redna-30-2017-05-26.sp191">

               <speaker>PREDSEDNIK DR. MILAN BRGLEZ:</speaker>

               <p>Luka Mesec, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-30-2017-05-26.sp192">

               <speaker>LUKA MESEC (PS ZL):</speaker>

               <p>Hvala za besedo.</p>
               <p>Rad bi se odzval na par stvari. Pravite, da odločitev za privatizacijo ni odločitev
               te vlade. Glejte, zaveza Evropski komisiji dopušča implicitno drugo možnost, na
               katero v Združeni levici opozarjamo že cel mandat. Namreč, odločba se glasi, ali
               Slovenija proda 75 % minus ena delnica ali pa bo Evropska komisija zanjo prodala
               hčerinske družbe NLB na Balkanu. In v tem smislu bi s prodajo hčerinskih družb, če
               pogledamo zadnje dobičke, izgubili približno četrtino vpliva v banki in četrtino
               dobičkov, ohranili pa bi matico in največjo slovensko banko v slovenskih rokah.</p>
               <p>Tako, da me zanima:</p>
               <p>Zakaj niste uporabili te možnosti?</p>
               <p>In drugo. Prej sem že omenil, da sta se Italija in Portugalska izpogajali za
               odloge:</p>
               <p>Zakaj niste česa podobnega poskusili sami?</p>
               <p>Kar se tiče cene in preuranjenih špekulacij, bom rekel to, cene ne bo določal trg,
               ceno bo določal pritisk. Pritisk je v tem primeru časoven, potencialni kupci vedo, da
               bo Slovenija, če bo vztrajala pri zavezi, to banko morala prodati. Zato bo tudi cena
               ustrezno nižja.</p>
               <p>In tretje. Ko pravite o posrednih vplivih na državni dolg, poglejte, mi bomo samo s
               prodajno ceno izgubili verjetno nekje lahko do milijarde evrov, zaradi razlike med
               vložkom in izkupičkom. Ob tem je treba povedati, da je banka letos samo v prvem
               tromesečjem ustvarila 82 milijonov evrov dobička, ki se bo zdaj stekal pač v treh
               četrtinah nekam drugam. Torej je tudi to treba upoštevati v vaš račun.</p>
               <p>In zadnje, bi vas prosil, da še odgovorite na vprašanje, na katera niste, se pravi
               predvsem:</p>
               <p>Ali podpirate možnost, da bi Vlada kot skupščina SDH pred prodajo odločala o dokončni
               prodaji?</p>
            </sp>
            <sp xml:id="SDZ7-Redna-30-2017-05-26.sp193">

               <speaker>PREDSEDNIK DR. MILAN BRGLEZ:</speaker>

               <p>Ministrica za finance mag. Mateja Vraničar Erman, imate besedo za dopolnitev
               odgovora.</p>
            </sp>
            <sp xml:id="SDZ7-Redna-30-2017-05-26.sp194">

               <speaker>MAG. MATEJA VRANIČAR ERMAN:</speaker>

               <p>Se opravičujem za pomanjkljiv odgovor.</p>
               <p>Vsaka inštitucija znotraj SDH, uprava, nadzorni svet in Vlada kot skupščina, imajo
               svoje pristojnosti. In če bo glede na odločitve uprave in nadzornega sveta potrebno,
               da Vlada odloča tudi kot skupščina, bo Vlada tudi to odgovornost prevzela. Vendar je
               po zakonu pristojnost Vlade kot skupščine v bistvu nekje, recimo, zadnja v vrsti.</p>
               <p>Še enkrat, kar se tiče cene se bojim, da s tovrstnimi razpravami sami pravzaprav
               najbolj vplivamo na zniževanje cene.</p>
               <p>Tretje, kar se tiče podružnic v drugih državah jugovzhodne Evrope oziroma Balkana, če
               želimo ohraniti Novo Ljubljansko banko kot sistemsko banko in kot pomembnega bančnega
               igralca na trgu jugovzhodne Evrope, kamor po mojem mnenju nedvomno sodi, potem je
               opcija, da prepustimo možnost prodaje oziroma možnost, da Evropska komisija kot del
               sankcij proda podružnice v drugih državah, pravzaprav pomeni, da sami uničimo banko,
               ki jo imenujemo sistemska in pomembna banka in zmanjšamo njeno vrednost ne zgolj za
               75 % knjigovodske vrednosti podružnic, ampak za veliko več.</p>
               <p>Kar se tiče odloga je treba pogledati, v kakšnih okoliščinah in za koliko časa so
               druge države uspele zagotoviti odlog. Nam je uspelo zagotoviti odlog za eno leto za
               del prodaje. Treba pa se je zavedati, da, kot sem rekla prej, zaveze je treba
               spoštovati in samo utemeljeni razlogi lahko vodijo k podaljšanju raznih rokov.
               Podaljšanje roka za prodajo pomeni tudi podaljšanje zavez, po katerih je banka
               omejena v svoji dobičkonosnosti. Hvala.</p>
            </sp>
            <sp xml:id="SDZ7-Redna-30-2017-05-26.sp195">

               <speaker>PREDSEDNIK DR. MILAN BRGLEZ:</speaker>

               <p>Luka Mesec, imate besedo za postopkovni predlog, da Državni zbor na naslednji seji
               opravi razpravo o odgovoru ministrice.</p>
            </sp>
            <sp xml:id="SDZ7-Redna-30-2017-05-26.sp196">

               <speaker>LUKA MESEC (PS ZL):</speaker>

               <p>Hvala za besedo.</p>
               <p>Moja ocena je, da je poleg drugega tira, začetka gradnje drugega tira, odločitev o
               usodi NLB verjetno največja odločitev, ki jo bo ta vlada sprejela in izpeljala do
               konca tega mandata. Posledice so drastične. Kot sem že prej opisal, ne samo izbuljeni
               dobički, ne samo izgubljen vpliv na slovenski bančni sistem, ne samo izgubljena
               možnost transformacije NLB v neko razvojno banko, ki bi podpirala s svojim
               akumuliranim kapitalom in investicijami tukajšnje gospodarstvo, posledice so, da
               Slovenija s takimi odločitvami drsi proti evropski periferiji in da bo zaradi takih
               odločitev čez 10 ali 15 let bolj podobna Bolgariji kot pa kakšni razviti evropski
               državi.</p>
               <p>Zato v Združeni levici predlagamo, da se o prodaji NLB, preden se ta zgodi, opravi
               razprava, da se potencialno pozove Vlado, da podpre strategijo o upravljanju
               kapitalskih naložb države, v kateri se lahko Slovenskemu državnemu holdingu naloži
               drugačen mandat glede NLB. In pa drugič, če to ni mogoče, da se enostavno Slovenski
               državni holding pozove, da se Vlada vsaj izreče o tej verjetno najpomembnejši
               odločitvi, ki jo bo izpeljala do konca mandata. Hvala.</p>
            </sp>
            <sp xml:id="SDZ7-Redna-30-2017-05-26.sp197">

               <speaker>PREDSEDNIK DR. MILAN BRGLEZ:</speaker>

               <p>O vašem predlogu bo Državni zbor odločil v torek 30. 5. 2017 v okviru glasovanj.</p>
               <p>Miha Kordiš, imate besedo, zastavite vprašanje… A, pardon, pardon, pardon, označil
               sem si že, kot da je. Pardon.</p>
               <p>Gospod Andrej Čuš, imate besedo, da zastavite vprašanje ministru za pravosodje mag.
               Goranu Klemenčiču.</p>
            </sp>
            <sp xml:id="SDZ7-Redna-30-2017-05-26.sp198">

               <speaker>ANDREJ ČUŠ (NeP):</speaker>

               <p>Hvala za besedo, saj ni problema, smo rešili.</p>
               <p>Spoštovani kolegice, kolegi, spoštovani predstavniki Vlade!</p>
               <p>V začetku tedna smo poslanci dobili v nekih mapicah v Državni zbor preko interne
               pošte kolumno bivšega predsednika dr. Drnovška, ki je dejal: <q>»Država mora biti
               prijazna do vseh in ne samo do nekaterih. Tisti, ki pridejo na oblast, morajo ravnati
               z njo zelo previdno, z največjo možno odgovornostjo. Državne institucije morajo biti
               nepristranske in objektivne.«</q> Skratka, nekaj zelo pomembnega je takrat povedal,
               mogoče tudi vizionarskega, da je videl v prihodnost, kaj se tudi danes dogaja v naši
               ljubi Sloveniji. Tudi sam, ko hodim po naši ljubi Sloveniji in ko me ljudje
               sprašujejo, kdaj bo končno Slovenija pravična, kdaj bo Slovenija pravna, kdaj bo
               Slovenija država enakih možnosti za vse ne glede na to, kako se pišeš, od kod
               prihajaš, torej s katerega kraja, in koliko imaš v denarnici, menim, da so ta vsa
               vprašanja na mestu. Ne morem pa seveda mimo zelo pomembne komponente, pravne države.
               Namreč ljudje v luči nekih zadnjih dogodkov dobijo občutek, da nekdo, ki nekomu
               napiše kakšno uro v avtošoli, da jo je opravil, pa je v resnici ni opravil, nekdo, ki
               ukrade 5 žemelj, ali pa po domače kurje tatove preganjamo in so takoj poslani v zapor
               na dolgoletne zaporne kazni. Na drugi strani pa imamo slovensko, lahko rečemo
               tranzicijsko elito, ki se izogiba odgovarjanju za svoje prekrške, za svoja kriminalna
               dejanja, ljudje, ki bi morali zdavnaj sedeti, biti zaprti v zaporu, bančna luknja – 5
               milijard evrov smo zmetali denarja, pa se ni nič zgodilo, pravna država ne deluje. In
               seveda se ljudje upravičeno vprašajo, kje sploh jaz živim.</p>
               <p>Zato me tudi zanima, gospod minister:</p>
               <p>Kdaj boste končno poskrbeli, da bo država res pravna država za vse?</p>
               <p>Sicer nekaj naporov je bilo vloženih, ampak še vedno ocenjujem, da to niti približno
               ni to in da imamo v Sloveniji neko privilegirano kasto, ki lahko krade, se smeje
               ljudem v obraz, pa ne bo odgovarjala. Hvala.</p>
            </sp>
            <sp xml:id="SDZ7-Redna-30-2017-05-26.sp199">

               <speaker>PREDSEDNIK DR. MILAN BRGLEZ:</speaker>

               <p>Minister za pravosodje mag. Goran Klemenčič, imate besedo za odgovor.</p>
            </sp>
            <sp xml:id="SDZ7-Redna-30-2017-05-26.sp200">

               <speaker>MAG. GORAN KLEMENČIČ:</speaker>

               <p>Spoštovani predsednik Državnega zbora, hvala za besedo. Spoštovani gospod poslanec,
               poslanke in poslanci!</p>
               <p>Postavili ste nam vprašanje: <q>»Minister za pravosodje, kdaj boste končno poskrbeli, da
               bo Slovenija pravna država?«</q> Če bi bilo tako zelo preprosto, verjemite, da bi se na
               glavo postavil, dal zadnji atom energije od sebe in storil tisto, pa čeprav bi potem
               izdahnil. Če bi bilo vse odvisno od enega človeka, od enega ministra, pa seveda temu
               ni tako in tega se zavedamo.</p>
               <p>Strinjam se s tem, da imamo še veliko za postoriti na področju pravne države. Ne samo
               ta vlada, ta vlada verjamem, da je storila že mnogo in verjamem, da mnogo še bo.
               Ampak vsi skupaj, pravna država ni samo stvar pravosodja, ampak se začne tukaj v
               parlamentu, pri vsaki občini, vsakem okencu, pred katerim koli upravnim sodiščem. In
               seveda potem tudi na sodiščih in pri organih odkrivanja in pregona. Pa da ne bomo
               zafilozofirali. Tudi glede tega se strinjam, da ljudje upravičeno pričakujejo večjo
               aktivnost in boljši izplen, po domače povedano, vsaj v smislu epilogov, tudi pri
               pregonu najbolj zahtevnih oblik gospodarskega in ekonomskega kriminala. Tudi tukaj je
               treba priznati, da se stvari premikajo, tudi po mojem ne dovolj hitro, po prepričanju
               večine ne dovolj hitro, pa vendar se premikajo. Tudi danes popoldan sem hotel reči
               vašemu poslanskemu kolegu, pa ni več to, ampak poslancu SDS dr. Logarju odgovarjal o
               tem, kaj je bilo storjeno na področju pregona gospodarskega kriminala in sem te
               stvari že naštel.</p>
               <p>Kar se pa tiče tega, kar ste mi tudi zastavili v vprašanju – zastaranje, možnosti
               izmikanja postopkov in tako naprej. Jaz sem sam večkrat rekel, da je zastaranje
               najslabši možen izid kateregakoli postopka. Nisem za to, da so vsi obsojeni, da se
               razumemo, čeprav včasih ljudje hočejo kri, včasih tudi upravičeno, ampak pravica
               melje počasi. Pomembno pa je, da jo zmelje, in to v katerokoli smer. Najslabše je, če
               se ta mlin nekje na sredi ustavi. To se je dogajalo v preteklosti in se včasih dogaja
               tudi danes. Treba pa je povedati, da je danes bistveno manj možnosti, da se te stvari
               dogajajo danes in mislim, da jih bo bistveno manj. Trije aspekti so, s treh strani se
               je možno tega problema lotiti. Na eni strani je treba zastaralne roke podaljšati v
               kazenski zakonodaji dovolj dolgo, da glede na kompleksnost določenih postopkov ti ne
               zastarajo. To smo storili tudi v tem mandatu. Verjamem celo, da ste celo vi glasovali
               za spremembe Kazenske zakonika lansko leto, kjer smo za korupcijska kazniva dejanja
               podaljšali zastaralni rok z 10 na 20 let. Mislim, da ste glasovali. V istem zakonu
               smo posebej opredelili, da zastaralni rok ne teče ta čas, ko je oseba na begu, ko se
               aktivno izogiba. In tukaj se je pomembno zmanjšala možnost, da bi se ponovila kakšna
               zadeva, ki smo ji bili priča v preteklosti. Nato je treba v sistem vgraditi
               varovalke, ki onemogočajo zlorabe in neupravičeno izostajanje z glavnih obravnav, z
               nastopa kazni. Tudi celo lex Bavčar, čeprav je bil poimenovan zakon, ki smo ga
               sprejeli na predlog Ministrstva za pravosodje, pa ne zaradi Bavčarja, ampak navkljub
               njemu in da se Bavčarji ne bi ponavljali, da se ne bi bilo mogoče neupravičeno
               izogibati nastopu kazenske sankcije in danes to ni več mogoče. Še vedno pa je tako,
               da je v okviru kazenskih postopkov veliko nekih ponavljanj, vaj, veliko vračanj s
               prve stopnje na drugo stopnjo, veliko takšnih in drugačnih zaostankov z glavnih
               obravnav, bodisi prič bodisi obdolženih, in to smo naslovili v noveli Zakona o
               kazenskem postopku, ki je že v parlamentu. Verjamem, da bo še letos oziroma mogoče že
               poleti, če ne prej, pa potem jeseni predmet razprave. Požel je veliko kontroverznosti
               tudi v medijih, tudi zato v končni fazi verjamem, ker od vseh deležnikov v postopku
               zahteva več odgovornosti, ker zamejuje možnost zavlačevanja postopkov in tako naprej,
               in to seveda za sabo potegne določene dvignjene obrvi.</p>
               <p>Se pravi, da nekaj smo že storili. Mislim, da smo veliko že storili, vsekakor pa bomo
               še več in trudil se bom, da bom jaz lahko tisti, ki bo rešil problem pravne države,
               če se na koncu pošalim, kar seveda, kot rečeno, ni tako preprosto. Hvala. </p>
            </sp>
            <sp xml:id="SDZ7-Redna-30-2017-05-26.sp201">

               <speaker>PREDSEDNIK DR. MILAN BRGLEZ:</speaker>

               <p>Gospod Andrej Čuš, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-30-2017-05-26.sp202">

               <speaker>ANDREJ ČUŠ (PS NeP):</speaker>

               <p>Drži, spoštovani gospod minister, seveda se strinjam z vami. Slovenska politika,
               politiki moramo imeti hrbtenico in nekaj narediti. Zadnjič, ko sem se peljal z redne
               seje Državnega zbora, sem ravno na enem izmed komercialnih radiev poslušal, ko je nek
               gospod Bruno dejal, da si politiki ne moremo poškodovati hrbtenice ali pa mod, ker
               tega bojda nimamo. Glede na to, kar se gre v nekem konkretnem primeru gospoda
               Bavčarja, o katerem ste tudi govorili, moram povedati, da se strinjam. Tranzicijski
               tajkuni se mirno sprehajajo po Sloveniji, igrajo košarko, namesto da bi sedeli v
               zaporu. Kot ste tudi povedali, gospod minister, dejali ste, da bodo v primeru
               neukrepanja pravne države in nekih organov letele glave.</p>
               <p>Gospod minister, jaz vas sprašujem 16. junija nekatere zadeve tudi v tem primeru
               zastarajo. Danes smo 26. maja, torej slabe tri tedne, in poglejte, omenjeni
               tranzicijski tajkun, čeprav mu je tudi priznati vlogo v osamosvojitvi, se dela iz
               vseh nas norca. Prepričan sem, da z njim tudi marsikateri politik, ne samo v
               parlamentu, tudi vladi mogoče občasno igra košarko. Zato, gospod minister, jaz vas
               prosim, poskrbite, da bo gospod Bavčar odgovarjal za svoja kriminalna dejanja. Tem
               ljudem, ki pa igrajo z njim košarko, pa jim povejte, da če jim bo manjkal igralec,
               pridem igrat jaz. Dres že imam, pa še žogo sem prinesel. Tako da prosim, če bo
               manjkal igralec, povejte, bom šel jaz, gospod Bavčar pa naj odgovarja. Hvala
               lepa.</p>
            </sp>
            <sp xml:id="SDZ7-Redna-30-2017-05-26.sp203">

               <speaker>PREDSEDNIK DR. MILAN BRGLEZ:</speaker>

               <p>No, no. Mislim, da je bil zelo slikovit prikaz, pa recimo da na ta način hočete pred
               publiko v bistvu nekaj narediti, ampak to res ni najprimernejša zadeva, to vas moram
               opozoriti.</p>
               <p>Zato vam izrekam opomin, ker drugače bo publika prepričana, da lahko počnemo karkoli
               v tem državnem zboru.</p>
               <p>Besedo ima minister za pravosodje mag. Goran Klemenčič za dopolnitev odgovora.</p>
            </sp>
            <sp xml:id="SDZ7-Redna-30-2017-05-26.sp204">

               <speaker>MAG. GORAN KLEMENČIČ:</speaker>

               <p>Okej. Košarka je moj najljubši šport. Če bi si jaz kaj takšnega privoščil, bi bil
               vsega živega obdolžen na tem mestu, verjemite.</p>
               <p>Jaz ne bom poskrbel, da bo Bavčar ali kdorkoli drug kamorkoli šel sedet ali pa kaj
               takšnega, ker to ni pristojnost nobenega ministra, celo ne kakšnega politkomisarja,
               tako da to dajmo na stran. Je pa moja dolžnost in odgovornost, da skupaj z Državnim
               zborom in Vlado vzpostavimo sistem, ki bo tovrstne zlorabe zmanjševal na najnižjo
               možno raven. In to smo storili. V končni fazi, ne vem, ker ste rekli, da postopek
               zastara, moram priznati, da ste me spravili nekoliko v zadrego. Ne me narobe
               razumeti, ni to žalitev, ne vem, ali ste poslušali ta teden novice, namreč sodba v
               primeru Bavčar je bila sprejeta in je pravnomočna. Ta zadeva ne more več zastarati in
               ni zastarala. Pa ne zaradi mene, da se razumemo. In tudi nastop kazni, verjamem, da
               bo izvršen skladno z zakonom, ki je bil sprejet v Državnem zboru. Hvala.</p>
            </sp>
            <sp xml:id="SDZ7-Redna-30-2017-05-26.sp205">

               <speaker>PREDSEDNIK DR. MILAN BRGLEZ:</speaker>

               <p>Miha Kordiš, imate besedo, da zastavite vprašanje ministrici za obrambo gospe Andreji
               Katič.</p>
            </sp>
            <sp xml:id="SDZ7-Redna-30-2017-05-26.sp206">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči.</p>
               <p>Moje vprašanje se nanaša na varnost letenja v Slovenski vojski, konkretno na pilote
               helikopterjev, ki opravljajo dejansko javno koristna dela, prevažajo težke bolnike,
               rešujejo v gorah in podobno, kar zadeva vsakega prebivalca Slovenije, in zadeva ga
               neposredno.</p>
               <p>Vaša maksima, gospa ministrica, pa večjega dela političnega razreda konec koncev je,
               da pri varnosti ne bi smelo biti pomanjkljivosti. Ampak pomanjkljivosti so. Sindikat
               pilotov je januarja opozoril na to, da se piloti premalo usposabljajo na
               simulatorjih. Vi, gospa ministrica, ste februarja na moje vprašanje odgovorili, bom
               citiral: <q>»Če bi spoštovali veljavne predpise, bi se morale nekatere posadke udeležiti
               usposabljanja že v januarju.«</q> Konec citata. Obljubili ste, da bo pogodba za
               usposabljanje podpisana do konca marca. Danes se piše 26. maj, in vi še vedno nimate
               podpisane pogodbe za usposabljanje za pilote helikopterjev Bell- 412. In to stanje je
               alarmantno. Vaš državni sekretar Bizjak je sindikatu včeraj odgovoril, da je
               operativnih samo šest pilotov cougarjev, pa samo 12 pilotov za Bell-412. Kaj to
               pomeni? To pomeni, da je operativnih manj kot polovica pilotov. Bliža pa se nam
               poletje, letni čas, ko imamo največ nesreč v gorah. Poleg tega tudi piloti in drugi
               letalci morajo iti kdaj na dopust, sestavimo vse to skupaj, kaže, da bomo kaj lahko
               imeli resne probleme. Generalštab in ministrstvo sta že vnaprej vedela, da bo
               januarja veliko pilotov neoperativnih. Če pa niso vedeli, bi pa konec koncev morali
               vedeti, in so odgovorni za to.</p>
               <p>Zato me zanima naslednje:</p>
               <p>Ali drži podatek o tem, koliko pilotov je operativnih – se pravi samo 6 pilotov
               cougarjev in 12 pilotov helikopterjev Bell-412?</p>
               <p>Koliko pilotov helikopterjev Bell-412 je bilo v zadnjih 12 mesecih na urjenju v
               simulatorjih letenja?</p>
               <p>Kdo bo odgovarjal za to, da niste pravočasno zagotovili urjenja na simulatorju?</p>
               <p>Kako boste ukrepali, da se kaj takšnega ne bo ponovilo v prihodnje? Ob tem pa naj
               dodam, da se mi zdi še posebej škandalozno, da zmanjkuje sredstev za urjenje pilotov
               helikopterjev v istem času, ko si samo že znotraj vašega resorja privošči Vlada
               nesprejemljive izdatke, kot je na primer mimo Državnega zbora 23 milijonov nameniti
               za nabavo faliranih patrij pa 12 milijonov za Natove eskapade in rabote v Latviji in
               tako naprej. Piloti helikopterjev rešujejo življenja in rešujejo jih doma.</p>
            </sp>
            <sp xml:id="SDZ7-Redna-30-2017-05-26.sp207">

               <speaker>PREDSEDNIK DR. MILAN BRGLEZ:</speaker>

               <p>Ministrica za obrambo, gospa Andreja Katič, imate besedo za odgovor.</p>
            </sp>
            <sp xml:id="SDZ7-Redna-30-2017-05-26.sp208">

               <speaker>ANDREJA KATIČ:</speaker>

               <p>Spoštovani predsednik, spoštovani poslanec, najprej hvala za vprašanje.</p>
               <p>Res je, v zvezi z usposabljanjem pilotov helikopterjev smo vam pisno odgovarjali že v
               mesecu februarju. Navedli smo tudi vse konkretne podatke o številu pilotov, ki so se
               na simulatorju usposabljali po posameznih letih od leta 2013 naprej. Naj uvodoma tudi
               povem, da obžalujem, da Sindikatu pilotov z ministrstva nismo pravočasno in v krajšem
               roku odgovorili na njihova vprašanja. Verjetno tudi zaradi vašega vprašanja smo jim
               odgovorili včeraj in verjetno ne bi bilo potrebe po dodatnih vprašanjih, če bi imeli
               boljšo korespondenco.</p>
               <p>Po zagotovilih Generalštaba Slovenske vojske trenutno stanje operativnosti pilotov
               Slovenske vojske ne vpliva na izvedbo nalog v okviru izvajanja helikopterske nujne
               medicinske pomoči in gorskega reševanja. Slovenska vojska skladno z načrti zagotavlja
               v stalni pripravljenosti en helikopter v 15-minutni pripravljenosti ter enega v
               2-urni pripravljenosti. V določenih primerih je Slovenska vojska namesto letalske
               policijske enote za izvedbo navedenih nalog zagotavljala tudi dva helikopterja v
               25-minutni pripravljenosti. Tako so posadke helikopterjev Slovenske vojske v
               letošnjem letu pri izvedbi teh nalog posredovale 109-krat, od tega 26-krat pri
               reševanju v gorah, 78-krat so poskrbele za helikoptersko nujno medicinsko pomoč in
               5-krat so sodelovale pri gašenju požarov. Pri tem so prepeljale 110 poškodovanih ali
               obolelih oseb, na pogorišče pa odvrgle 157 tisoč litrov vode in pri tem skupaj
               naletele 128 ur.</p>
               <p>Na vaše vprašanje po podatkih Slovenske vojske je v tem trenutku operativnih 6 posadk
               helikopterjev Bell, to je 12 pilotov, ter tri posadke helikopterjev Cougar – 6
               pilotov. Kar se tiče dviga nadaljnje operativnosti, je za usposabljanje pilotov
               helikopterjev na cougarju zaključen postopek javnega naročila za izvedbo
               usposabljanja na simulatorju za izvedbo postopkov v sili. S ponudnikom je izdelan in
               usklajen načrt izvedbe usposabljanja. Prva posadka, ki je bila na tem usposabljanju v
               tem mesecu, je že končala usposabljanje.</p>
               <p>Kar se tiče pa javnega naročila za izvedbo usposabljanja simulatorja za izvedbo
               postopkov v sili za usposabljanje pilotov helikopterjev Bell pa javno naročilo še
               poteka, saj je neizbrani ponudnik vložil zahtevo za revizijo, na to pa Ministrstvo za
               obrambo nima žal nobenega vpliva.</p>
               <p>Zagotavljanje varnosti pilotov kot tudi vseh ostalih pripadnikov Slovenske vojske je
               bila in bo tudi v bodoče moja prva prioriteta. Generalštab Slovenske vojske
               zagotavlja, da piloti helikopterjev, ki ne izpolnjujejo vseh predpisanih zahtev in
               pogojev, med katerimi je tudi ustrezno usposabljanje na simulatorjih, ne izvajajo
               operativnih nalog in na njih tudi niso razporejeni. Ob upoštevanju takšnega
               zagotovila s strani Generalštaba Slovenske vojske je irelevantno vprašanje, kako naj
               ukrepa pilot, če bi bil razporejen na izvajanje operativnih nalog reševanja v gorah
               ali na HMNP, pa ne bi imel veljavnega usposobljanja na simulatorju, saj do tega ne bi
               smelo in ne sme priti. Pri tem pa je treba še enkrat povedati, da piloti, ki nimajo
               operativnega statusa, pa izvajajo lastno usposabljanje in na ta način tudi vzdržujejo
               najmanj dosežen nivo usposabljanj.</p>
               <p>Kar se tiče usposabljanj pilotov, sem imela posebej sestanek tudi s predstavniki
               sindikata, v katerega so vključeni piloti. Povedali so mi, da je po njihovem mnenju
               največji problem v tem, da se načrt za izvedbo usposabljanj in izobraževanj vseh
               pripravlja skupaj in v letošnjem letu je žal bil šele konec prve tretjine meni
               posredovan v potrditev. O tem sem govorila z načelnikom Generalštaba Slovenske vojske
               in povedala, da pričakujem, da bo za prihodnje leto načrt usposabljanj in
               izobraževanj pripravljen in potrjen v letošnjem letu za naslednje leto, tako da ne bi
               prišlo do tega, da se v bistvu določena usposabljanja potem zamikajo.</p>
               <p>V svojem vprašanju, ki nam je bilo posredovano, ste spraševali tudi glede bodočega
               razvoja letalske komponente in povedala bi samo to, da bomo o tem podrobneje govorili
               tudi v novi resoluciji o splošnem dolgoročnem programu in opremljanju Slovenske
               vojske do leta 2030 in v novem srednjeročnem obrambnem programu za obdobje 2018–2023,
               katerega pripravo načrtujemo za drugo polovico letošnjega leta in v sklopu vseh
               ostalih komponent bomo tudi to komponento celovito obravnavali tako v nacionalnih
               okvirih kot tudi v okviru zavezništva.</p>
               <p>Zanikala bi to, kar ste povedali, da gre 23 milijonov letos za patrije. Prvo kar je,
               postopki dogovarjanja za bodoče obdobje v okviru cilja zmogljivosti še niso potrjeni,
               bodo predvideni na junijskem ministerialu. Letošnja sredstva pa so namenjena večinoma
               za streliva, za vzdrževanje, za uniforme, zaščitne opreme, nekaj tudi nove opreme,
               kar 7 milijonov sredstev od tega bo namenjenih za vzdrževanje, od tega večino za
               helikopterje. Nikakor ne moremo, niti ne smemo trenutno še nabavljati ne
               6-kolesnikov, ne 8-kolesnikov, ker je procedura zelo zahtevna in trenutno smo šele v
               fazi priprave potrebne investicijske dokumentacije. Hvala.</p>
            </sp>
            <sp xml:id="SDZ7-Redna-30-2017-05-26.sp209">

               <speaker>PREDSEDNIK DR. MILAN BRGLEZ:</speaker>

               <p>Miha Kordiš imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-30-2017-05-26.sp210">

               <speaker>MIHA KORDIŠ (PS ZL):</speaker>

               <p>Hvala za besedo.</p>
               <p>Saj to je bila samo stvar v zvezi z nabavami, patrijami. To povem za primerjavo, kam
               se daje denar, pa kam se ne daje denarja. Stvar je pa naslednja, da je Vlada 11. maja
               našla teh 24,3 milijona evrov. Ali se je to že zrealiziralo ali se še ni
               zrealiziralo, je manj pomembno. Dejstvo je, da ko je treba vlagati v Natovo staro
               železo, se finance najdejo, potem imamo pa tukaj vprašanje pilotov helikopterjev,
               recimo, ki opravljajo transport težkih bolnikov, rešujejo v gorah in podobno, kjer
               imamo pa na delu še vedno varčevalne ukrepe in zadeve ne gredo tako, kot bi morale.
               Ampak ste mi precej korektno odgovorili. Me pa samo zanima še, kdo bo odgovarjal.
               Zagotovo mora biti nekdo odgovoren za to, da ni bilo pravočasno zagotovljenega
               urjenja na simulatorju. To bi se vse moralo zgoditi že januarja, sami ste rekli. Kdaj
               se je to zgodilo potem za caugarja? Marca, aprila, to je šlo že v tek. No, kar se
               tiče pa za Bell-412 pa pogodba sploh še ni podpisana. Tukaj nam nastaja ena zelo
               velika luknja, ki je ne bi smelo biti.</p>
            </sp>
            <sp xml:id="SDZ7-Redna-30-2017-05-26.sp211">

               <speaker>PREDSEDNIK DR. MILAN BRGLEZ:</speaker>

               <p>Ministrica za obrambo gospa Andreja Katič, imate besedo za dopolnite odgovora.</p>
            </sp>
            <sp xml:id="SDZ7-Redna-30-2017-05-26.sp212">

               <speaker>ANDREJA KATIČ:</speaker>

               <p>Hvala, spoštovani predsednik.</p>
               <p>Spoštovani poslanec! Kot sem povedala, večji del teh sredstev, ki bo namenjen za
               vzdrževanje, govorim o teh dodatnih 23 milijonih evrov, ki jih je Vlada namenila za
               Slovensko vojsko, kar se tiče vzdrževanja, bo namenjen tudi vzdrževanju za
               helikopterje in tudi za ostale zrakoplove. Kar se tiče samega javnega razpisa, sem
               povedala, da smo začeli s postopkom, vendar ker se je neizbrani ponudnik pritožil, na
               to ministrstvo nima vpliva in je treba postopek pravzaprav končati.</p>
               <p>Strinjam pa se, in takšen je bil tudi moj razgovor z načelnikom Generalštaba
               Slovenske vojske, da začnejo pravočasno postopke, da tudi če pride med letom do
               sprememb, je lažje pripraviti načrt prej, tako da so potem tudi vsi s tem seznanjeni,
               in ga med letom po potrebi dopolnjevati. Tako pričakujem v letošnjem letu načrt
               usposabljanj in izobraževanj za prihodnje leto.</p>
            </sp>
            <sp xml:id="SDZ7-Redna-30-2017-05-26.sp213">

               <speaker>PREDSEDNIK DR. MILAN BRGLEZ:</speaker>

               <p>Gospod Matjaž Nemec, imate besedo, da zastavite vprašanje ministrici brez resorja,
               pristojni za razvoj, strateške projekte in kohezijo, gospe Alenki Smerkolj, ki je
               opravičeno odsotna, zato vas sprašujem, ali želite ustni ali pisni odgovor.</p>
            </sp>
            <sp xml:id="SDZ7-Redna-30-2017-05-26.sp214">

               <speaker>MATJAŽ NEMEC (PS SD):</speaker>

               <p>Hvala lepa, gospod predsednik.</p>
               <p>Prosil bi za ustni odgovor na prihodnji seji. Dotaknil se bom pa projekta Interreg,
               ki je skupna iniciativa Evropskega sklada za regionalni razvoj, ki financira projekte
               za sodelovanje med regijami Evropske unije s ciljem večje gospodarske in socialne
               kohezije, s spodbujanjem čezmejnega sodelovanja, meddržavnega in regijskega
               sodelovanja in uravnoteženega razvoja ozemlja. Posebne pozornosti so deležne
               periferne regije, ki ležijo ob mejah Evropske unije. Programsko območje, ki se
               razprostira nad 30 tisoč kvadratnih metrih, ima več kot 5,5 milijona prebivalcev in
               vključuje s slovenske strani regije, kot so: Goriška, Gorenjska, Obalno-kraška ter na
               osnovi klavzule fleksibilnosti še Osrednjeslovensko in Notranjsko-kraško statistično
               regijo.</p>
               <p>Moje vprašanje ministrici pa je, po podatkih, ki jih imam, na razpisu v letošnjem
               letu je večina sredstev namenjena za Ljubljano, za mesto Ljubljana. Govorimo o tem,
               da izhajamo iz sistema financiranja obmejnih regij, tako gorenjski del,
               severnoprimorski, južnoprimorski del. V tem primeru, ko govorimo o Interregu
               Italija-Slovenija, bo pa skoraj 50 % denarja, pridobljenega iz evropskih sredstev,
               šlo v Ljubljano. Sam ocenjujem, da je to dobro do neke mere, če ne bi šlo za to, da
               jemljemo tistim regijam, katerim so ta sredstva v osnovi namenjena.</p>
               <p>Zato me zanima, gospod predsednik:</p>
               <p>Kakšno je stališče ministrice, ob tem da so sredstva, ki so v osnovi namenjena za
               čezmejno sodelovanje, v tem primeru med Italijo in Republiko Slovenijo, romala ali
               bodo romala v Ljubljano?</p>
               <p>Seveda Ljubljana ima kot center zelo močne institucije, kot so Kemijski institut ali
               pa Institut Jožef Stefan. Ampak kako lahko, bom rekel, obmejni pas konkurira tako
               močnim institucijam. Tukaj opozarjam, da gremo v smer, ko nas bo bolela glava, in ne
               zdi se mi pravično, da jemljemo tistim, katerim so ta sredstva namenjena. Hvala lepa.
            </p>
            </sp>
            <sp xml:id="SDZ7-Redna-30-2017-05-26.sp215">

               <speaker>PREDSEDNIK DR. MILAN BRGLEZ:</speaker>

               <p>Prejeli boste ustni odgovor na naslednji seji. Upam, da bodo vsi pogoji za to.</p>
               <p>Ministricam in ministrom se zahvaljujem za podane odgovore.</p>
               <p>S tem prekinjam to točko dnevnega reda, ki jo bomo nadaljevali v torek, 30. 5. 2017,
               ko bo Državni zbor v okviru glasovanj odločal o predlaganih sklepih.</p>
               <p>Poslanke in poslance prosim, da iz dvorane odnesete vsa gradiva, ker bodo v
               ponedeljek dvorano Državnega zbora obiskali udeleženci otroškega parlamenta.</p>
               <p>Prekinjam 30. sejo Državnega zbora, ki jo bomo nadaljevali v torek, 30. 5. 2017, ob
               10. uri. <stage type="time">(SEJA JE BILA PREKINJENA 26. MAJA 2017 OB 15.12.)</stage>
               </p>
            </sp>
         </div>
      </body>
   </text>
</TEI>