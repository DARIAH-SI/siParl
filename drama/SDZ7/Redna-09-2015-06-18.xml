<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Redna-09-2015-06-18">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|B5D71D46B1570FF5C1257EB2002CE705</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=B5D71D46B1570FF5C1257EB2002CE705</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-09-2015-06-18.DZ" n="09">
               <name>Redna</name>
               <date when="2015-06-18"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-09-2015-06-18.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 9. seje</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in mag. Bojana Muršič.</stage>
            <stage type="time">Seja se je začela ob 9.02. </stage>


            <sp xml:id="SDZ7-Redna-09-2015-06-18.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam nadaljevanje 9. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in poslanci:
               mag. Tanja Cink, gospa Ljudmila Novak, gospa Suzana Lep Šimenko od 14. ure dalje, dr.
               Matej T. Vatovec, gospod Ljubo Žnidar in gospod Kamal Izidor Shaker do 13. ure. Vse
               prisotne lepo pozdravljam!</p>
               <p>Prehajamo na <title xml:id="SDZ7-Redna-09-2015-06-18.title1">2. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O IZVRŠEVANJU PRORAČUNOV REPUBLIKE SLOVENIJE ZA
                  LETI 2014 IN 2015 V OKVIRU NUJNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavnici Vlade, državni sekretarki na Ministrstvu za
               finance mag. Mateji Vraničar.</p>
            </sp>
            <sp xml:id="SDZ7-Redna-09-2015-06-18.sp2">

               <speaker>MAG. MATEJA VRANIČAR:</speaker>

               <p>Spoštovani gospod predsednik, gospe poslanke in gospodje poslanci!</p>
               <p>S predlaganimi spremembami in dopolnitvami zakona o izvrševanju proračunov za leti
               2014 in 2015 se posega v dve vsebinski področji. Določajo se pravila črpanja
               evropskih sredstev novega programskega obdobja in z novim 39.a členom se ureja pravna
               povezava med pravili izvrševanja državnega proračuna in izvajanjem Zakona o
               Slovenskem državnem holdingu. Najprej glede pravil črpanja evropskih sredstev. S
               predlaganim zakonom se določajo pravila, ki jih bo praviloma poleg pravil, ki veljajo
               za staro finančno perspektivo, treba upoštevati v novi finančni perspektivi. Dodano
               je novo tretje podpoglavje. Ob upoštevanju, da je treba zagotoviti čim boljše črpanje
               evropskih sredstev in tudi čim hitrejše povračilo sredstev iz evropskega v državni
               proračun, se tudi v novi finančni perspektivi ohranja možnost predplačil v enakem
               obsegu kot po veljavnem zakonu za staro finančno perspektivo, hkrati pa se na novo
               določa obveznost po hitrejšem povračilu sredstev v državni proračun, in sicer tako,
               da bo moral upravičenec dokazilo o plačilu posredovati najkasneje v 120 dneh po
               prejemu sredstev.</p>
               <p>S predlaganim zakonom se določa tudi možnost, da se sredstva iz proračuna izplačajo
               en dan prej, preden upravičencu do teh sredstev obveznost zapade v plačilo. V tem
               primeru se od upravičenca zahteva, da mora dokazilo o plačilu posredovati
               posredniškemu organu najkasneje v 8 dneh po dejanskem plačilu. Posledično to pomeni,
               da bo mogoče povračilo iz proračuna EU zahtevati najkasneje v 14 dneh po izplačilu iz
               državnega proračuna, posrednim proračunskim uporabnikom in nosilcem javnih pooblastil
               pa bo poslovanje bistveno olajšano. Nadalje se s predlaganim zakonom določajo tudi
               obvezna ravnanja organa upravljanja, posredniškega organa oziroma organa potrjevanja
               v primeru, kadar se ugotovi neupravičeno porabo sredstev iz evropske kohezijske
               politike. Organu upravljanja se podeljuje tudi pooblastilo, s katerim zahteva izvedbo
               ukrepa začasnega zadržanja izplačil iz posameznih postavk kohezijske politike, če
               pride do resnejših kršitev. S predlaganim zakonom se kot organ upravljanja pripozna
               tudi Ministrstvo za delo, družino, socialne zadeve in enake možnosti, in sicer na
               področju, ki se nanaša na porabo sredstev Sklada za evropsko pomoč najbolj
               ogroženim.</p>
               <p>Na kratko še o predlogu za novi 39.a člen. S predlagano dopolnitvijo zakona se
               določa, da bo Slovenski državni holding lahko odločil o pridobitvi kapitalskega
               deleža le na podlagi predhodno pridobljene potrditve Ministrstva za finance, iz
               katere izhaja, da so za ta namen v proračunu zagotovljena sredstva. Predlagana
               ureditev se glede na to, da je sredstva treba zagotoviti v proračunu države, nanaša
               na pravila o izvrševanju proračuna, po katerih se lahko prevzemajo obveznosti in
               izplačujejo sredstva v breme proračuna tekočega leta samo za namen in do višine, ki
               sta določena s proračunom. Hkrati se določa tudi, da se izplačilo izvrši družbi, v
               kateri bo Republika Slovenija pridobila naložbo neposredno. S tem se ne posega v
               temeljna načela Zakona o Slovenskem državnem holdingu in v samostojnost SDH pri
               odločitvah, povezanih z upravljanjem državnega premoženja, vzpostavlja pa se povezava
               med izvrševanjem proračuna in odločitvami Slovenskega državnega holdinga. Upoštevaje
               vse navedeno Vlada predlaga, da Državni zbor predlog zakona podpre. Hvala lepa.</p>
            </sp>
            <sp xml:id="SDZ7-Redna-09-2015-06-18.sp3">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo predsednici gospe Urški
               Ban.</p>
            </sp>
            <sp xml:id="SDZ7-Redna-09-2015-06-18.sp4">

               <speaker>URŠKA BAN (PS SMC):</speaker>

               <p>Spoštovani predsednik, hvala za besedo.</p>
               <p>Odbor za finance in monetarno politiko je na 10. seji dne 3. 6. 2015 kot matično
               delovno telo obravnaval Predlog zakona o spremembah in dopolnitvah Zakona o
               izvrševanju proračunov Republike Slovenije za leti 2014 in 2015, ki ga je Državnemu
               zboru v obravnavo in sprejetje po nujnem postopku predložila Vlada. Predlog zakona je
               bil posredovan v mnenje tudi občinam. Do seje odbora so amandmaje k posameznim členom
               predloga zakona vložile koalicijske poslanske skupine, Poslanska skupina Združena
               levica in Poslanska skupina ZaAB. Seji odbora so prisostvovali predstavnice in
               predstavniki Ministrstva za finance, Službe Vlade Republike Slovenije za razvoj in
               evropsko kohezijsko politiko ter Zakonodajno-pravne službe. V uvodni dopolnilni
               obrazložitvi je državna sekretarka na Ministrstvu za finance pojasnila, da je cilj
               zakona uzakoniti dve vsebinski rešitvi, in sicer vzpostaviti pravno podlago za
               črpanje kohezijskih sredstev. Predvsem gre za podrobnejšo opredelitev uporabe
               sredstev in možnosti pravic prerazporeditve le-teh. Drugi vsebinski del pa se nanaša
               na določilo, s katerim mora SDH pred dokončno odločitvijo o pridobitvi naložb
               pridobiti zagotovilo Ministrstva za finance, da so v proračunu zagotovljena potrebna
               finančna sredstva.</p>
               <p>Zakonodajno-pravna služba je v mnenju predlog zakona proučila z vidika skladnosti z
               ustavo, pravnim sistemom in z zakonodajno-tehničnega vidika. Služba je v svojem
               mnenju podala nekatere pripombe vsebinske narave ter konkretne pripombe k posameznim
               členom predloga zakona. Na seji je predstavnica povedala, da so z amandmajem
               upoštevane posamezne pripombe k členom tega zakona. Na odboru je pisno mnenje
               predstavil tudi predstavnik Komisije Državnega sveta za gospodarstvo, obrt, turizem
               in finance, ki predloga zakona ne podpira. Odbor je v skladu z drugim odstavkom 130.
               člena Poslovnika Državnega zbora obravnaval vložene amandmaje k členom predloga
               zakona. Odbor je sprejel amandmaje koalicijskih poslanskih skupin k 2., 4., in 6.
               členu. Brezpredmetna pa sta postala amandmaja poslanskih skupin ZaAB in Združena
               levica. Odbor je v skladu s 128. členom Poslovnika Državnega zbora glasoval o vseh
               členih predloga zakona in jih je sprejel. Hvala.</p>
            </sp>
            <sp xml:id="SDZ7-Redna-09-2015-06-18.sp5">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin. Besedo ima Poslanska skupina Slovenske
               demokratske stranke, zanjo mag. Marko Pogačnik.</p>
            </sp>
            <sp xml:id="SDZ7-Redna-09-2015-06-18.sp6">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za besedo. Spoštovana državna sekretarka, kolegice in
               kolegi!</p>
               <p>Predlog zakona o spremembah in dopolnitvah Zakona o izvrševanju proračunov Republike
               Slovenije za leti 2014 in 2015 prinaša nekaj novosti. Osnovna novost in osnovni cilj
               zakona je uzakonitev rešitev, ki bodo leta 2015 omogočile tekoče in nemoteno
               izvrševanje proračuna države ter pravne podlage za učinkovito črpanje sredstev
               kohezijske politike. V Slovenski demokratski stranki ocenjujemo, da je takšna rešitev
               ustrezna in apeliramo na Vlado Republike Slovenije, da res pripomore k temu, da bo
               Slovenija čim bolj učinkovito črpala kohezijska sredstva, ki so na voljo.</p>
               <p>Glede na vse povedano v Slovenski demokratski stranki ne bomo nasprotovali Predlogu
               zakona o spremembah in dopolnitvah Zakona o izvrševanju proračunov Republike
               Slovenije za leti 2014 in 2015.</p>
            </sp>
            <sp xml:id="SDZ7-Redna-09-2015-06-18.sp7">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Uroš Prikl.</p>
            </sp>
            <sp xml:id="SDZ7-Redna-09-2015-06-18.sp8">

               <speaker>UROŠ PRIKL (PS DeSUS):</speaker>

               <p>Spoštovani predsednik, spoštovane kolegice, spoštovani kolegi!</p>
               <p>Dovolite, da vam na kratko predstavim stališče Poslanske skupine Desus glede sprememb
               in dopolnitev Zakona o izvrševanju proračunov Republike Slovenije za leti 2014 in
               2015. Kot smo že slišali, bo zakon uzakonil rešitve, ki bodo v letu 2015 omogočale
               tekoče in nemoteno izvrševanje proračuna države ter pravno podlago za učinkovito
               črpanje sredstev evropske kohezijske politike. Pri slednji gre predvsem za
               podrobnejšo opredelitev porabe sredstev in možnosti pravic prerazporeditve le-teh.
               Dodaja se torej nova vsebina, ki se nanaša na porabo sredstev evropske kohezijske
               politike v programskem obdobju 2014–2020. Za projekte, ki se financirajo iz teh
               sredstev, bo Ministrstvo za finance lahko med letom odprlo novo postavko. To bo lahko
               storilo le na predlog neposrednega uporabnika ter po predhodnem soglasju organov
               upravljanja in pod pogojem, da se pravice porabe na novih postavkah zagotavljajo le s
               prerazporeditvami.</p>
               <p>V naši poslanski skupini se nam zdi pomembno, da bodo s sprejetjem zakona
               pristojnosti organa upravljanja v primerjavi s staro finančno perspektivo bistveno
               večje, saj mu bo zakon omogočil ukrepanje v primeru zamud pri izvajanju projektov.
               Novela določa obvezna ravnanja organa upravljanja, posredniškega organa oziroma
               organa za potrjevanje v primeru, kadar se ugotovi neupravičena poraba sredstev
               evropske kohezijske politike. Organ upravljanja mora od posredniškega organa
               zahtevati, da do upravičenca, pri katerem je bila ugotovljena neupravičena poraba
               sredstev evropske kohezijske politike, vzpostavi terjatev. V naši poslanski skupini
               menimo, da je neupravičena poraba evropskih sredstev nedopustno dejanje, zato je
               prav, da se do upravičenca v tem primeru vzpostavi terjatev. Določena je tudi izjema,
               ki se navezuje na že uveljavljeno izjemo, po kateri so dopustna predplačila v višini
               30 % predvidenih pogodbenih obveznosti. Doslej so se sredstva v skladu z navedeno
               točko izplačevala pavšalno, v višini 30 %, čeprav so včasih upravičencem do sredstev
               dejanski stroški nastali šele kasneje, čez leto ali dve.</p>
               <p>Z novim predlogom se določa še dodaten pogoj, po katerem se mora upravičenec do
               sredstev evropske kohezijske politike zavezati, da bo dokazilo o plačilu posredoval
               najkasneje v 90 dneh po prejemu sredstev. To pa pomeni, da se bodo sredstva iz
               državnega proračuna izplačevala zgolj v obsegu, kot je v prihodnjih treh mesecih
               nujno potrebno za izvajanje dejavnosti, programa ali projekta. Predlog določa tudi
               novo višino zneska, pri katerem je strošek izterjave nesmiseln oziroma neekonomičen.
               Evropski predpisi državam članicam omogočajo, da se v utemeljenih primerih lahko
               odločijo, da ne bodo izvajale postopka izterjave. Na podlagi analize podatkov, ki so
               jih poročale države članice, je bilo ugotovljeno, da so stroški izterjave v
               nesorazmerju z višino terjatve, če znesek, ki ga je treba izterjati od upravičenca v
               zvezi s posameznim plačilom, brez obresti ne presega višine oziroma limita 250
               evrov.</p>
               <p>Drugi, morda še pomembnejši, vsebinski del v predlogu zakona predstavlja določba, ki
               govori o tem, da mora SDH pred dokončno odločitvijo o pridobitvi kapitalske naložbe v
               last Republike Slovenije pridobiti potrditev Ministrstva za finance, da so v
               proračunu države za ta namen zagotovljena sredstva. Ob tem Ministrstvo za finance ni
               pristojno za ugotavljanje, ali je pridobitev posamezne kapitalske naložbe ustrezna,
               temveč Slovenskemu državnemu holdingu le potrdi, da so v proračunu zagotovljena
               sredstva. Tako odločitev v Poslanski skupini Desus podpiramo, saj je brez dvoma
               Ministrstvo za finance tisti proračunski uporabnik, ki ima oziroma mora imeti pregled
               nad porabo proračunskih sredstev. Tak pregled porabe sredstev kakor tudi poznavanje
               potreb drugih proračunskih uporabnikov po dodatnih sredstvih oziroma potreb po
               prerazporeditvi le-teh pa pomeni podlago za odločitev o tem, ali je možno dati
               Slovenskemu državnemu holdingu tako imenovano zeleno luč za pridobitev kapitalskih
               naložb v last Republike Slovenije ... <stage xml:id="SDZ7-Redna-09-2015-06-18.stage4">/ znak za konec razprave/</stage> ... zgolj in
               izključno z vidika razpoložljivosti sredstev v proračunu. Pri tem pa ne gre za
               vsebinsko odločanje MF o primernosti bodisi nakupa bodisi prodaje posameznih
               kapitalskih naložb. Ta odgovornost ostaja na poslovodstvu in nadzornem svetu SDH, ki
               se je mora v polni meri zavedati ter tudi prevzemati vse odgovornosti za svoja
               dejanja.</p>
               <p>Kot rečeno, v Poslanski skupini Desus menimo, da je predlog zakona dober in ga bomo
               tudi soglasno podprli. Hvala.</p>
            </sp>
            <sp xml:id="SDZ7-Redna-09-2015-06-18.sp9">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp xml:id="SDZ7-Redna-09-2015-06-18.sp10">

               <speaker>JANKO VEBER (PS SD):</speaker>

               <p>Hvala za besedo. Lep pozdrav vsem tudi v imenu Poslanske skupine Socialnih
               demokratov!</p>
               <p>Predlog zakona o spremembah in dopolnitvah Zakona o izvrševanju proračunov Republike
               Slovenije za leti 2014 in 2015 v poslanski skupini podpiramo, saj se zavedamo, da v
               zadnjem obdobju financiramo investicije praktično zgolj iz sredstev Evropske unije,
               iz Kohezijskega sklada in zelo malo iz lastnih sredstev. Torej, učinkovitost črpanja
               sredstev iz evropskega proračuna je ključna tudi za naš razvoj, in zato je treba
               zagotoviti zakonito in učinkovito porabo sredstev kohezijske politike, ki jih ta
               zakon zagotovo tudi po svoji vsebini zagotavlja. Po drugi strani je to izvajanje
               izjemno pomembno tudi zaradi tega, ker ugotavljamo, da smo v zadnjem obdobju zelo
               veliko sredstev vložili v dokapitalizacijo bank, vendar pa te banke ne vračajo
               sredstev skozi sodelovanje z gospodarstvom in s tem tudi povečevanje učinkovitosti
               zasebnega sektorja pri vlaganju v investicije. Tako da smo resnično zelo, zelo
               odvisni od tega, ali bomo učinkovito črpali evropska sredstva ali ne. Pomemben del
               tega zakona je tudi odločitev, da pomagamo Slovenskemu državnemu holdingu, da v imenu
               in za račun Republike Slovenije pridobi naložbe, ki so v interesu Republike
               Slovenije. Če želi pridobiti to kapitalsko naložbo, morajo za to biti tudi
               zagotovljena sredstva v proračunu, in ta zakon omogoča holdingu, da to izvede na
               podlagi zagotovljenih sredstev v proračunu Republike Slovenije.</p>
               <p>V poslanski skupini bomo ta zakon podprli in upamo na čim učinkovitejše črpanje
               evropskih sredstev. Hvala.</p>
            </sp>
            <sp xml:id="SDZ7-Redna-09-2015-06-18.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo Luka Mesec.</p>
            </sp>
            <sp xml:id="SDZ7-Redna-09-2015-06-18.sp12">

               <speaker>LUKA MESEC (PS ZL):</speaker>

               <p>Spoštovani predsednik, kolegice in kolegi!</p>
               <p>Predlog zakona ureja dve področji, ki med seboj nista povezani. Prvo je črpanje
               evropskih kohezijskih sredstev, drugo pa kupovanje naložb v last Republike Slovenije.
               V Združeni levici nimamo posebnih pripomb na prvi sklop, torej na kohezijo, imamo pa
               precej pripomb na drugi sklop, torej glede tistega, kar zadeva SDH. Glede kohezijskih
               sredstev lahko ugotovimo, da so rešitve, predlagane v tem zakonu, precej samoumevne.
               V razpravi na odboru in v pismih občin nismo zasledili kakšnega resnega nasprotovanja
               tej rešitvi, smo pa zelo natančno spremljali odzive občin in njihovih združenj, ki pa
               so opozorili na to, česa v tem predlogu ni. Vlada bi namreč lahko iz teh mnenj
               razbrala, da trenutno financiranje občinam ne omogoča izvajanja njihovih zakonskih
               nalog. Izpostaviti moramo, recimo, ukinitev subvencij za tiste socialno ogrožene
               prebivalce, ki morajo zaradi pomanjkanja neprofitnih stanovanj najemati stanovanja po
               tržni ceni. Dobivali so namreč splošno subvencijo in razliko med tržno in neprofitno
               najemnino, ta vlada pa je to podporo ukinila in s tem močno prizadela socialno
               ogrožene v tistih občinah, ki niso sposobne zagotoviti dovolj neprofitnih stanovanj.
               V trenutku, ko imamo praktično najvišjo rast v evrskem območju in že peto zaporedno
               četrtletje pozitivno rast, je tak ukrep, torej ukinjanje subvencij za tiste, ki si ne
               morejo privoščiti stanovanj po tržnih cenah, nerazumljiv in brezsrčen.</p>
               <p>Če grem zdaj še na drugo stvar, na SDH. Predlog, ki je pred nami, je razkril, da v
               Zakonu o SDH ni prehodne rešitve za primer, da bi SDH hotel dokapitalizirati kakšno
               državno podjetje pred sprejetjem strategije upravljanja. V Združeni levici ne
               nasprotujemo investicijam v razvoj ali temu, da bi SDH želel dokapitalizirati katero
               od podjetij, v katerem ima delež, nasprotujemo pa absurdu, da se lahko SDH ta hip
               popolnoma avtonomno odloči, da bo na račun Republike Slovenije kupil delež v nekem
               podjetju, ne da bi Vlada ali Državni zbor za to odobrila proračunska sredstva.
               Rešitev, ki jo predlaga Vlada, namreč to dopušča. Finančno ministrstvo v tej ureditvi
               daje samo potrdilo, da so sredstva na razpolago, nato pa noben demokratično izvoljen
               organ ne presodi, ali je tak nakup smotrn oziroma ali je raba sredstev upravičena. To
               je v nasprotju z zakonskimi obvezami Vlade, da zagotavlja namensko rabo javnih
               sredstev.</p>
               <p>Rešitev, ki jo Vlada predlaga, ni zadovoljiva, to pa se pokaže že, če jo primerjamo z
               režimom, ki bo po Zakonu o SDH veljal po sprejetju strategije upravljanja. Strategijo
               bo namreč sprejemal Državni zbor in v njej bodo morali biti opredeljeni deleži, ki
               jih bo SDH pridobil v last Republike Slovenije. Nato bo na podlagi te strategije SDH
               pripravil predlog letnega načrta upravljanja, ki ga bo poslal v soglasje Vladi, Vlada
               pa bo v postopku presodila, ali je letni načrt upravljanja primeren. V tem postopku
               bo torej Vlada ravno morala preveriti, ali je prav, da SDH kupi nek delež, in bo tudi
               odobrila sredstva v ta namen. To je njena dolžnost, in ta zakon ji to omogoča, ampak
               šele po sprejetju strategije, medtem ko prehodna ureditev to izrecno preprečuje. To
               določbo bi v Združeni levici radi popravili s predlaganim amandmajem, hkrati pa bi
               radi vsaj začasno izboljšali tudi pridobivanje naložb po sprejetju strategije
               upravljanja.</p>
               <p>Sedanja ureditev predpostavlja, da Vlada podaja soglasje letnemu načrtu upravljanja,
               kjer mora biti planirano in utemeljeno pridobivanje naložb, toda letni načrt se
               sprejema novembra in decembra, medtem ko se posel lahko realizira šele konec
               naslednjega leta. V tem 12-mesečnem obdobju pa se lahko položaj bistveno spremeni.
               Lahko se izkaže, recimo, da bo posel zahteval dodatna sredstva, ki niso bila
               predvidena v proračunu. Lahko se ugotovi, da investicija sploh ni smotrna. Potrdilo
               finančnega ministrstva, ki bi ga mi uvedli z amandmajem, bi bila tako neke vrste
               varovalka. Ministrstvo je po Zakonu o SDH zastopnik javnega interesa in bi zato
               moralo še enkrat preveriti predlagani posel pred njegovo realizacijo. Če bi se
               pojavil sum negospodarnosti ali nepravilnosti, bi lahko tako ministrstvo preventivno
               ukrepalo v skladu z zakonom in zaščitilo javni interes.</p>
               <p>Te spremembe se nam zdijo nujne in svojo podporo zakonu vežemo na podporo Vlade temu
               amandmaju. Hvala.</p>
            </sp>
            <sp xml:id="SDZ7-Redna-09-2015-06-18.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp xml:id="SDZ7-Redna-09-2015-06-18.sp14">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane kolegice, spoštovani kolegi, spoštovana
               državna sekretarka!</p>
               <p>Danes obravnavana novela Zakona o izvrševanju proračunov Republike Slovenije za leti
               2014 in 2015 je potrebna zaradi začetka črpanja evropskih kohezijskih sredstev iz
               nove finančne perspektive 2014–2020, ki se je začela že pred letom in pol. Kot vemo,
               so sedanja določila zakona omogočala črpanje evropskih sredstev le iz stare oziroma
               prejšnje finančne perspektive 2007–2013, ki se v finančnem pogledu z letošnjim letom
               zaključuje. Predlagane rešitve so dobre in omogočajo zakonito in učinkovito črpanje
               evropskih sredstev, zato jih bomo v Novi Sloveniji – krščanskih demokratih podprli.
               Evropska sredstva so pravzaprav naša edina razvojna sredstva, in tudi zato je
               potrebno, da jih učinkovito črpamo. Namreč, del slovenske politike uspešno odganja
               tuji kapital, in zaradi tega ostajamo v nekem starem poslovnem modelu oziroma pri
               neki stari ekonomski politiki, ki ni učinkovita, ki ne zagotavlja dolgoročnega
               razvoja Republike Slovenije. In ni čudno, da je gospod Mramor, minister za finance,
               zaskrbljen, saj je včeraj izjavil, da bo leto 2016 izjemno težko. Mi v Novi Sloveniji
               ministru verjamemo, zato ker ima največ informacij, in smo zaradi tega
               zaskrbljeni.</p>
               <p>Posebej pomembna je ohranitev možnosti predplačil iz državnega proračuna, saj prav na
               ta način upravičenci sploh lahko kandidirajo za evropska sredstva. V večini
               upravičenci, neposredni in posredni proračunski uporabniki, nimajo za te namene
               lastnih razpoložljivih sredstev in pogosto tudi ne možnosti, da bi jih pridobili.
               Pomembna novost je tudi možnost izplačila obveznosti upravičenca do sredstev evropske
               kohezijske politike iz državnega proračuna en dan pred zapadlostjo obveznosti. Tudi
               ta možnost bo po našem prepričanju bistveno povečala krog tistih proračunskih
               uporabnikov, ki bodo kandidirali za evropska sredstva. Že na seji Odbora za finance
               in monetarno politiko smo krščanski demokrati pri obravnavi predloga tega zakona
               izpostavili potrebno odprtje razprave o višini povprečnine za občine v drugi polovici
               tega leta. Višina povprečnine je z zdaj veljavnim zakonom določena od 1. 7. 2015 do
               konca tega leta na 500,83 evra, medtem ko je za prvo polovico letošnjega leta znašala
               525 evrov. Ob sprejemanju Zakona o izvrševanju proračunov Republike Slovenije za leti
               2014 in 2015 je Vlada obljubila sprejetje ukrepov, ki bodo imeli za lokalne skupnosti
               neto finančni učinek plus 23 milijonov evrov, in sicer bi se ti ukrepi nanašali na
               prihodkovno in odhodkovno stran občinskih proračunov.</p>
               <p>Takih ukrepov Vlada do zdaj ni prinesla v parlament, druga polovica leta pa je
               praktično že tu. Sredstva, ki jih lokalne skupnosti prejmejo iz državnega proračuna v
               višini ustrezno dogovorjene oziroma določene povprečnine, so pomemben finančni vir za
               delovanje lokalnih skupnosti in zagotavljajo izvajanje njihovih zakonskih nalog.
               Ugotavljamo, da lokalne skupnosti, torej občine, dobivajo vsak mesec več obveznosti,
               denarja pa dobivajo vse manj. To se posebej pozna pri podeželskih perifernih občinah,
               torej tistih, v katerih ni nekih močnih gospodarskih subjektov. To nas samo oddaljuje
               od skladnega regionalnega razvoja. Takšna politika ni dobra, to je uničevanje
               slovenske lokalne samouprave in je dejansko v nasprotju z Evropsko listino lokalne
               samouprave. Takšni politiki bomo krščanski demokrati ostro nasprotovali. Čeprav danes
               obravnavana novela zakona o izvrševanju proračunov člena zakona, ki ureja višino
               povprečnin občin, ne odpira, v Novi Sloveniji opozarjamo na nujnost čimprejšnje
               ureditve tega vprašanja. Višina povprečnine za letos, torej tudi za drugo polovico
               leta, mora ostati vsaj na nivoju 525 evrov. Pričakujemo torej, da bo Vlada takoj
               začela z dogovarjanjem z reprezentativnima predstavnikoma lokalnih skupnosti glede
               tega vprašanja.</p>
               <p>Kot že rečeno, pa bomo poslanci Poslanske skupine Nove Slovenije – krščanskih
               demokratov danes obravnavani predlog sprememb in dopolnitev Zakona o izvrševanju
               proračunov Republike Slovenije za leti 2014 in 2015 podprli.</p>
            </sp>
            <sp xml:id="SDZ7-Redna-09-2015-06-18.sp15">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Zavezništvo, zanjo mag. Alenka Bratušek.</p>
            </sp>
            <sp xml:id="SDZ7-Redna-09-2015-06-18.sp16">

               <speaker>MAG. ALENKA BRATUŠEK (PS ZaAB):</speaker>

               <p>Predsednik, državna sekretarka, gospe in gospodje!</p>
               <p>Predlog novele Zakona o izvrševanju proračunov Republike Slovenije za leti 2014 in
               2015 naj bi bil po svoji osnovni značilnosti tehnični zakon, zakon, ki bi povedal,
               kako naj se proračun v obdobju, za katerega je v resnici sprejet, izvršuje. No, zakon
               o izvrševanju proračunov že dolgo ni samo tehnični zakon. Žal se z vsakim sprejetim
               proračunom ali njegovim rebalansom, ali pa tako kot danes, ko ne obravnavamo ne
               rebalansa ne proračuna, v njem znajdejo neke nove vsebine, ki vanj ne sodijo. Čeprav
               bi lahko vsaj nekoliko problematizirala vsebine, ki v predlogu ZIPRS so in jih danes
               sprejemamo, tega ne bom storila. To so že storili kolegi pred menoj in prav tako
               Zakonodajno-pravna služba. Izpostavila pa bom nekaj stvari, ki nas motijo, in to je,
               da zakon sprejemamo na podlagi uredbe. Kot vemo, v pravni državi obstajajo hierarhije
               pravnih aktov oziroma vsaj naj bi obstajale. Akti naj bi si sledili po nekem vrstnem
               redu, hierarhiji – ustava, zakon, uredba, pravilnik. Ne vem, kako je zakon lahko
               pripravljen na podlagi uredbe. Mislim, da bi moralo biti ravno obratno.</p>
               <p>Za Zavezništvo je bolj kot kaj drugega problematično to, česar današnja novela ne
               obravnava. Spomniti želim na dejstvo, da je Vlada Republike Slovenije ob spremembah
               in dopolnitvah zakona o izvrševanju proračunov za leti 2014 in 2015, novela D, v
               skladu z dogovorom z občinami predvidela nižjo povprečnino v obdobju od 1. julija
               2015 do 31. decembra 2015. Občinam bi v zameno znižali stroške ter tako dosegli, da
               le-te ne bodo zapadle v finančno in likvidnostno stisko. Do sem vse lepo in prav. Od
               tukaj naprej pa ... Ukrepov, ki bi stroške dejansko znižali, danes, ko smo v drugi
               polovici junija, ni. Vlada jih še ni pripravila oziroma kot kaže, še niti ne ve,
               kateri ukrepi naj bi to bili. V resnici torej obstaja resno tveganje, da ukrepov, ki
               bi znižali stroške občin, ne bo, vsaj ne julija, ko se bo dejanska povprečnina
               znižala s 525 na 500 evrov. Tu govorimo o dobrih 20 milijonih evrov, ki jih bodo
               morale občine očitno, kot kaže, nadomestiti same, čeprav je ta denar namenjen
               nalogam, ki jih izvajajo občine, naložila pa jim jih je država.</p>
               <p>Kot sem že povedala, za nas ni problematično to, kar v zakonu piše, ampak je
               problematično to, česar v zakonu ni. Problematično je to, da sprejemamo zakone. Tako
               je bilo z zadnjo novelo zakona o izvrševanju proračunov, za katero ne vemo, kako se
               bo izvajala. Govorim ponovno o povprečnini za občine. Na moje vprašanje, kakšni bodo
               ukrepi in kako bomo ta člen dejansko izvajali, je državni sekretar odgovoril, da gre
               za neumestno vprašanje. Verjamem, da so do danes na Ministrstvu za finance ugotovili,
               da je bil bolj neumesten, da ne rečem kaj drugega, odgovor Ministrstva za finance kot
               pa naše vprašanje. Mislim, da želi koalicija v naslednjem tednu obravnavati še en
               pomembnejši zakon, to je zakon o fiskalnem pravilu, za katerega nam prav tako ne
               znajo povedati, kako, na kakšen način, kaj vse je treba še dodatno spremeniti, da se
               bo zakon lahko izvajal. Neodgovorno je sprejemati take zakone, zato pričakujemo, da
               bo koalicija, seveda smo pa tudi mi pri tem pripravljeni sodelovati, v nadaljevanju
               pripravljala in sprejemala zakone, za katere znamo ob sprejetju povedati, kako se
               bodo izvajali. Od Vlade pa pričakujemo in zahtevamo, da bo občinam, če ne najde
               ukrepov, do 1. julija zagotovila povprečnino v višini 525 evrov.</p>
            </sp>
            <sp xml:id="SDZ7-Redna-09-2015-06-18.sp17">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospa Urška Ban.</p>
            </sp>
            <sp xml:id="SDZ7-Redna-09-2015-06-18.sp18">

               <speaker>URŠKA BAN (PS SMC):</speaker>

               <p>Hvala za besedo.</p>
               <p>Izvrševanje proračuna obsega vse postopke in aktivnosti, ki jih je treba opraviti
               zato, da se realizira sprejeti proračun tako na nivoju proračuna kot celote kot na
               ravni posameznega finančnega načrta. Postopke izvrševanja proračuna podrobneje ureja
               zakon o izvrševanju proračuna Republike Slovenije. Tokratni predlog novele zakona o
               izvrševanju proračunov za leti 2014 in 2015, ki ga danes obravnavamo, naslavlja dva
               vsebinska sklopa. V prvem sklopu se urejajo vprašanja, ki so povezana z izvajanjem in
               črpanjem sredstev kohezijske politike v programskem obdobju 2014–2020. V obdobju od
               sprejetja zadnje spremembe novele tega zakona do danes so bili sprejeti postopki in
               izpolnjeni predpogoji, da se določijo pravila porabe sredstev evropske kohezijske
               politike za naslednje programsko obdobje. Vlada Republike Slovenije je sprejela
               uredbo o koriščenju sredstev evropske kohezijske politike v Republiki Sloveniji, s
               katero je določila nacionalna pravila za porabo sredstev kohezijske politike.</p>
               <p>Ker pa vseh vsebin, ki jih določajo uredbe Evropske unije, ni dopustno urediti v
               podzakonskih predpisih in ker je vsebina povezana tudi z izvrševanjem proračuna, se s
               predlagano novelo zakona določajo nekatere pristojnosti in obveznosti posameznih
               organov pri porabi sredstev kohezijske politike. V primerjavi z ureditvijo porabe
               sredstev za staro finančno perspektivo so v novih pravilih drugače določene možnosti
               za predplačila iz evropskih sredstev in pravila v zvezi z neupravičeno porabo
               sredstev v zvezi z možnostjo zadržanja izvajanja posameznih postavk kohezijske
               politike, če bi prišlo do nepravilnosti in popravljalni ukrepi ne bi bili izvedeni v
               skladu z zahtevami. Dodana je tudi možnost za prerazporejanje pravic porabe na
               postavkah kohezijske politike, če bi na posamezni postavki prišlo do kakršnihkoli
               nepravilnosti in bi lahko to ogrozilo črpanje sredstev kot celote. Vsekakor ta
               sprememba omogoča črpanje sredstev, ki so predvidena v državnem proračunu za letošnje
               leto v višini več kot ene milijarde evrov in dejansko pomenijo največji del sredstev,
               iz katerih se financirajo državne investicije, ki tudi v letošnjem letu pomembno
               pozitivno vplivajo na gospodarsko rast in zaposlenost.</p>
               <p>Drugi sklop, ki ga ureja ta novela zakona, pa določa, da mora SDH v primerih, kadar
               pridobiva kapitalske deleže v imenu in za račun Republike Slovenije, pred dokončno
               odločitvijo o pridobitvi naložbe pridobiti zagotovilo Ministrstva za finance, da so v
               proračunu države zagotovljena potrebna finančna sredstva. To pa ne pomeni, da bo
               Ministrstvo za finance presojalo o tem, ali je pridobitev posamezne kapitalske
               naložbe nujna, smotrna in ustrezna, pač pa zgolj Slovenskemu državnemu holdingu
               potrdi, da so v proračunu države za namen pridobivanja kapitalskih naložb
               zagotovljene pravice porabe v ustrezni višini. Gre za povezavo med državnim
               proračunom oziroma B bilanco državnega proračuna in Zakonom o Slovenskem državnem
               holdingu, ne posega pa se v pristojnosti SDH za samostojno upravljanje s kapitalskimi
               naložbami. Glede na povedano predlagana sprememba sledi cilju, da bo v letu 2015
               omogočeno tekoče in nemoteno izvrševanje proračunov države, ter vzpostavlja ustrezne
               pravne podlage za učinkovito črpanje kohezijskih sredstev v novem programskem
               obdobju.</p>
               <p>Zato bomo v naši poslanski skupini Predlog zakona o spremembah in dopolnitvah Zakona
               o izvrševanju proračunov Republike Slovenije za leti 2014 in 2015 podprli. Hvala.
            </p>
            </sp>
            <sp xml:id="SDZ7-Redna-09-2015-06-18.sp19">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in o vloženem amandmaju. V razpravo dajem 6. člen ter
               amandma Poslanske skupine Združena levica.</p>
               <p>Želi kdo razpravljati? Prosim za prijavo.</p>
               <p>Besedo ima Luka Mesec.</p>
            </sp>
            <sp xml:id="SDZ7-Redna-09-2015-06-18.sp20">

               <speaker>LUKA MESEC (PS ZL):</speaker>

               <p>Hvala za besedo, gospod predsednik.</p>
               <p>Jaz bom na kratko samo obrazložil naš amandma, in sicer amandma glede pridobivanja
               deležev v last Republike Slovenije. Kot sem že v stališču povedal, v Združeni levici
               nikakor ne nasprotujemo možnosti, da bi Slovenski državni holding po potrebi s
               proračunskimi sredstvi dokapitaliziral neko državno podjetje, da mu omogoči razvoj.
               Amandma Združene levice izhaja iz ugotovitve Zakonodajno-pravne službe, da predlagani
               prvi odstavek novega 39.a člena ne razlikuje med ureditvijo do sprejetja prvega
               letnega načrta upravljanja in po sprejetju tega dokumenta, ki se sprejema na podlagi
               veljavne strategije upravljanja naložb. Kot sem že v stališču predstavil, gre
               predvsem za to, da se ti dve ureditvi sinhronizira. Predlagana predhodna rešitev je
               po našem mnenju namreč pomanjkljiva. Ministrstvo za finance po tem predlogu, ki bo v
               veljavi po tem členu, državnemu holdingu izda nekakšno bianko menico. Ministrstvo ne
               sme presojati, ali je kupovanje nekih deležev oziroma dokapitalizacija nekega
               podjetja sploh smotrna. Namreč, če so sredstva v proračunu zagotovljena, jih mora
               izplačati ne glede na upravičenost naložbe.</p>
               <p>To je nesprejemljivo in po našem mnenju tudi v nasprotju s temeljnim konceptom Zakona
               o SDH. Skladno s 30. členom Zakona o SDH mora namreč uprava SDH pripraviti letni
               načrt upravljanja naložb in v njem vključiti tudi pridobivanje novih naložb v last
               Republike Slovenije. Nato mora SDH pridobiti soglasje vlade na ta predlog, in v naši
               ustavni ureditvi je dolžnost vlade in njenih ministrstev, da zagotovijo namensko rabo
               sredstev. Tega vlada ne more in po zakonu ne sme prepustiti nekemu SDH, če lahko
               nekoliko ironično citiram ministra Židana. Mi smo zato predlagali amandma, ki bo to
               ureditev, torej soglasje vlade, prenesel tudi na prehodno odboje, ko še nista
               sprejeta letni načrt in strategija upravljanja. Rešitev, ki jo predlagamo, je torej
               popolnoma enaka in čisto preprosta. Prav tako – to tudi urejamo z amandmajem – pa je
               treba dopolniti trajno ureditev zagotavljanja sredstev za pridobivanje naložb na
               račun Republike Slovenije.</p>
               <p>Mi ne nasprotujemo temu, da se za večje investicije in družbeno koristne projekte
               državna podjetja lahko dokapitalizirajo tudi iz proračuna, smo pa proti temu, da o
               tem avtonomno odloča osem ljudi, osem menedžerjev v upravi in v nadzornem svetu SDH.
               Odločanje o porabi proračunskih sredstev je namreč naloga ministrstva in vlade, ki ju
               Državni zbor kot neposredno voljen demokratični organ neposredno nadzira. In kolikor
               mi razumemo 30. člen Zakona o SDH, je dolžnost vlade in ministrstva natanko to – da
               vsakič preverita smotrnost investicij, ne pa da izdajata bianko menice za porabo
               proračunskih sredstev. To je njuna zakonska, celo ustavna funkcija, ki je po našem
               mnenju ni mogoče prelagati na nek poslovodni, menedžerski organ. V nasprotnem primeru
               bi bilo soglasje brezpredmetno in ga niti ne bi bilo treba uvajati. Hvala.</p>
            </sp>
            <sp xml:id="SDZ7-Redna-09-2015-06-18.sp21">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Andrej Šircelj.</p>
            </sp>
            <sp xml:id="SDZ7-Redna-09-2015-06-18.sp22">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik. Spoštovana državna sekretarka, kolegi in
               kolegice!</p>
               <p>Mislim, da je že prav, da SDH samostojno odloča – zato je bil tudi ustanovljen – o
               kapitalskih investicijah in tudi o prodajah. Je pa drugo vprašanje tukaj – da bo pred
               tem, pred svojo naložbo moral na Ministrstvo za finance iti vprašati, ali obstaja
               denar za to. In drugo vprašanje je, kaj če tega denarja ne bo. Upam, da bo celotna
               zadeva v praksi delovala, da bo komunikacija tekoča in da bo zaradi tega SDH lahko
               opravljal svojo vlogo. Narobe bi bilo, da bi bil SDH zaradi takšne določbe, ko mora
               poizvedeti o finančnem stanju na določeni postavki, omejen oziroma ne bi mogel
               poslovati. Ob tem mi dovolite, predsednik, da se ozrem še na dva druga področja, ki
               ju ta zakon ureja. Prvo področje je črpanje evropskih sredstev. Mislim, da je
               pozitivno, da čim prej sprejmemo vse tiste rešitve, ki omogočajo večje črpanje. Tukaj
               apeliram na Vlado, da se ne bo zgodilo, da bo v naslednji perspektivi črpala vse na
               koncu, tako kot letos, ko je v letu 2015 po zadnjih informacijah treba počrpati še
               okoli milijardo evrov, kar je slabo. In da bo to usklajeno tudi s tekočimi proračuni.
               Tako da glede črpanja ni nobenih težav. V tem zakonu ni nobenih težav. Težave so
               potem, ko je treba te investicije narediti, pripraviti in ko jih je treba tudi
               financirati. Upajmo, da bo manj težav, kot jih je bilo do zdaj.</p>
               <p>Kot tretje bi izrazil svojo zaskrbljenost predvsem glede mnenja, ki ga je dal tudi
               Državni svet glede povprečnin v zvezi z občinami. Občine imajo na eni strani dodatne
               naloge, na drugi strani pa se jim omejuje povprečnina, zdaj na 505 evrov, ne glede na
               to, da prihodki v proračunu rastejo, da imamo večji davek na dodano vrednost glede na
               prejšnja obdobja in tudi glede na načrt, ki si ga je tukaj Vlada zastavila. Zato bi
               bil smiseln čimprejšnji dogovor v zvezi z občinami in tudi to, da bodo občine imele
               zagotovljenega dovolj denarja, zato da bodo lahko financirale. Navsezadnje so
               generator razvoja, in upam, da bo do tega tudi prišlo. Drugače pa, kot je že bilo
               povedano, kot je rekla gospa Bratušek, to je zakon, v katerega se uvršča vse tisto,
               česar ni nekje drugje. Krpajo se stvari, ki bi morale biti verjetno urejene tudi
               nekje drugje. Verjetno glede transparentnosti čim manj takih rešitev in čim več
               sistemskih rešitev oziroma da se težave odpravljajo tam, kjer jim je dejansko mesto.
               Toliko glede komentarja o tem zakonu.</p>
               <p>Kot je bilo že povedano s strani gospoda Pogačnika, mi temu zakonu ne bomo
               nasprotovali.</p>
            </sp>
            <sp xml:id="SDZ7-Redna-09-2015-06-18.sp23">

               <speaker>PREDSEDNIK DR. MILAN BRGLEZ:</speaker>

               <p>Besedo ima državna sekretarka na Ministrstvu za finance mag. Mateja Vraničar.</p>
            </sp>
            <sp xml:id="SDZ7-Redna-09-2015-06-18.sp24">

               <speaker>MAG. MATEJA VRANIČAR:</speaker>

               <p>Hvala lepa za besedo.</p>
               <p>Dovolite mi, da se odzovem na predlog amandmaja in na nekatere druge razprave v zvezi
               s predlaganim zakonom. Najprej v zvezi z amandmajem. Kot sem že povedala v uvodnem
               nagovoru, je namen te določbe vzpostaviti pravno povezavo med izvrševanjem proračuna
               in nalogami, ki jih ima SDH. Namen te določbe ni, da bi se posegalo v sistem
               upravljanja z državnim premoženjem, kakor ga določa Zakon o SDH. Ugotovim lahko samo
               to, da se pa s predlaganim amandmajem zgodi prav to. S predlaganimi rešitvami se
               poseže v že določene rešitve v zvezi z upravljanjem državnega premoženja, in
               ocenjujemo, da to v tem členu in v tem zakonu ne bi bilo primerno, tudi ob
               upoštevanju opozoril gospe Bratušek in zdaj gospoda Širclja. Glede na to, da je bilo
               s strani več poslancev izpostavljeno vprašanje povprečnine z občinami, bi vas rada
               obvestila o naslednjem.</p>
               <p>Ta predlog zakona je bil Državnemu zboru predložen v začetku maja, ko so pogovori z
               ministrstvi in občinami potekali. Dejansko smo identificirali možna znižanja stroškov
               občin v višini dobrih 9 milijonov evrov, vse na podlagi sprememb podzakonskih aktov,
               in ti so zdaj v zaključni fazi priprave. Občinam je ta rezultat že bil predstavljen
               in tudi predstavljena namera Vlade, da za manjkajočih 13,7 milijona evrov popravimo
               oziroma spremenimo povprečnino. V tem trenutku čakamo na odziv občin glede naše ocene
               možnih prihrankov. Zaradi tega bomo v naslednjih dneh pristopili k pogovorom o
               možnosti za spremembo sklenjenega dogovora in v nadaljevanju predlagali tudi
               spremembo zakona o izvrševanju proračuna. Poslovniška pravila glede tega, kako se
               spreminjajo zakoni, žal ne dopuščajo, da bi to uredili že v tej noveli. Drugače žal
               ni bilo mogoče postopati. Tudi mi nismo zadovoljni s pogostim spreminjanjem enega in
               istega zakona, vendar dane razmere zahtevajo hitro ukrepanje na več različnih
               področjih, zato se je Vlada odločila za pristop, ki sem ga pojasnila. Hvala lepa.
            </p>
            </sp>
            <sp xml:id="SDZ7-Redna-09-2015-06-18.sp25">

               <speaker>PREDSEDNIK DR. MILAN BRGLEZ:</speaker>

               <p>Očitno je še interes za razpravo, zato prosim, da se prijavite. Besedo ima gospod
               Jožef Horvat.</p>
            </sp>
            <sp xml:id="SDZ7-Redna-09-2015-06-18.sp26">

               <speaker>JOŽEF HORVAT (PS NSi):</speaker>

               <p>Hvala, gospod predsednik.</p>
               <p>Verjamemo v dobronamernost amandmaja Združene levice, vendar Nova Slovenija –
               krščanski demokrati tega amandmaja nikakor ne moremo podpreti. Mi to razumemo povsem
               drugače in si želimo apolitično upravljanje z državnim premoženjem. Zaradi tega smo
               tudi naredili apolitični Slovenski državni holding. Vendar je politika še vedno tukaj
               zelo blizu in še vedno preveč vplivna. Mi smo v letu 2012 pripravljali nek drugačen
               koncept upravljanja z državnim premoženjem, ko bi bilo tudi lastništvo na strani
               Slovenskega državnega holdinga. Ampak zdaj je takšna rešitev, kot jo pač imamo, in jo
               je treba spoštovati. Mislimo, da ta amandma politiki spet daje preveč možnosti za
               vplivanje pri ključnih odločitvah, in to ni dobro. To smo se pa najbrž zdaj že kaj
               naučili, ker vedno, ko politika poseže v takšen ali drugačen primer upravljanja ali
               privatizacije, nam delnice strmoglavijo. To zdaj vedo že osnovnošolci. Upam, da bo to
               spoznala tudi celotna slovenska politika. Ne smemo se politiki vmešavati v
               upravljanje gospodarskih družb. Na ta način zelo učinkovito odganjamo tuje
               investitorje, ki pa jih ta trenutek krvavo potrebujemo. Potrebujemo nova delovna
               mesta.</p>
               <p>Tukaj ponovno opozarjam na izjavo ministra dr. Mramorja, češ da bo leto 2016 izjemno
               težko. Na to se moramo danes pripravljati. Upam, da ni že prepozno. Kaj je bilo
               skupnega predstavitvam stališč poslanskih skupin? Kar nekaj poslanskih skupin,
               nazadnje kolegica Alenka Bratušek v imenu Zavezništva, je jasno poudarilo potrebo po
               razpravi o določitvi povprečnine za drugo polovico letošnjega leta. 500 evrov je
               daleč premalo. Lokalne skupnosti so na nogah, kršena je Evropska listina lokalne
               samouprave. Tu gre za samoupravo. Tukaj ne želim vplivati na reprezentativne
               organizacije, torej Združenje občin Slovenije in Skupnost občin Slovenije. Želim pa
               samo poudariti, da je bilo pri mnogih občinah veliko nejevolje pri podpisu dogovora,
               ki je veljal za določitev povprečnine za letošnje leto. Tako da morata tudi ti dve
               združenji bolj upoštevati in poslušati vse občine, tudi male, podeželske, periferne,
               torej tiste, ki nimajo nekih močnih gospodarskih subjektov, ki bi zaposlovali.</p>
               <p>Danes je treba prisluhniti najmanjšim občinam, in ne želim, da bi teh 23 milijonov,
               kar je Vlada napovedovala, da bo neto finančnih učinkov, registrirali oziroma
               beležili zgolj pri štirih, petih mestnih občinah. Vam povem, da se ti učinki do tega
               trenutka, v tej prvi polovici prav nič, prav nič ne poznajo na podeželskih občinah.
               Zdaj se moramo zmeniti, kaj bomo z lokalno samoupravo. Na drugi strani pa vsi
               priznavamo in hvalimo občine, saj se v okviru občin odvija med 70 in 80 % vseh javnih
               investicij. Kje tečejo kohezijski projekti? V glavnem v neki skupini občin oziroma v
               regiji, kot je na primer pomurski vodovod, ki se, hvala bogu, zaključuje, in je ta
               trenutek največji kohezijski projekt v tej državi. Občine ga peljejo. Res je, da so
               veliko let potrebovale, da so se poenotile, vendar je uspelo. In upam, da bodo
               Pomurci v drugi polovici letošnjega leta dobili neoporečno vodo. Hvala lepa.</p>
            </sp>
            <sp xml:id="SDZ7-Redna-09-2015-06-18.sp27">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Alenka Bratušek.</p>
            </sp>
            <sp xml:id="SDZ7-Redna-09-2015-06-18.sp28">

               <speaker>MAG. ALENKA BRATUŠEK (PS ZaAB):</speaker>

               <p>Najlepša hvala.</p>
               <p>Če sem pravilno razumela izvajanje državne sekretarke, ne podpirajo amandmaja
               Združene levice predvsem iz razloga, ker naj bi bil v nasprotju z nekim drugim
               zakonom. Vsebina Vlade oziroma ministrstva ne moti toliko kot to, da posega v nek
               drug zakon. Že v uvodni predstavitvi sem povedala, da je to že nešteta rešitev, ki na
               tak način v zakonu o izvrševanju proračuna rešuje stvari. Zato bi želela slišati
               mnenje, ali Vlada nasprotuje vsebini amandmaja, da se bomo lažje odločili, ali ga
               podpreti ali ne. Skratka, ne zanima me, ali je v nasprotju z nekim drugim zakonom,
               ker ZIPro lahko napiše "ne glede na ...". Zanima me glede vsebine. Moram pa še enkrat
               izpostaviti občine. Odgovor, da danes, ko smo 18. junija, ni dovolj časa za spremembo
               zakona o izvrševanju proračunov, je malo neodgovoren. Poslanci zakona o izvrševanju
               proračunov sploh ne moremo vlagati. Če bi lahko vložili spremembo tega zakona, pa nam
               poslovnik tega ne dovoljuje – razlog je pa ta, da naj bi to res bil tehnični zakon,
               ki bi Vladi omogočil izvrševanje proračunov –, bi ga vložili in zagotovili občinam
               to, kar jim gre. Opozarjali smo na to ob sprejemanju zakona, povedala sem, kakšen
               odgovor smo dobili, ampak to se nam konstantno dogaja. Predstavili ste nam program
               stabilnosti za leti 2016 in 2017 in tudi povedali, da bomo enkrat kasneje izvedeli,
               kakšni ukrepi nas bodo pripeljali do konkretnih številk.</p>
               <p>Danes sem enkrat že in še enkrat bom omenila zakon o fiskalnem pravilu. Tudi tu
               nimamo odgovorov, kako se bo izvajal. Vse, kar nam Vlada oziroma največja vladna
               stranka zna povedati, je, da apelira na našo odgovornost, da glede na to, da je to
               potrebno, moramo tudi mi biti odgovorni. Odgovornosti na vaši strani, da poveste,
               kako se bo to izvajalo, pa ni. Jaz se ne strinjam s tistimi, ki pravijo, da bo ta
               povprečnina najbolj prizadela podeželske oziroma majhne občine. Jaz sem celo
               prepričana, da bo bistveno bolj prizadela velike, najbolj pa največjo občino. In
               takrat, ko smo se mi borili za to, ste rekli, da je sklenjen dogovor. Okej, dogovor
               je res bil sklenjen, ampak je treba dogovor spoštovati v celoti, tudi tisti drugi
               del, ki se nanaša na Vlado. In če je res vse dogovorjeno, tako kot smo danes slišali,
               ne vem, zakaj dobivamo maile in klice županov, ki apelirajo na nas, da te stvari
               uredimo. In še enkrat želim naglas povedati: mi predloga zakona o izvrševanju
               proračunov oziroma sprememb ne moremo predlagati, sicer bi jih. Se pravi, Vlada je
               edina, ki lahko to stvar reši. In me zanima, kako bo to rešeno do 1. julija. Škarje
               in platno imate in ste imeli v rokah, da pravočasno, če ni bilo ukrepov na mizi,
               stvari uredite.</p>
            </sp>
            <sp xml:id="SDZ7-Redna-09-2015-06-18.sp29">

               <speaker>PREDSEDNIK DR. MILAN BRGLEZ:</speaker>

               <p>Besedo ima Luka Mesec.</p>
            </sp>
            <sp xml:id="SDZ7-Redna-09-2015-06-18.sp30">

               <speaker>LUKA MESEC (PS ZL):</speaker>

               <p>Hvala za besedo.</p>
               <p>Rad bi samo odgovoril gospodu Horvatu in gospe sekretarki. Tu ne govorimo o tem, ali
               lahko SDH avtonomno razpolaga z državnimi naložbami ali ne, ampak govorimo o tem, ali
               lahko SDH avtonomno razpolaga s proračunskimi sredstvi ali ne. Mislim, da je to treba
               povsem ločeno obravnavati. Mi tu govorimo o proračunskih sredstvih, in nad
               proračunskimi sredstvi bdijo voljeni organi – Državni zbor, ministrstva, Vlada.
               Ministrstvu za finance in Vladi z našim predlogom vračamo pristojnosti, da bdita in
               nadzirata proračunska sredstva. Ob tem pa še enkrat opozarjam, da tukaj ne gre za nek
               radikalen ukrep, ampak gre za popolnoma enak ali pa zelo podoben sistem upravljanja s
               proračunskimi sredstvi, kot bo tisti, ki bo uveljavljen po sprejetju strategije o
               upravljanju državnih naložb. Namreč, takrat bo Državni zbor sprejel strategijo, nato
               bo SDH na podlagi le-te pripravil načrt in ga nato dal v potrjevanje Vladi. Za
               prehodno obdobje pa to ne velja, kar se tiče, recimo, pridobivanja novih deležev v
               last Republike Slovenije, in mi v to prehodno obdobje uvajamo podoben mehanizem, kot
               bo veljal potem. In tukaj tudi mene zanima, gospa sekretarka, kateri je vaš vsebinski
               razlog, da ne podprete tega amandmaja. Hvala.</p>
            </sp>
            <sp xml:id="SDZ7-Redna-09-2015-06-18.sp31">

               <speaker>PREDSEDNIK DR. MILAN BRGLEZ:</speaker>

               <p>Besedo ima državna sekretarka na Ministrstvu za finance mag. Mateja Vraničar.</p>
            </sp>
            <sp xml:id="SDZ7-Redna-09-2015-06-18.sp32">

               <speaker>MAG. MATEJA VRANIČAR:</speaker>

               <p>Hvala lepa za besedo.</p>
               <p>V zvezi s predlaganim amandmajem. Vlada ga vsebinsko ne podpira, z obrazložitvijo, da
               ob sistemu upravljanja z državnim premoženjem, kot ga določa Zakon o SDH, vzpostavlja
               neko dodatno pravilo, ki ni skladno z Zakonom o SDH, in to se nam zdi neprimerno.
               Namen, zaradi katerega smo predlagali 39.a člen, je bil zgolj vzpostaviti povezavo
               med izvrševanjem proračuna in odločitvami SDH v zvezi z morebitnimi povečanji
               kapitalskih naložb. V zvezi s povprečnino pa še enkrat povem, da je sestanek z
               združenji občin potekal v torek popoldne. Občine imajo nekaj dni časa, da povedo,
               kakšne so njihove ocene prihrankov, ki so skupno identificirani. Na podlagi tega bomo
               v najkrajšem možnem roku začeli pogovore o spremembi dogovora o višini povprečnine in
               na podlagi dogovorjenega predlagali spremembe zakona o izvrševanju proračuna, ki bodo
               nove rešitve uveljavile že z mesecem julijem. Kakšne točno bodo zakonske določbe, je
               odvisno od tega, kako se bomo z občinami dogovorili. Hvala lepa. </p>
            </sp>
            <sp xml:id="SDZ7-Redna-09-2015-06-18.sp33">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Prosim za prijavo.</p>
               <p>Besedo ima gospod Jožef Horvat.</p>
            </sp>
            <sp xml:id="SDZ7-Redna-09-2015-06-18.sp34">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik.</p>
               <p>Kot sem že omenil v stališču Poslanske skupine Nove Slovenije, mi zakon v delu, ki je
               prav težiščni del, pozdravljamo, ko gre za učinkovitejše črpanje evropskih sredstev
               oziroma financiranje kohezijskih projektov. Na tej točki želim opozoriti, da mora
               Vlada narediti vse, da se vendarle začnejo kohezijska sredstva oziroma na splošno
               evropska sredstva črpati čim prej. Opozarjam, da smo že leto in pol v novem večletnem
               finančnem okviru 2014–2020. Poslanci Državnega zbora se na raznih medparlamentarnih
               konferencah srečujemo tudi s poslanci iz drugih držav članic in ugotavljamo, da v
               nekaterih državah črpanje iz nove finančne perspektive že davno teče, od začetka.
               Tukaj želim opozoriti na sklep, ki je zelo učinkovit, ki smo ga sprejeli na Odboru za
               zadeve Evropske unije februarja lansko leto, ta pa je, da Odbor za zadeve Evropske
               unije kvartalno spremlja dinamiko črpanja kohezijskih sredstev. S tem kvartalnim
               spremljanjem smo veliko dosegli in dajemo nov pospešek za črpanje evropskih
               sredstev.</p>
               <p>Opozarjam na to, da je ta trenutek, v tem časovnem obdobju gotovo treba razmisliti,
               ali ima služba Vlade za razvoj in kohezijo – tu se pač moram kot opozicijski poslanec
               postaviti na stran te vladne službe – ta trenutek dovolj kadrovskih resursov, glede
               na to, da še vedno pelje projekte iz stare finančne perspektive, obenem pa smo že v
               novi finančni perspektivi. Tukaj bi morala Vlada biti dokaj fleksibilna in ugotoviti,
               ali so potrebne kakšne kadrovske okrepitve. Poleg tega pa na Odboru za zadeve
               Evropske unije – tukaj je najbolj glasen kolega Zvone Lah, upravičeno – vedno
               opozarjamo na pripravljenih 11 projektov, ki se še ne izvajajo, še nimajo pogojev.
               Ministrica gospa Alenka Smerkolj je nekje v začetku letošnjega leta obljubila,
               izjavila, da bi z začetkom gradbene sezone ti projekti lahko štartali. Kdaj se začne
               gradbena sezona? Po starem slovenskem običaju na jurjevo, to je 23. ali 24. april,
               zdaj ko imamo nove gradbene materiale, pa gotovo prej. Danes smo v sredini leta in
               teh 11 projektov še vedno stoji, še nimajo zelene luči. Tukaj želim opozoriti na to,
               da mora Vlada res poskrbeti, da v administrativnem smislu pripravi vse potrebno, da
               ti projekti dobijo zeleno luč.</p>
               <p>Včeraj smo dobili na mizo odgovor Vlade na mnenje Državnega sveta glede zakona, ki ga
               zdaj obravnavamo, predvsem pa glede povprečnin, glede financiranja lokalne
               samouprave. Vlada tukaj navaja: "Vlada Republike Slovenije je na seji dne 12. 6. 2015
               obravnavala tretje poročilo o aktivnostih ministrstev v zvezi z nižanjem stroškov
               občin in ugotovila, da se s predlaganimi in uveljavljenimi spremembami predpisov
               stroški občin v letu 2015 znižujejo za okrog 9 milijonov evrov." Govorimo pa o neto
               finančnem učinku 23 milijonov. Mene zdaj zanima – morda boste rekli, gospod
               predsednik, da to zdaj ni tema, ampak Vlada je dala to mnenje prav na ta zakon –,
               katere so te občine, ali so to samo mestne, velike ali tudi podeželske, tudi
               periferne, v katerih so se ti stroški znižali za 9 milijonov evrov, in kateri so ti
               ukrepi, ki so k temu prispevali. Ker kot zdaj tukaj večinoma vsi, predvsem iz
               opozicije, razpravljamo, občine imajo problem in župani so na nogah. Jaz sem
               zadovoljen, da v tem sporočilu Vlada tudi obljublja, da bo prišla nova sprememba
               zakona o izvrševanju proračunov za leti 2014 in 2015, kjer bo uveljavljena višja
               povprečnina. Hvala bogu! Kaj pa pomeni višja, ali bo to 525 ali več, je pa drugo
               vprašanje. Na to opozarjamo in verjamem, da nas Vlada posluša, in ne samo posluša,
               ampak da nas bo tudi upoštevala. Hvala lepa.</p>
            </sp>
            <sp xml:id="SDZ7-Redna-09-2015-06-18.sp35">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Franc Laj.</p>
            </sp>
            <sp xml:id="SDZ7-Redna-09-2015-06-18.sp36">

               <speaker>FRANC LAJ (PS SMC):</speaker>

               <p>Spoštovani predsednik, hvala za besedo. Spoštovani predstavniki ministrstva, dragi
               kolegice in kolegi!</p>
               <p>Ta sprememba predloga zakona o izvrševanju proračuna v vsakem primeru prinaša nove
               kvalitete. To predvsem vidim na področju povečanja učinkovitosti črpanja kohezijskih
               sredstev, ker nenazadnje vsaj vemo, da so glavni vir financiranja investicij prav ta
               evropska sredstva in so izrednega pomena predvsem za podeželske občine, ki tudi
               razvojno najbolj trpijo oziroma so odrinjene. Da bi lahko povečali učinkovitost
               črpanja in da bi se predvsem usmerila ta sredstva v tiste kvalitetne projekte, pa je
               nedvomno pomembno, da prav organ upravljanja dobi ta dodatna pooblastila oziroma
               pristojnosti, saj le tako lahko pravočasno ukrepa in predlaga tudi prerazporeditev
               teh sredstev za tiste projekte, ki si tega financiranja tudi zaslužijo. Toliko o
               tem.</p>
               <p>Kar se pa tiče SDH. Praktično rečeno, če gledamo trenutno ureditev brez tega, da SDH
               nima zagotovljenih pravic finančnega vira v proračunu, saj ne more skleniti posla za
               nakup kapitalskega deleža – tu ne gre za to, da se politika vtika v to ali pa
               kakorkoli vpliva, saj oni samostojno pripravijo predlog in predlagajo vladi, da
               postopki stečejo, da se zagotovijo potrebna finančna sredstva v proračunu države v
               bilanci B. Tu ne vidim nobenega problema. Kar se pa tiče financiranja občin,
               povprečnin, nam je lahko jasno, da se to ni zgodilo zdaj, da je splet okoliščin
               privedel do tega, da se je na žalost ta vir zmanjšal. Vsekakor pa upam in sem tudi
               prepričan, da če bodo finančni okviri omogočali, se bo tudi to stanje za občine
               izboljšalo. Hvala.</p>
            </sp>
            <sp xml:id="SDZ7-Redna-09-2015-06-18.sp37">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? <stage xml:id="SDZ7-Redna-09-2015-06-18.stage5">(Ne želi.)</stage></p>
               <p>Ker ne želi nihče več razpravljati, zaključujem razpravo. O amandmaju bomo v skladu s
               časovnim potekom seje zbora odločili danes v okviru glasovanj, eno uro po prekinjeni
               12. točki dnevnega reda. S tem prekinjam to točko dnevnega reda.</p>
               <p>Prehajamo na <title xml:id="SDZ7-Redna-09-2015-06-18.title2">10. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  ENKRATNEM ODPISU DOLGOV V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila skupina 6 poslank in poslancev, s
               prvopodpisanim Lukom Mescem. V zvezi s tem predlogom zakona Odbor za finance in
               monetarno politiko predlaga Državnemu zboru sprejetje sklepa, da predlog zakona ni
               primeren za nadaljnjo obravnavo.</p>
               <p>Besedo dajem predsednici odbora gospe Urški Ban za dopolnilno obrazložitev predloga
               sklepa.</p>
            </sp>
            <sp xml:id="SDZ7-Redna-09-2015-06-18.sp38">

               <speaker>URŠKA BAN (PS SMC):</speaker>

               <p>Hvala za besedo.</p>
               <p>Odbor za finance in monetarno politiko je na 10. seji dne 3. 6. kot matično delovno
               telo obravnaval Predlog zakona o enkratnem odpisu dolgov, ki ga je Državnemu zboru
               dne 2. 4. 2015 predložila skupina poslancev, s prvopodpisanim Lukom Mescem. K
               obravnavi te točke so bili vabljeni predlagatelj, Ministrstvo za finance, Ministrstvo
               za delo, družino, socialne zadeve in enake možnosti ter Zakonodajno-pravna služba.
               Prvopodpisani predlagatelj poslanec Luka Mesec je v dopolnilni predstavitvi členov
               predloženega besedila odboru pojasnil, da gre v Sloveniji za krizo strukturne narave
               s posledičnim stanjem številnih ljudi pod pragom revščine, s tem da zadevni zakon
               odpira možnosti enkratnega odpisa dolga za najrevnejše. Predlagatelj meni, da je do
               evidentne specifične problematike po zgledu držav v podobnih situacijah tovrsten
               nekonvencionalen pristop države na mestu.</p>
               <p>V nadaljevanju je ministrica za delo, družino, socialne zadeve in enake možnosti dr.
               Anja Kopač Mrak po uvodnem pojasnilu, da intenco predloga Vlade v bistvu podpira,
               izpostavila dejstvo, da je Vlada problematiko zaznala in k reševanju slednje
               pristopila že pred tremi meseci, vendar na drugačen način. S tem v zvezi Vlada meni,
               da je celovita rešitev mogoča le v okviru širšega družbenega dogovora, ki poleg
               določenih podjetij vključuje tudi občine, banke in nevladne organizacije. Po oceni
               Vlade je le tako možen ustrezen pristop k projektu odpisa dolga socialno
               najrevnejšim, ki na družbeni ravni z elementom medsebojnega zaupanja predstavlja
               optimalno izvedbo v okviru skupnega dogovora. Predstavnica Zakonodajno-pravne službe
               je v nadaljevanju ob predstavitvi mnenja opozorila na evidentno vsebinsko
               problematiko besedila, ki ne zagotavlja enake obravnave dolžnikov, niti ne določa
               kriterijev oziroma pogojev za odpis, niti postopka, ki bi zagotavljal, da ne bo
               prišlo do arbitrarnega odločanja o odpisu, ne sodnega varstva zoper tako odločanje.
               Sklep, ki ga sprejme upnik, po danem pojasnilu namreč ni upravna odločba, pač pa
               zgolj civilnopravna izjava volje upnika, ki jo sporoči dolžniku.</p>
               <p>V nadaljevanju je bilo navedeno, da se konkretne pripombe Zakonodajno-pravne službe
               nanašajo na osem členov besedila, s tem da nekateri amandmaji le delno sledijo
               mnenju. V okviru predstavitve mnenja Komisije Državnega sveta za gospodarstvo, obrt,
               turizem in finance je bilo povedano, da komisija predlog podpira, saj bi koristil
               tako posameznikom z dolgovi, ki jih ne morejo poplačati, kot pravnim osebam s
               terjatvami do dolžnikov, ki bodo za odpis dolga na določen način stimulirani z
               davčnimi spodbudami, in nenazadnje državi, ker bo zaradi prispevka k reševanju
               socialne problematike hkrati nedvomno vzpostavljena pozitivna klima med
               prebivalstvom. Pred samo izvedbo obravnave te točke je bil na pobudo poslanca Janka
               Vebra v skladu s Poslovnikom Državnega zbora in predhodnimi obrazložitvami na
               glasovanje dan predlog sklepa, da besedilo ni primerno za nadaljnjo obravnavo. Odbor
               za finance in monetarno politiko je o sklepu glasoval in ga potrdil. Hvala.</p>
            </sp>
            <sp xml:id="SDZ7-Redna-09-2015-06-18.sp39">

               <speaker>PREDSEDNIK DR. MILAN BRGLEZ:</speaker>

               <p>Besedo dajem predstavniku predlagatelja predloga zakona Luki Mescu za uvodno
               predstavitev stališča do predloga matičnega delovnega telesa.</p>
            </sp>
            <sp xml:id="SDZ7-Redna-09-2015-06-18.sp40">

               <speaker>LUKA MESEC (PS ZL):</speaker>

               <p>Gospod predsednik, kolegice in kolegi!</p>
               <p>Predlog zakona o enkratnem odpisu dolgov smo v Združeni levici pripravili zaradi
               dejstva, da kriza, s katero se soočamo v Sloveniji, ni individualne, ampak strukturne
               narave. Skozi zadnjih sedem let krize in napačnih vladnih ukrepov, ki druge rešitve
               kot zgolj in samo varčevanja na plečih najrevnejših niso predvideli, smo prišli do
               izredno nevarne situacije. Medtem ko Vlada rada izpostavlja statistične podatke, ki
               kažejo, da se gospodarsko stanje v državi izboljšuje, na drugi strani vedno pozablja
               predstaviti tiste statistične podatke, ki ji niso povšeči. Vlada tako rada govori o
               spodbudnih gospodarskih kazalcih, manj rada pa o socialnih kazalcih. Reševanje krize
               na račun prebivalk in prebivalcev s politiko zategovanja pasu je do danes privedlo do
               tega, da imamo v Sloveniji več kot 55 tisoč otrok pod pragom revščine, 35 %
               gospodinjstev, ki težko preživijo mesec, drugi največji porast revščine v območju EU
               v letih 2012 in 2013. To so podatki, ki kažejo, da je treba hitro in nujno ukrepati.
               In Predlog zakona o enkratnem odpisu dolgov predstavlja ravno takšen ukrep.</p>
               <p>Predlog smo pripravili na podlagi že obstoječih rešitev, ki so jih izvedli na
               Hrvaškem, Madžarskem in Islandiji. In na podlagi primerjave teh modelov smo poiskali
               rešitev, ki je najbolj primerna za Slovenijo. Trenutni zakon tako vsebuje precej
               enostaven mehanizem, s katerim bi najrevnejšim odpisali dolgove v treh korakih.
               Najprej ustvarja pravno podlago, na podlagi katere bi vse pravne osebe ne glede na
               svojo obliko in status lahko povsem prostovoljno pristopile k odpisu dolgov. Svojo
               namero bi sporočile Finančni upravi, ta bi objavila seznam vseh sodelujočih, ki bi jo
               posamezniki nato naslovili na pravne osebe. Do odpisa bi bili po našem predlogu
               upravičeni dve kategoriji prebivalk in prebivalcev. V prvo kategorijo spadajo vsi
               prejemniki socialne pomoči ali varstvenega dodatka, v drugo pa vsi, ki živijo pod
               statistično določenim pragom revščine. Ti ljudje iz druge kategorije bi se zglasili
               na centrih za socialno delo, kjer bi dobili potrdilo, da so njihovi prihodki res tako
               majhni, in se nato zglasili na Finančni upravi, ki bi jim omogočila, da se povežejo s
               podjetji, ki so zainteresirana za odpis dolgov, in na ta način razrešijo svoj težak
               položaj.</p>
               <p>Državljankam in državljanom, ki so se znašli v začaranem krogu neplačanih položnic,
               bi lahko s takim zakonom vsaj delno omogočili nov začetek, ki pa za državni proračun
               na drugi strani ne bi imel posebnih učinkov ali stroškov. Gre torej za rešitev, ki bi
               jo morala podpreti tako finančni minister kot ministrica za delo, vendar pa se je na
               Odboru za finance in monetarno politiko, kot smo slišali, zgodilo vse kaj drugega.
               Pred tem, pred Odborom za finance in monetarno politiko, je bil predlog zakona v
               Državnem svetu deležen soglasne podpore vseh socialnih partnerjev, od Trgovinske
               zbornice, obrtnikov, sindikatov do Gospodarske zbornice, a se je na žalost kljub temu
               zelo pozitivnemu sporočilu na Odboru za finance in monetarno politiko zgodilo povsem
               nekaj drugega. Koalicija je namreč onemogočila razpravo o tem zakonu in brez da bi
               dobili besedo vabljeni članice in člani odbora sprejela sklep, da predlog zakona ni
               primeren za nadaljnjo obravnavo. Da je šlo za nesprejemljiv manever koalicije, sta se
               strinjala tako Komisija za poslovnik kot predsednik Državnega zbora.</p>
               <p>Razlog za tako ravnanje pa seveda ne tiči v tem, da je predlog zakona slab, ampak
               zgolj v tem, da gre za opozicijski predlog, ki ga vladna koalicija ne glede na
               vsebino ni zmožna podpreti. V Združeni levici imamo en sam cilj, to smo skozi zadnjih
               šest mesecev pregovarjanja večkrat poudarili, in to je, da se poišče učinkovito
               rešitev, ki bo hitro in na podlagi jasno določenih meril omogočila odpis dolgov
               najrevnejšim in jim dala priložnost za nov začetek. Ministrica je na odboru ob padcu
               našega zakona obljubila, da se bo to kljub vsemu zgodilo in da bodo prvi odpisi že do
               septembra, zato računamo, da bo ministrica svojo obljubo tudi izpolnila. S tem smo
               zadovoljni. Naš predlog je bil v tem smislu realiziran oziroma vsaj ministrica pravi,
               da bo. Ministrico bomo zato držali za besedo. Če v septembru do obljubljenega odpisa
               ne pride, pa bomo naš predlog ponovno vložili. In če do tega pride, računamo, da bomo
               takrat ... <stage xml:id="SDZ7-Redna-09-2015-06-18.stage6">/ opozorilni znak za konec razprave/</stage> ... poštene obravnave. Hvala.</p>
            </sp>
            <sp xml:id="SDZ7-Redna-09-2015-06-18.sp41">

               <speaker>PREDSEDNIK DR. MILAN BRGLEZ:</speaker>

               <p>Za uvodno predstavitev stališča do predloga matičnega delovnega telesa dajem besedo
               predstavnici Vlade, ministrici za delo, družino, socialne zadeve in enake možnosti
               dr. Anji Kopač Mrak.</p>
            </sp>
            <sp xml:id="SDZ7-Redna-09-2015-06-18.sp42">

               <speaker>DR. ANJA KOPAČ MRAK:</speaker>

               <p>Hvala za besedo, spoštovani predsednik Državnega zbora. Dragi poslanke in
               poslanci!</p>
               <p>Kot je bilo že v uvodu predstavljeno, Vlada Republike Slovenije podobno kot tudi
               večina članic in članov Odbora za finance in monetarno politiko nasprotuje sprejetju
               predlaganega zakonu. Vlada Republike Slovenije se zaveda težke situacije, v kateri se
               nahajajo državljanke in državljani zaradi dolgov, ki jim nastajajo, a hkrati menimo,
               da zakonska ureditev ni primerna in zadostna za pomoč državljankam in državljanom.
               Konkretno pa se v predlogu zakona postavljajo številna vprašanja. Predlog zakona
               podeljuje novo nalogo davčnemu organu, ki pa ni davčne narave. Predlog zakona bi
               pomenil bistveno večjo obremenitev za centre za socialno delo, kar ni sprejemljivo.
               Predlog zakona predvideva uvedbo novega informacijskega sistema, kar predstavlja nove
               finančne posledice za proračun. Predlog zakona ne določa jasnega postopka
               ugotavljanja pogojev za odpis in nadzora. Predlog zakona prav tako posega v določbe
               Zakona o davku na dodano vrednost, ki je usklajen z evropsko zakonodajo.</p>
               <p>Po predlogu zakona se za dolžnika, kateremu bodo upniki lahko odpisali dolgove,
               štejejo fizične osebe. Pri tem nastane problem, da so fizične osebe tudi tiste, ki
               opravljajo dejavnost. Tako se postavlja vprašanje primernosti vključitve dolgov
               fizičnih oseb, ki opravljajo dejavnost, ki izvira iz naslova opravljanja dejavnosti.
               Torej, bili so tudi številni vsebinski pomisleki, da se ne bo zdelo, da je Vlada samo
               zaradi tega, ker gre za opozicijski predlog, temu nasprotovala. Se pa Vlada Republike
               Slovenije strinja s Poslansko skupino Združena levica, da je ljudem v stiski treba
               ponuditi roko. Zato že od februarja 2015 pripravljamo širši paket pomoči socialno
               najbolj ogroženim, poleg sistemskih rešitev, poleg tega, da država vsako leto nameni
               kar občuten delež bruto domačega proizvoda za socialno najranljivejše. K sodelovanju
               smo povabili občine, podjetja, humanitarne organizacije in tudi banke. Naš dogovor ne
               bo obsegal zgolj odpisa dolgov, ampak tudi pomoč pri deložacijah in uvedbo socialne
               oziroma predplačniške kartice, s katero bomo rešili problematiko zaračunavanja
               stroškov, povezanih z vpogledom v tekoče račune prebivalcev.</p>
               <p>Hkrati se zavedamo, da odpis dolgov, ki bo predstavljal enkratni dogodek, ne nudi
               dolgoročne rešitve za državljanke in državljane. Zato bo Vlada v okviru operativnega
               programa za črpanje evropskih sredstev sredstva namenila tudi in predvsem aktivaciji
               prejemnikov socialnih transferjev, njihovi celostni obravnavi ter oblikovanju sistema
               ustreznih programov socialne aktivacije. S tem želi Vlada Republike Slovenije doseči
               čim večje približevanje trga dela in čim bolj trajne oblike dela za najbolj ranljive
               skupine. Določene aktivnosti se bodo izvajale z oblikovanjem preventivnih programov,
               tudi programa finančnega opismenjevanja ranljivih skupin. Vlada Republike Slovenije
               se vsekakor zaveda problema, s katerim se soočajo državljani in državljanke. K temu
               je pristopila, in verjamem, da me boste vsi skupaj in predvsem državljanke in
               državljani držali za dano obljubo, da bomo paket celostne pomoči ponudili v čim
               krajšem možnem času. Hvala.</p>
            </sp>
            <sp xml:id="SDZ7-Redna-09-2015-06-18.sp43">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin. Besedo ima Poslanska skupina
               Demokratične stranke upokojencev Slovenije, zanjo gospa Marija Antonija Kovačič.</p>
            </sp>
            <sp xml:id="SDZ7-Redna-09-2015-06-18.sp44">

               <speaker>MARIJA ANTONIJA KOVAČIČ (PS DeSUS):</speaker>

               <p>Lepo pozdravljeni, spoštovani predsednik, spoštovana ministrica, poslanci in
               poslanke!</p>
               <p>Za Predlog zakona o enkratnem odpisu dolgov bi lahko rekli, da je zelo všečen zakon,
               kajti prav nihče izmed nas si ne more zatisniti oči pred perečimi socialnimi
               problemi. Ljudje so v čedalje večji socialni stiski. Bodisi da gre za mlajšo bodisi
               starejšo populacijo, gospodarska kriza žal ne pozna razlike. Zato tudi upokojenci
               niso nič kaj manj prizadeti. Podatki kažejo, da je vse večje število starejše
               populacije, ki drsi pod prag revščine. Stopnja tveganja revščine se samo za starejše
               osebe giblje nekje okrog 20 %. Vedno več je prejemnikov pokojnin, ki so v izredno
               težkem socialnem položaju, kajti po zadnjih podatkih približno 49 tisoč upokojencev
               prejema pokojnine, nižje od 300 evrov. In kaj lahko naredimo s 300 evri na mesec?
               Skoraj vsak upokojenec bo najverjetneje najprej poplačal vse svoje obveznosti in šele
               potem razmišljal o svojih osebnih potrebah. Večina jih je tako navajena, rekli bi
               usklajena praksa. Odgovorno ravnanje s hišnim proračunom je veščina, ki je še vedno
               ne pozna vsak.</p>
               <p>Je pa tudi res, da so nas težki časi prisilili, da se vse bolj zavedamo situacije in
               se ji skušamo čim bolj prilagoditi. Toda kaj če kljub velikim naporom še vedno na
               koncu meseca zmanjka denarja za pokritje ene ali dveh položnic za redne življenjske
               stroške? Slednje se iz meseca v mesec vse bolj kopičijo in že nastane težava. Ravno k
               takšnemu širšemu reševanju problematike je pristopila tudi Vlada. Dobili smo jasno
               zagotovilo, da aktivnosti na tem področju intenzivno potekajo že nekaj časa, za kar v
               Poslanski skupini Desus verjamemo, da bo prizadetim prineslo vsaj kanček upanja,
               torej novo priložnost za začetek. Poslanska skupina Desus podpira načela socialne
               države ter posledično aktivno pristopi k reševanju socialnih problemov. Menimo, da se
               je zadeve treba lotiti temeljito in učinkovito. Ravno slednje je tehten razlog, zakaj
               sva člana Poslanske skupine Desus na matičnem delovnem telesu glasovala za sklep, da
               predlog zakona ni primeren za nadaljnjo obravnavo.</p>
               <p>Tudi stališče celotne poslanske skupine je enako. Ocenjujemo, da se je Vlada bolj
               aktivno potrudila najti ustrezne rešitve, ki so bile oblikovane na podlagi
               neposrednih informacij ter izkušenj iz same prakse, in ravno to je tisto, za kar
               menimo, da je veliko bolj verodostojen argument. Treba je prisluhniti vsakemu
               posamezniku in upoštevati zaskrbljujoče signale, ki izhajajo iz terena. Ni dovolj, če
               sprejmemo zakon, ki bo obtičal na teoretični osnovi. V Poslanski skupini Desus se nam
               zdi zelo pomembno, da se lotimo tudi ostalih ukrepov za zagon gospodarstva. V prvi
               vrsti so to nova delovna mesta ter ohranitev obstoječih. Povečana produktivnost je
               edina rešitev, ki bo rešila problem nakopičenih dolgov ter delovala preventivno. Tudi
               ta vidik je zelo pomemben, da ne odpišemo dolgov samo enkrat in zadeva je zaključena.
               Moramo biti zelo pozorni, kajti dolgovi se lahko zelo hitro vnovič nakopičijo. Zato
               ostaja naš ključen pomislek predlaganemu zakonu ta, da gre za kratkoročno rešitev, ne
               pa sistemsko ureditev na dolgi rok. Zavedamo se, da bo potrebno še veliko napora, da
               se občanke in občani znova ne znajdejo v brezupnem položaju. Odpis dolga na način, ki
               ga predlaga Vlada, je le prvi korak, želimo si pa, da bi bil čim bolj uspešen.
               Hvala.</p>
            </sp>
            <sp xml:id="SDZ7-Redna-09-2015-06-18.sp45">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp xml:id="SDZ7-Redna-09-2015-06-18.sp46">

               <speaker>JANKO VEBER (PS SD):</speaker>

               <p>Hvala še enkrat za besedo. Lep pozdrav v imenu Poslanske skupine Socialnih
               demokratov, v kateri pozdravljamo dobronamernost predlagatelja Predloga zakona o
               enkratnem odpisu dolgov!</p>
               <p>Dejstvo je, da so posledice gospodarske in finančne krize – gre za svetovno
               gospodarsko in finančno krizo – močno posegle tudi v prebivalce v Sloveniji, in zelo
               dolgo trajajoča ekonomska kriza ima posledice na socialni položaj naših prebivalcev.
               Ugotavljamo, da se v proračunu letno zagotavlja že skoraj 1,2 milijarde za socialne
               transferje. Odziv Slovenije na gospodarsko in finančno krizo je bil nekako v duhu
               finančnih pričakovanj, če lahko tako rečem. Zmanjševalo se je predvsem socialne
               pravice, in Zakon za uravnoteženje javnih financ je eden od tistih, ki je drastično
               posegel ravno v položaj ljudi z namenom, da se uravnotežijo javne finance. Na drugi
               strani smo pa tudi veliko sredstev vložili v dokapitalizacijo bank z namenom, da
               banke spodbudijo gospodarsko rast in da zagotovimo nova delovna mesta in s tem
               izboljšamo položaj ljudi v Sloveniji. Žal se odziv s strani bank ni zgodil na način,
               da bi spodbujal financiranje gospodarstva oziroma kreditiranje gospodarstva, in ta
               hip so razmere zelo kritične, zato ugotavljamo, da je dobronamernost tega zakona še
               kako pomembna.</p>
               <p>Opozarjamo pa na to, da se nam lahko v prihodnosti razmere še poslabšajo ravno zaradi
               tega, ker je še na tej seji Državni zbor sprejel zakon o deregulaciji poklicev v
               trgovini. Gre za 100 tisoč ljudi, ki delajo v sistemu trgovin. Nevarnost nižanja
               delavskih pravic je s tem bistveno večja kot pred tem, in iskanje lukenj za manjše
               plačilo bo zagotovo eden od velikih izzivov kapitala. Tako da si želimo, da bi
               dejansko zaživela rešitev, ki jo je nakazalo tudi ministrstvo za delo s tem, ko
               pripravlja dogovor, ki bo sklenjen z različnimi upniki in v katerem bo jasno,
               natančno opredeljen namen odpisa, postopek, višina odpisanih sredstev ter roki in
               upravičenci za uveljavljanje odpisa dolgov. Torej, potreben je širši družbeni konsenz
               glede odpisa dolgov, kajti dejstvo je, da sam odnos med dolžnikom in upnikom ureja že
               Obligacijski zakonik, ki govori o tem, da je odpis dolgov možen na podlagi sporazuma
               med obema. Žal tudi Obligacijski zakonik ne govori natančno o kriterijih, ki jih je
               treba izpolnjevati. Enako velja tudi za zakon o enkratnem odpisu dolgov, ki ga danes
               obravnavano in za katerega ugotavljamo, da je neprimeren za nadaljnjo obravnavo ravno
               zaradi tega, ker tudi ta zakon ne prinaša jasnih kriterijev, da ne bi prihajalo do
               arbitrarnega odločanja o tem, komu bo odpisan dolg in komu dolg ne bo odpisan.</p>
               <p>Prav tako pa zakon tudi nima izdelanega postopka, da bi lahko nekdo, ki se mu zgodi
               krivica, to poskušal uveljavljati potem tudi na sodišču. Zato je ta hip zelo primerna
               odločitev resnično ta, da se poskuša doseči dogovor. Če pa tudi ta dogovor ne bi
               uspel, pa mislim, da je vendarle treba razmišljati o tem, da upoštevamo tudi zelo
               kvalitetna opozorila Zakonodajno-pravne službe k temu zakonu, da se ob morebitnem
               neuspehu dogovora pripravi novo besedilo zakona o odpisu dolgov, ki bo bolj
               izčiščeno, predvsem pa bo imelo jasnejše kriterije, za katere teme oziroma obveznosti
               je mogoče izvesti odpis dolgov, kakšen bo ta postopek in kako bomo preprečevali
               arbitrarno odločanje, komu se odpiše dolg in komu ne. Vsebina predlaganega zakona je
               zagotovo izjemno dobrodošla tudi zaradi tega, ker smo tudi s pravnosistemskega vidika
               dobili bistveno več informacij, kot bi jih sicer, če bi govorili samo na osnovi že
               veljavnega Obligacijskega zakonika. Hvala.</p>
            </sp>
            <sp xml:id="SDZ7-Redna-09-2015-06-18.sp47">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo Violeta Tomić.</p>
            </sp>
            <sp xml:id="SDZ7-Redna-09-2015-06-18.sp48">

               <speaker>VIOLETA TOMIĆ (PS ZL):</speaker>

               <p>Spoštovani predsednik, spoštovani kolegice in kolegi!</p>
               <p>V Združeni levici smo 23. januarja 2015 vložili zahtevo za sklic nujne seje dveh
               pristojnih odborov, s katero smo predlagali Vladi, naj ustanovi posebno skupino, ki
               bo po zgledu Hrvaške pristopila k pogajanjem s telekomunikacijskimi, energetskimi in
               komunalnimi podjetji, bankami, državnimi organi, občinami in podjetji v lasti občin,
               na podlagi katerih bo možen delni ali popolni odpis zapadlih obveznosti, ki jih imajo
               do njih najranljivejše skupine prebivalcev Slovenije. Državna sekretarka na
               Ministrstvu za finance gospa Mateja Vraničar je menila, da takšne rešitve ne
               potrebujemo, saj da imamo institut osebnega stečaja in možnost obročnega odplačevanja
               davčnih dolgov. Na seji je bila prisotna tudi državna sekretarka na ministrstvu za
               delo gospa Martina Vuk, ki je predstavila že obstoječe pravice iz javnih sredstev ter
               dodala, da "je izredna pravna pomoč namenjena ravno tistim, ki ne morejo plačevati,
               ki imajo neke stroške, ki jih ne morejo plačevati iz lastnih dohodkov ali pa so jim
               ti stroški nastali zaradi višje sile ali naravne nesreče".</p>
               <p>Koalicija predlaganih sklepov seveda ni sprejela; bili naj bi premalo določni in
               konkretni. Skladno s tako obrazložitvijo največje koalicijske stranke smo v Združeni
               levici pripravili konkretno rešitev in aprila v zakonodajni postopek vložili Predlog
               zakona o enkratnem odpisu dolgov. V zadnjem času smo s strani Vlade velikokrat
               slišali, kako naj bi se stanje v Sloveniji izboljševalo, kako so gospodarski kazalci
               vedno bolj pozitivni in kako se že kažejo rezultati njenega dela. Pri tem seveda
               predstavniki Vlade pozabijo povedati, da medtem ko so gospodarski kazalci res že
               nekaj časa pozitivni, so socialni kazalci še vedno izredno negativni. Sprememb tega
               negativnega trenda pa nikakor ni videti. Od rasti BDP imajo koristi le nekateri,
               medtem ko so tisti, ki so brez lastne krivde plačali davek krize, v vedno težji
               situaciji. Statistični podatki ne lažejo. Povečano je število otrok in gospodinjstev,
               ki živijo pod pragom revščine, in stopnja tveganja revščine se iz leta v leto
               povečuje. 35 % gospodinjstev, ki težko preživijo mesec, druga največja porast
               revščine na območju EU, v letih med 2012 in 2013 55 tisoč otrok pod pragom revščine –
               to so podatki, ki jasno kažejo na to, da je treba ukrepati. In predlog, ki smo ga
               pripravili v Združeni levici, je vsekakor ukrep, ki predstavlja vsaj prvi korak k
               spremembi negativnih trendov.</p>
               <p>Očitke, ki jih poslušamo danes, pa popolnoma zavračamo, saj smo vse pomanjkljivosti,
               ki so bile v predlogu, popravili z amandmaji. Tudi govoričenje o zagonu gospodarstva
               in delovnih mest, oprostite, je tukaj, na tem mestu neprimerno in prazno, saj je to
               zelo dolgotrajen proces in bo v tem času, ko bo Vladi slučajno to uspelo, za mnoge že
               prepozno, spoštovani. To zveni bolj kot predvolilna obljuba in puhlica kot pa
               konkretno delo današnje vlade. S predlogom zakona bi tako omogočili pravnim osebam,
               da po enostavnem postopku brez dodatnih stroškov odpišejo dolgove najranljivejšim
               skupinam prebivalstva. V Združeni levici smo nad ravnanjem koalicije ob obravnavi
               predloga zakona zgroženi. Po konstruktivni razpravi na seji pristojne komisije
               Državnega sveta, kjer je bil naš predlog soglasno sprejet, nas je na pristojnem
               odboru Državnega zbora pričakal hladen tuš. Brez razprave, brez tehtnega argumenta,
               popolnoma nedemokratično in mimo poslovniških določil je bil sprejet sklep, da zakon
               ni primeren za nadaljnjo obravnavo, ker naj ne bi vseboval vseh potrebnih sestavin,
               kar je zloraba poslovnika, s čimer se strinjata tako predsednik Državnega zbora kot
               Komisija za poslovnik.</p>
               <p>Je pa bila razprava na odboru omogočena ministrici za delo, ki je obljubila, da bodo
               prvi koraki v smeri odpisa dolga narejeni že konec tega meseca, dolgovi pa naj bi
               bili najrevnejšim odpisani že konec septembra. Ministrica je na dan sporne seje
               odbora podjetjem in občinam že razposlala predloge odpisa. Kljub temu, da smo mnenja,
               da je naš predlog celovitejši, nas veseli, da bo do tega potrebnega ukrepa po šestih
               mesecih pregovarjanj vendarle prišlo. Kot smo večkrat poudarili, je važno, da do
               odpisa dolgov pride in da začnemo razreševati hude socialne stiske ljudi, ne glede na
               to, kdo je predlagatelj zakona. Bomo pa ministrici gledali pod prste, in če v
               septembru do tega ne pride, bomo naš predlog jeseni še enkrat vložili. Tokrat pa
               pričakujemo, da bo naš predlog deležen poštene obravnave. Hvala.</p>
            </sp>
            <sp xml:id="SDZ7-Redna-09-2015-06-18.sp49">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp xml:id="SDZ7-Redna-09-2015-06-18.sp50">

               <speaker>JOŽEF HORVAT (PS NSi):</speaker>

               <p>Gospod predsednik, hvala lepa. Spoštovani kolegice in kolegi, spoštovana gospa
               ministrica!</p>
               <p>Pred nekaj dnevi smo na skupni seji Odbora za zadeve Evropske unije in Odbora za
               finance in monetarno politiko obravnavali priporočila Evropske komisije v zvezi z
               nacionalnim reformnim programom za leto 2015 in v okviru obravnave teh priporočil
               prejeli tudi dokument služb Evropske komisije, ki ima naslov Poročilo o državi –
               Slovenija 2015. V sklopu tega poročila, ki je obsežno, ima sto strani, je navedeno,
               mislim da, na 65. strani, da je Slovenija po stopnji revščine sicer še vedno pod
               povprečjem Evropske unije, zaskrbljujoč pa je trend na tem področju, saj stopnja
               revščine vse od leta 2009 v Sloveniji stalno in strmo raste. Število ljudi, ki jih
               ogroža revščina ali socialna izključenost, je v letu 2013 doseglo 410 tisoč. 410
               tisoč ljudi torej živi v revščini oziroma v socialni izključenosti. To je več kot 20
               % slovenskega prebivalstva, se pravi več kot ena petina. O tem tudi govori Ginijev
               koeficient, ki pravi, da je slovenska družba zelo egalitarna družba – egalitarna v
               revščini.</p>
               <p>Eden od pomembnih dejavnikov, ki je poleg gospodarske krize vplival na porast stopnje
               revščine v državi, je tudi ukinitev tako imenovanih državnih pokojnin oziroma
               uvrstitev istih med socialnovarstvene prejemke. Pravna podlaga za ukinitev državnih
               pokojnin je bil Zakon o uveljavljanju pravic iz javnih sredstev. Ta zakon je med
               drugim povzročil tudi zmanjšanje koriščenja socialnovarstvenih prejemkov s strani
               starejših upravičencev, saj je uvedel vračljivost varstvenih dodatkov, če ima
               upravičenec kakršnokoli premoženje. Prenova sistema socialnovarstvenih prejemkov, ki
               naj bi jo prinesel Zakon o uveljavljanju pravic iz javnih sredstev, naj bi predvsem
               onemogočala zlorabe na tem področju, ne da bi zmanjšala socialno varnost
               prebivalstva. Dejansko pa je novi sistem dodeljevanja socialnovarstvenih prejemkov
               povzročil večjo stopnjo revščine in svojega zastavljenega cilja torej ni dosegel.
               Manjše korekcije tega zakona, ki so bile opravljene v preteklih letih, splošnega
               trenda zviševanja stopnje revščine niso popravile.</p>
               <p>V Novi Sloveniji smo večkrat poudarili, da obstoječi sistem socialnovarstvenih
               prejemkov ni ustrezen, je predvsem zelo nepregleden, administrativno izjemno
               zahteven, ker je skrajno zapleten. Kar pa je najbolj bistveno: najbolj upravičenih do
               socialnovarstvenih prejemkov sploh ne doseže. Potrebna bo torej celovitejša prenova
               socialnovarstvene zakonodaje. Enkraten odpis dolgov je sicer stihijski ukrep z
               enkratnim učinkom. Po prepričanju nas krščanskih demokratov so take akcije v tem
               trenutku potrebne, glede na socialni položaj številnih upravičencev in njihove
               varnosti, vendar pa morajo biti zakonske podlage za take rešitve dodelane do te mere,
               da bodo take pomoči deležni le tisti, ki so do takega ukrepa dejansko upravičeni, kar
               pa obravnavani predlog zakona zagotovo ni. Krščanski demokrati dajemo prednost
               sistemskim ukrepom, ki bodo omogočali dostojno preživetje, dostojno plačilo za
               pošteno delo čim večjemu številu državljanov.</p>
               <p>V prvi vrsti mora biti preživetje zagotovljeno posamezniku z zaslužkom od lastnega
               dela, s tem da morajo biti zaslužki vključno z minimalno plačo taki, da zagotavljajo
               dostojno življenje posamezniku in njegovi celotni družini, če jo ima. V Novi
               Sloveniji oziroma krščanski demokrati se zavzemamo za to, da bi vsi državljani imeli
               pravične priložnosti za zaslužek, torej za trdno in učinkovito gospodarstvo, ki je
               najboljša socialna politika. Ja, najboljša socialna politika je tista politika, ki
               ustvarja nova delovna mesta. Tisti, ki si sami žal ne morejo pomagati, to so
               ostareli, bolni in socialno zapostavljeni, pa morajo biti deležni socialne pomoči po
               načelu solidarnosti. Poudarjamo še, da je treba instrumente socialne politike
               vgraditi v celoten zakonodajni sistem, v stanovanjsko, davčno, družinsko,
               zdravstveno, pokojninsko in invalidsko ter drugo zakonodajo.</p>
               <p>Soglašali smo in soglašamo s sklepom, da zakon ni primeren za nadaljnjo obravnavo.
            </p>
            </sp>
            <sp xml:id="SDZ7-Redna-09-2015-06-18.sp51">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Zavezništvo, zanjo mag. Mirjam Bon Klanjšček.</p>
            </sp>
            <sp xml:id="SDZ7-Redna-09-2015-06-18.sp52">

               <speaker>MAG. MIRJAM BON KLANJŠČEK (PS ZaAB):</speaker>

               <p>Hvala lepa. Spoštovani!</p>
               <p>Pred časom predstavljena rešitev, ki so jo svojim državljanom ponudili pri naših
               sosedih Hrvatih in o kateri so mediji poročali, je tudi pri nas porodila zanimanje. Z
               zanimanjem smo preučili hrvaški dogovor, ne zakon, dogovor, ki so ga sklenili na eni
               strani hrvaška vlada in na drugi strani upniki v zvezi z odpisom dolga socialno
               najšibkejšim. Tudi v Poslanski skupini Zavezništvo enako kot predlagatelji menimo, da
               je dolgotrajna gospodarska kriza skupaj z varčevalnimi ukrepi pripomogla, da je
               število ljudi blizu ali pod pragom revščine naraslo. Tako smo danes dnevno priča
               tragičnim zgodbam o lačnih otrocih, o otrocih, katerih starši ne zmorejo zagotavljati
               niti osnovnih dobrin. O dopustu in o ostalih prostočasnih aktivnostih niti ne bom
               govorila. Dnevno smo priča zgodbam o starostnikih, ki se prehranjujejo zgolj še v
               ljudskih kuhinjah, ali o starostnikih, ki so odvisni od finančne pomoči svojih otrok,
               saj pokojnine že dolgo ne zadoščajo za poplačilo osnovnih obveznosti. Dnevno lahko
               zasledimo tragične zgodbe iz naše neposredne soseščine o družinah, ki so zaradi nekaj
               sto evrov dolga podvržene deložaciji, rubežem in so tako tudi porinjene čez socialni
               rob. Tudi zaradi teh ali predvsem zaradi takšnih zgodb, ki smo jim žal priča
               vsakodnevno, smo v naši poslanski skupini z vso skrbnostjo preučili rešitve, ki so
               jih pripravili na Hrvaškem.</p>
               <p>Žal hrvaških rešitev ni možno kar tako prenesti v naš pravni red. Kot že rečeno, gre
               za tripartitni dogovor med državo, upnikom in dolžnikom. Gre torej za dogovor, ki ima
               v svoj fundament vgrajeno prostovoljnost. To je torej prva razlika med hrvaškim
               odpisom dolga in predlaganim zakonom. Dodatno je sigurno treba poudariti institut
               osebnega stečaja. Stečajni postopek je sicer postopek, ki traja povprečno tri leta,
               in v tem času se dolžniku dodeli stečajni upravitelj. Slednji upravlja tako s
               premoženjem kot prihodki dolžnika, vse z namenom, da se upniki v čim večji meri
               poplačajo. Spomniti želim, da so ne dolgo tega naložila finančno breme začetka
               stečajnega postopka posamezniku prav sodišča, in to z namenom, da bi čim širši
               množici posameznikov sploh omogočili, da začnejo ta postopek. V času trajanja
               stečajnega postopka, pa čeprav gre za relativno dolgo obdobje, tako ni deložacij in
               ni rubljenja premoženja.</p>
               <p>Predlog zakona, ki ga je v obravnavo vložila Poslanska skupina Združena levica, je
               všečen, vendar pa je po našem mnenju dimenzija področja, ki bi naj ga urejal, preveč
               široka, da bi jo poslanski zakon lahko ustrezno obravnaval. Vlada je nenazadnje
               tista, ki je dolžna uvodoma predstavljeno problematiko z vsemi svojimi resursi in
               mehanizmi ustrezno reševati. V interesu nas vseh je, da se pripravijo rešitve, ki
               bodo v praksi dale rezultate, in tudi ni nepomembno zaščititi upnike, da ne bi ob tem
               prihajalo do zlorab. Na nedomišljenost nekaterih rešitev je tako opozorila tudi
               Zakonodajno-pravna služba, ki je v mnenju izrazila mnogo pomislekov. Če zaključim. V
               poslanski skupini smo naklonjeni ideji in ciljem, ki so bili predstavljeni s
               Predlogom zakona o enkratnem odpisu dolgov. Prepričani smo, da je ukrepanje tukaj
               nujno potrebno, zato tudi pozivamo Vlado in pristojno ministrstvo, da obljubljene
               predloge rešitev čim prej pripravita in predstavita. Aktivnost Vlade bomo skrbno in
               tudi kritično spremljali. Hvala.</p>
            </sp>
            <sp xml:id="SDZ7-Redna-09-2015-06-18.sp53">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospod Tilen Božič.</p>
            </sp>
            <sp xml:id="SDZ7-Redna-09-2015-06-18.sp54">

               <speaker>TILEN BOŽIČ (PS SMC):</speaker>

               <p>Spoštovani predsednik, spoštovana ministrica, spoštovani poslanke in poslanci!</p>
               <p>V Poslanski skupini SMC se zavedamo problematike, ki jo skuša nasloviti predlagani
               zakon o enkratnem odpisu dolgov, in razumemo, da je za številne državljanke in
               državljane vsak dan zamude pri sprejemanju ukrepov na tem področju korak dlje od
               sodržavljank in sodržavljanov, ki so zašli v spiralo zaostrenih razmer, nesrečnih
               spletov okoliščin, vedno težjih odločitev in neznosnih posledic, ki jih te prinašajo.
               V zvezi z zakonom, ki ga je predlagala Poslanska skupina Združena levica, so se tako
               nam kot tudi drugim parlamentarnim strankam, Vladi in Zakonodajno-pravni službi
               porajala številna vprašanja. Od opredelitev in naloženih obveznosti tistim, ki naj bi
               dolgove odpisali, in predvidevanja finančnih posledic ukrepa v praksi, do novih
               pristojnosti organov, procesiranja vlog, informacijske podpore in drugih. Vprašanja
               in pomisleke smo ocenili za tako resne, da po našem mnenju nadaljnjega postopka ne bi
               uspeli prilagoditi na način, ki bi zagotovil doseganje ciljev in prispeval k
               izboljšanju razmer. V programu SMC smo si na področju izboljšanja socialnega položaja
               prebivalstva zastavili več ciljev, ki bi v doglednem času pripeljali do razmer, ko ne
               bi bilo več nikogar pod pragom revščine, in s tem do dostojnega življenja
               najranljivejših skupin prebivalstva.</p>
               <p>Iz tega razloga Vlada Republike Slovenije na področju, ki ga skuša v omejeni meri
               nasloviti tudi predlog zakona, intenzivno pripravlja več rešitev – dogovor med
               različnimi deležniki o skupnem in sočasnem odpisu dolgov oziroma terjatev, ki jih
               imajo do družin njihovi stanodajalci, lokalna samouprava, komunalna podjetja in
               dobavitelji energentov, banke ter država. Pričakujemo, da bo ta dogovor med Vlado
               Republike Slovenije, občinami, družbami in humanitarnimi organizacijami podpisan v
               kratkem. To zagotovilo smo prejeli tudi od ministrice za delo, družino, socialne
               zadeve in enake možnosti gospe Anje Kopač Mrak, na katero poslanci SMC apeliramo, naj
               v to vloži dodatne napore, da se težko pričakovani dogovor udejanji v najkrajšem
               času. Prav tako že nestrpno pričakujemo napovedane rešitve s področja pomoči tistim,
               ki jim grozi prisilna izselitev ali so bili že deložirani, saj njihove težave že
               preraščajo v nacionalno sramoto. Nadalje, v kratkem pričakujemo tudi konkretne
               rešitve na področju poplačil stroškov bank pri izvajanju sklepov o izvršbah ter
               rešitev, ki bi jih lahko prinesle napovedane predplačniške kartice, namenjene
               izključno nakazilom denarne socialne pomoči, varstvenega dodatka, otroškega dodatka
               pri prejemnikih denarne socialne pomoči in državnih štipendij.</p>
               <p>Spoštovani! Zaradi vsega navedenega bomo v Poslanski skupini SMC podprli sklep, da
               zakon ni primeren za nadaljnjo obravnavo. Hvala.</p>
            </sp>
            <sp xml:id="SDZ7-Redna-09-2015-06-18.sp55">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo mag. Marko
               Pogačnik.</p>
            </sp>
            <sp xml:id="SDZ7-Redna-09-2015-06-18.sp56">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, spoštovani kolegice in kolegi!</p>
               <p>V Slovenski demokratski stranki smo zaskrbljeni nad dogajanjem, nad padanjem
               življenjskega standarda, nad povečano brezposelnostjo v Sloveniji. V Slovenski
               demokratski stranki se zavedamo problematike, s katero se sooča čedalje več prebivalk
               in prebivalcev Republike Slovenije. Vendar je pri tem treba poudariti nekaj. Med leti
               2004 in 2008 ti problemi niso bili tako veliki, kot so danes. V mandatu vlade Janeza
               Janše med leti 2004 in 2008 je Slovenija beležila najnižjo brezposelnost. Beležila je
               najvišjo gospodarsko rast, nadpovprečno v Evropski uniji. Edinkrat v zgodovini je
               Slovenija imela proračun, ki je odražal presežek. To je bilo v letu 2007. Potem je
               prišla vlada Boruta Pahorja, potem je prišla vlada Alenke Bratušek in zdaj vlada Mira
               Cerarja. Življenjski standard Slovenk in Slovencev je začel drastično padati. Po eni
               strani bi bil predlog, ki ga je dala Združena levica, lahko upravičen. Po drugi
               strani smo pa v Slovenski demokratski stranki prepričani, da bi predvsem vlada Mira
               Cerarja morala poskrbeti, da do takšnih dogodkov in takšnih problematik v Sloveniji
               ne bi prihajalo. Kajti glede na dosedanje delo vlade Mira Cerarja, ki v Državni zbor
               ni prišla še z nobenim zakonom, ki bi omogočil višji standard, ki bi omogočil višjo
               gospodarsko rast, te problematike ne bomo rešili.</p>
               <p>Glede na sedanje delo vlade Mira Cerarja bi, če bi bil sprejet takšen zakon, šlo
               verjetno za enkratno odločitev, v roku pol leta, enega leta bi se pa ta zakon moral
               ponoviti. Zato smo v Slovenski demokratski stranki prepričani, da morate vlada Mira
               Cerarja in koalicija Socialnih demokratov in Desusa prevzeti odgovornost in končno
               začeti delati tako, kot vam narekuje ustava, in za kar ste dobili tudi zaupanje
               volivk in volivcev. Kajti dosedanje delo vlade Mira Cerarja bo stanje v Sloveniji
               samo poslabševalo in bomo takšen predlog zakona, kot ga je predlagala Združena
               levica, lahko imeli v Državnem zboru ponovno v roku pol leta ali enega leta. Edino s
               sistemskimi ukrepi, z razvojem gospodarstva, s povečanjem gospodarske rasti in
               odpiranjem novih delovnih mest bomo to problematiko, ki jo imamo danes na mizi, lahko
               razrešili. V Slovenski demokratski stranki se zavedamo vseh teh problemov, vendar smo
               prepričani, da je naloga Vlade, da prepreči revščino v Sloveniji in zagotovi boljši
               življenjski standard vseh. Spoštovani predstavniki Združene levice, mislim, da moramo
               skupaj kot opozicija nastopiti proti temu, zato da se bodo te stvari v Sloveniji
               začele spreminjati.</p>
            </sp>
            <sp xml:id="SDZ7-Redna-09-2015-06-18.sp57">

               <speaker>PREDSEDNIK DR. MILAN BRGLEZ:</speaker>

               <p>Končali smo predstavitev stališč poslanskih skupin.</p>
               <p>O predlogu sklepa bomo v skladu s časovnim potekom seje zbora odločili danes v okviru
               glasovanj, eno uro po prekinjeni 12. točki dnevnega reda. S tem prekinjam to točko
               dnevnega reda.</p>
               <p>Prehajamo na <title xml:id="SDZ7-Redna-09-2015-06-18.title3">4. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  PODALJŠANJU PREHODNEGA OBDOBJA NA PODROČJU PROSTEGA GIBANJA DRŽAVLJANOV REPUBLIKE
                  HRVAŠKE IN NJIHOVIH DRUŽINSKIH ČLANOV V OKVIRU NUJNEGA POSTOPKA.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade,
               ministrici za delo, družino, socialne zadeve in enake možnosti dr. Anji Kopač Mrak.
            </p>
            </sp>
            <sp xml:id="SDZ7-Redna-09-2015-06-18.sp58">

               <speaker>DR. ANJA KOPAČ MRAK:</speaker>

               <p>Hvala za besedo, spoštovani predsednik. Dragi poslanke in poslanci!</p>
               <p>Predlog zakona o podaljšanju prehodnega obdobja na področju prostega gibanja
               državljanov Republike Hrvaške in njihovih družinskih članov uvaja triletno prehodno
               obdobje za zaposlovanje in delo hrvaških državljanov v Sloveniji po vstopu Hrvaške v
               Evropsko unijo. Tako se bodo državljani Republike Hrvaške v Sloveniji lahko
               zaposlovali na podlagi določb, ki jih ureja Zakon o zaposlovanju in delu tujcev, ki
               sicer veljajo za državljane tretjih držav. Omejitve, ki izhajajo iz prehodnega
               obdobja, veljajo le za prosto gibanje delavcev, medtem ko na področju prostega
               pretoka storitev in pravice do ustanavljanja podjetja s sedežem v Republiki Hrvaški
               državljani Republike Hrvaške uživajo polne pravice, kot izhajajo iz Pogodbe o
               delovanju Evropske unije. Vlada Republike Slovenije se je za podaljšanje prehodnega
               obdobja odločila zaradi soočanja s strukturno brezposelnostjo, na kar nas opozarjata
               tudi OECD in Evropska komisija, in sicer zaradi visoke brezposelnosti nižje
               izobraženih.</p>
               <p>Poleg tega pa se starostna skupina brezposelnih v Sloveniji v starostni kategoriji 30
               do 39 let povečuje in je dosegla že skoraj 24 % konec leta 2014 in marca 2015. To pa
               je tudi struktura hrvaških državljanov, ki so se največ zaposlovali v Sloveniji po
               letu 2013. Potrebna je aktivacija slovenskih brezposelnih oseb, zato menimo, da je
               treba ohraniti institut kontrole trga dela za dostop hrvaških državljanov in drugih
               družinskih članov na slovenski trg dela. Temeljne rešitve zakona so naslednje.
               Predlog zakona regulira samo nove zaposlitve državljanov Republike Hrvaške, ki na
               slovenski trg dela vstopajo prvič oziroma v času začetka uporabe predloga zakona ne
               živijo v Republiki Sloveniji. Državljani Republike Hrvaške in njihovi družinski člani
               se bodo lahko zaposlovali za katerikoli namen samo na podlagi veljavnega dovoljenja
               za zaposlitev. Po dveh letih neprekinjenega zakonitega prebivanja v Republiki
               Sloveniji bodo imeli državljani Republike Hrvaške pravico do prostega dostopa na
               slovenski trg dela. Delo bodo lahko državljani Republike Hrvaške opravljali pod
               enakimi pogoji kot državljani Republike Slovenije.</p>
               <p>Pomembno pa je izpostaviti tudi sledeče. Postopek izdaje dovoljenja za zaposlitev je
               zelo poenostavljen, saj se predlaga, da je za dostop do trga dela ključno to, da v
               evidenci brezposelnih oseb ni ustreznih brezposelnih oseb v naši državi. Na področju
               pravne varnosti se v primeru zaposlitve določa obveznost vključitve v obvezna
               socialna zavarovanja, določeni so roki za vključitev v socialno zavarovanje in
               sankcije v primeru nespoštovanja teh rokov. Do danes je veljalo, da je bilo pred
               izdajo dovoljenja za delo preverjanje ne samo kontrole trga dela, ampak tudi natančno
               preverjanje izpolnjevanja pogojev delodajalca. Zdaj je to olajšano in se pregleduje
               predvsem registracija delodajalca, ki izda prošnjo za dovoljenje, ključna pa je
               kontrola na trgu dela. Torej, znotraj obstoječe regulative vseeno poenostavljamo
               možnost dostopa. Se je pa z vidika interesov Slovenije, predvsem pa naših
               brezposelnih oseb, ne glede na to, da bi si želeli popolnoma sprostiti trg dela,
               Vlada odločila, da predlaga naslednje triletno obdobje, ki je v skladu z določbami
               Pogodbe o Evropski uniji. Vsekakor pa si želimo, da bi bili čim hitreje odpravljeni
               razlogi, ki so vodili Vlado Republike Slovenije, da predlaga podaljšanje tega
               prehodnega obdobja. Ko teh pogojev ne bo, bo Vlada pristopila k takojšnji ukinitvi,
               če tako rečem, določb tega zakona in želji po sprostitvi slovenskega trga dela za
               državljane Republike Hrvaške. Hvala.</p>
            </sp>
            <sp xml:id="SDZ7-Redna-09-2015-06-18.sp59">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo. Za predstavitev poročila odbora dajem besedo predsedniku
               gospodu Urošu Priklu.</p>
            </sp>
            <sp xml:id="SDZ7-Redna-09-2015-06-18.sp60">

               <speaker>UROŠ PRIKL (PS DeSUS):</speaker>

               <p>Gospod podpredsednik, hvala lepa za besedo. Spoštovane kolegice, spoštovani
               kolegi!</p>
               <p>S Predlogom zakona o podaljšanju prehodnega obdobja na področju prostega gibanja
               državljanov Republike Hrvaške in njihovih družinskih članov se je seznanil tudi Odbor
               za delo, družino, socialne zadeve in invalide na svoji 13. seji 11. 6. 2015 kot
               matično delovno telo. Kolegij predsednika Državnega zbora je na svoji seji 8. 6.
               sklenil, da se predlog zakona obravnava po nujnem postopku, zato ga je odbor
               obravnaval na podlagi 144. člena Poslovnika Državnega zbora. Na seji odbora, kot
               rečeno, so sodelovali predstavniki ministrstva za delo, Zakonodajno-pravne službe
               Državnega zbora, Državnega sveta in sindikatov. V poslovniškem roku so bili vloženi
               amandmaji, in sicer amandmaji k 1., 2., 6. in 9. členu koalicijskih poslanskih skupin
               ter Poslanske skupine Združena levica k 2. in 10. členu. Na sami seji odbora je bilo
               poudarjeno, da je temeljni razlog za pripravo predloga zakona zaščita slovenskega
               trga dela pred prostim zaposlovanjem in delom državljanov Republike Hrvaške po vstopu
               Hrvaške v EU.</p>
               <p>Ne glede na to, da je stanje na slovenskem trgu dela, hvala bogu, nekoliko boljše,
               kot je bilo leta 2013, in da napovedi za prihodnje obdobje nakazujejo pozitiven trend
               gospodarske rasti in zaposlenosti, je še vedno potrebna previdnost, predvsem ker se
               Slovenija, na kar opozarjata tako OECD kot Evropska komisija, sooča s tako imenovano
               strukturno brezposelnostjo, velikim deležem nizko izobraženih brezposelnih in nizko
               stopnjo zaposlenosti nizko izobraženih. Poleg tega pa se starostna skupina
               brezposelnih med 30. in 39. letom v Sloveniji povečuje in je dosegla že skoraj 24 %
               konec leta 2014. To pa je tudi struktura hrvaških državljanov, ki so se zaposlovali v
               Sloveniji po letu 2013. Potrebna je aktivacija, kot je bilo že tudi povedano,
               slovenskih brezposelnih oseb, zato je mnenje, da je treba ohraniti institut kontrole
               trga dela za dostop hrvaških državljanov in njihovih družinskih članov na slovenski
               trg dela.</p>
               <p>Zaposlovanje tujcev v Republiki Sloveniji je sicer v zadnjih dveh letih izrazito
               upadlo, kar je tudi posledica krize, s katero se je soočala Slovenija. Zaposlovanje
               hrvaških državljanov pri nas pa se je v zadnjih dveh letih le malenkost zmanjšalo, za
               približno 1,5 %, kar je mogoče pripisati tudi uvedbi prehodnega obdobja v letu 2013.
               Posledica tega pa je po drugi strani povečanje števila napotenih delavcev iz Hrvaške,
               saj na področju prostega pretoka storitev ni omejitev. V okviru razprave je bilo
               postavljenih nekaj vprašanj in pomislekov v zvezi s podaljšanjem obdobja prostega
               zaposlovanja hrvaških državljanov. Med drugim je bilo izpostavljeno tudi vprašanje,
               ali ta predlog diskriminira hrvaške državljane v razmerju do drugih tujcev.
               Pojasnitev je bila, da ne gre v nobenem primeru za diskriminacijo hrvaških
               državljanov napram komurkoli. V samem poročilu in gradivu, ki ste ga prejeli, imate
               na daljši način pojasnjeno tudi, kako je razprava potekala, kako se je kdo do
               posameznih točk oziroma amandmajev opredeljeval.</p>
               <p>Odbor je po končani razpravi sprejel sledeče amandmaje. Amandmaji koalicijskih
               poslanskih skupin Desusa, SD in SMC so bili sprejeti, in sicer k 1., 2., 6. in 9.
               členu. Odbor pa ni sprejel amandmajev Združene levice k 2. in 10. členu. Odbor je v
               skladu s 128. členom Poslovnika Državnega zbora glasoval o vseh členih predloga
               zakona skupaj ter jih sprejel. Glede na sprejete amandmaje je na podlagi prvega
               odstavka 133. člena Poslovnika Državnega zbora pripravljeno besedilo dopolnjenega
               predloga zakona, v katerega so vključeni, kot sem že povedal, sprejeti amandmaji.
               Dopolnjeni predlog zakona pa je sestavni del poročila, ki ste ga prejeli. Najlepša
               hvala za pozornost.</p>
            </sp>
            <sp xml:id="SDZ7-Redna-09-2015-06-18.sp61">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Gospa Marija Bačič bo predstavila
               stališče Poslanske skupine Socialnih demokratov.</p>
            </sp>
            <sp xml:id="SDZ7-Redna-09-2015-06-18.sp62">

               <speaker>MARIJA BAČIČ (PS SD):</speaker>

               <p>Spoštovani gospod podpredsednik Državnega zbora, gospa ministrica, kolegice in
               kolegi!</p>
               <p>Pred nami je Predlog zakona o podaljšanju prehodnega obdobja na področju prostega
               gibanja državljanov Republike Hrvaške in njihovih družinskih članov, ki ga bomo v
               Poslanski skupini Socialnih demokratov podprli. S predlogom zakona se namreč
               podaljšuje dvoletno prehodno obdobje za zaposlovanje in delo državljank in
               državljanov Republike Hrvaške v Sloveniji še za tri leta, to je do 30. 6. 2018.
               Ukrep, ki smo ga uvedli leta 2013 zaradi zaščite trga dela za državljanke in
               državljane Republike Hrvaške, ni spremenil nič in prav tako tudi v naslednjih letih
               ne bo. Državljani Republike Hrvaške se bodo tudi v prihodnjih letih lahko zaposlovali
               le na podlagi veljavnega delovnega dovoljenja, tako kot do zdaj. Dobri odnosi s
               sosednjimi državami so za Socialne demokrate zelo pomembni, zato jih je treba ves čas
               krepiti in si prizadevati za čim boljše sodelovanje.</p>
               <p>Uvajanje ukrepov, med katere sodi tudi Predlog zakona o podaljšanju prehodnega
               obdobja na področju prostega gibanja državljanov Republike Hrvaške in njihovih
               družinskih članov, mora biti dobro pretehtano in utemeljeno s podatki, ki kažejo, da
               razmere na trgu dela v Republiki Sloveniji kljub izboljšanju še vedno niso optimalne,
               kar pomeni, da bi prenehanje prehodnega obdobja za zaposlovanje hrvaških državljanov
               v Sloveniji lahko pomembno vplivalo na razmere na trgu dela v Sloveniji. Zato je
               podaljšanje prehodnega obdobja utemeljeno in v danih okoliščinah tudi potrebno.
               Zavedamo se, da je prost pretok ena od temeljnih svoboščin Evropske unije, vendar pa
               so razmere na slovenskem trgu dela žal zaskrbljujoče. Kljub padanju števila
               brezposelnih jih je še vedno nad 100 tisoč, zato je prav, da slovenski trg dela
               zaščitimo tako, da najprej omogočimo možnost zaposlovanja državljankam in državljanom
               naše države. Napovedi Urada za makroekonomske analize in razvoj za prihodnje leto so
               spodbudne, ampak dokler ne bo bistvenega izboljšanja situacije na trgu dela, je
               smiselno, da se ta ukrep podaljša še za tri leta.</p>
               <p>Stopnja brezposelnosti pri naših sosedih je visoka. V primeru prostega dostopa na
               slovenski trg dela so brezposelni hrvaški državljani upravičeni do vseh vrst pomoči,
               ki jih Zavod za zaposlovanje zagotavlja slovenskim državljanom, torej tudi do
               programov aktivne politike zaposlovanja, vključno s tistimi, ki so financirani s
               strani Evropskega socialnega sklada. V teh že tako težkih razmerah menimo, da je
               prav, da se daje prednost pri zaposlovanju in delu domačim brezposelnim osebam. Tudi
               ob vstopu Slovenije v Evropsko unijo je večina tako imenovanih starih držav članic
               uvedla prehodno obdobje za slovenske delavce, čeprav je bila takrat gospodarska
               situacija bistveno drugačna. Tako sta, na primer, sosednja Avstrija in tudi Nemčija
               za Slovenijo uveljavljali celotno sedemletno prehodno obdobje, ki je trajalo vse do
               30. aprila 2011.</p>
               <p>Zaščita naših državljanov in naših delavcev je pravica in dolžnost naše države, zato
               bomo v Poslanski skupini Socialnih demokratov predlog zakona podprli. Hvala.</p>
            </sp>
            <sp xml:id="SDZ7-Redna-09-2015-06-18.sp63">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Matjaž Hanžek bo predstavil stališče Poslanske skupine Združena levica.</p>
            </sp>
            <sp xml:id="SDZ7-Redna-09-2015-06-18.sp64">

               <speaker>MATJAŽ HANŽEK (PS ZL):</speaker>

               <p>Hvala lepa, gospod podpredsednik. Pozdravljeni!</p>
               <p>V Združeni levici predloga zakona ne bomo podprli. Omejevanje prostega zaposlovanja
               hrvaških državljanov je namreč ekonomsko neupravičeno ter politično in etično
               nesprejemljivo. Najprej je treba jasno povedati, da vzrok za visoko brezposelnost v
               Sloveniji niso hrvaški delavci. Hrvaški delavci tudi niso krivi za to, da na Hrvaškem
               ne najdejo dela. Vzrok za brezposelnost v Evropi ni prosto gibanje ljudi, ampak
               prosto gibanje kapitala. Prost pretok kapitala namreč ustvarja konkurenco z državami,
               ki grobo kršijo delavske pravice. Prost pretok kapitala je vzrok za pomanjkanje
               investicij v Evropski uniji nasploh in posebej v državah, kot sta Slovenija in
               Hrvaška. Prost pretok kapitala v davčne oaze, ki so, mimogrede, večinoma kolonialna
               ozemlja članic Evropske unije, prav tako zmanjšuje investicije in zaposlenost v
               Evropi. Dejstvo pa je, da Evropska unija na vsakem koraku prepoveduje prosto gibanje,
               nihče pa ne sme omejevati prostega gibanja kapitala. To veliko pove o odnosu med
               delom in kapitalom v Evropski uniji.</p>
               <p>Strah, da bodo Slovenijo preplavili hrvaški delavci, je odveč. Danes pri nas dela
               okoli 4 tisoč 500 napotenih delavcev iz Hrvaške, za katere ne veljajo omejitve
               zaposlovanja. Če bi jim omogočili prosto zaposlovanje neposredno pri slovenskih
               podjetjih, se skupno število hrvaških delavcev ne bi bistveno povečalo, bi pa na ta
               način izboljšali položaj hrvaških napotenih delavcev, ker vemo, da je pri napotenih
               delavcih največ nezakonitega izkoriščanja. Znano je tudi, da sta Avstrija in Nemčija
               kar sedem let omejevali zaposlovanje državljanov novih članic, med drugim tudi
               slovenskih, in to je marsikdo pri nas upravičeno občutil kot krivično. Zdaj, ko smo
               sami v istem položaju, te krivičnosti ne poznamo. Standard v teh državah se v
               primerjavi z Nemčijo in Avstrijo v tem času ni bistveno popravil; brezposelnost je
               neprimerno višja kot v Nemčiji in Avstriji. Kljub temu pa leta 2011, ko so omejitve
               odpadle, ni bilo nobene katastrofe. V Nemčiji je bila leta 2004 stopnja
               brezposelnosti 10,3 %, leta 2010 samo še 7, leta 2011, ko so kvote padle, se je
               zmanjšala na 5,8, lani na 5. Vzhodnoevropski delavci torej niso odžrli dela nemškim,
               tako kot ga hrvaški ne bodo slovenskim. Pa tudi če bi hrvaški delavci v resnici
               izpodrivali slovenske, za kar pa Vlada ni predložila nobenega dokaza, bi bilo treba
               še vedno upoštevati tudi pravice hrvaških delavcev.</p>
               <p>Hrvaški delavci so zaradi bližine, jezika in skupne zgodovine tradicionalno navezani
               na Slovenije. Omejitve zaposlovanja bi bilo upravičeno uvesti šele, ko bi bila
               izčrpana vsa druga sredstva za zmanjšanje brezposelnosti v Sloveniji. Ta vlada jih
               niti slučajno ni izčrpala. Nasprotno, nadaljuje s politiko zmanjševanja zaposlenosti
               v javnem sektorju in varčevanja, ki zmanjšuje povpraševanje in s tem zaposlovanje v
               tržnem sektorju. Ta vlada nadaljuje privatizacijo, čeprav je jasno, da privatizacija
               prinaša odpuščanja v matičnem podjetju in dobaviteljskih podjetjih. Ta vlada, ki ni
               imela hrbtenice, da bi preprečila razprodajo slovenskih podjetij, nima nobene moralne
               pravice, da za naslednja tri leta preprečuje hrvaškim državljanom prost dostop do
               dela v Sloveniji. Bojim se, da je na delu ista ksenofobična logika, zaradi katere je
               Vlada v torek zavrnila predlog Evropske komisije glede sprejema beguncev iz Severne
               Afrike. Vlada se sklicuje na varnostni vidik, kar praktično pomeni, da slovenska
               begunska politika temelji na predsodkih do tujcev. Podobno ta zakon temelji na
               stereotipih o tem, da tujci odžirajo delo slovenskim delavcem.</p>
               <p>To ni naša logika, zato bomo glasovali proti. Hvala lepa.</p>
            </sp>
            <sp xml:id="SDZ7-Redna-09-2015-06-18.sp65">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Iva Dimic bo predstavila stališče Poslanske skupine Nove Slovenije – krščanskih
               demokratov.</p>
            </sp>
            <sp xml:id="SDZ7-Redna-09-2015-06-18.sp66">

               <speaker>IVA DIMIC (PS NSi):</speaker>

               <p>Spoštovani predsedujoči, ministrica, kolegice in kolegi!</p>
               <p>Republika Slovenije je ob vstopu Republike Hrvaške v Evropsko unijo uveljavila
               nacionalno zakonodajo oziroma ukrepe iz dvostranskih sporazumov, kjer ni uvedla večje
               svobode prostega gibanja na trgu dela. Uveljavljeno je bilo namreč dvoletno prehodno
               obdobje, ki se podaljšuje še za nadaljnja tri leta. Pred iztekom prvih dveh let
               oziroma pred začetkom naslednjega triletnega obdobja mora vsaka takšna država članica
               glede na stanje na svojem trgu dela Evropski komisiji sporočiti, ali bo še naprej
               uporabljala nacionalno zakonodajo ali bo uveljavila prosto gibanje delavcev. Še za
               nadaljnji dve leti prehodnega obdobja pa lahko sedanje države članice uporabljajo
               svojo nacionalno zakonodajo le v primerih resnih motenj ali grožnje le-teh na trgu
               dela. To možnost uporabljata zdaj Nemčija in Avstrija.</p>
               <p>Poslanska skupina Nove Slovenije – krščanskih demokratov je med prvimi opozorila
               Vlado in Ministrstvo za delo, družino, socialne zadeve in enake možnosti na dejstvo,
               da je treba zaščititi domači trg dela z uveljavitvijo prehodnega obdobja za
               zaposlovanje in delo državljanov Republike Hrvaške v Sloveniji po vstopu sosednje
               Hrvaške v Evropsko unijo. Vstop Hrvaške v Evropsko unijo bo dolgoročno koristil tako
               Hrvaški kot tudi Sloveniji. Kljub temu pa krščanski demokrati podpiramo predlog
               podaljšanega prehodnega obdobja za zaposlovanje in delo hrvaških državljanov, saj je
               pravica in dolžnost vsake države, da najprej zaščiti svoje državljane. Ocenjujemo, da
               so razmere na trgu dela v Sloveniji še vedno zaostrene. Število brezposelnih se
               zaradi nezadostnih in neučinkovitih ukrepov Vlade bistveno ne zmanjšuje. Menimo, da
               je treba še za nadaljnja tri leta zaščititi domači trg dela z uveljavitvijo
               prehodnega obdobja.</p>
               <p>Krščanski demokrati bomo predlog zakona podprli.</p>
            </sp>
            <sp xml:id="SDZ7-Redna-09-2015-06-18.sp67">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Mirjam Bon Klanjšček bo predstavila stališče Poslanske skupine Zavezništvo
               Alenke Bratušek.</p>
            </sp>
            <sp xml:id="SDZ7-Redna-09-2015-06-18.sp68">

               <speaker>MAG. MIRJAM BON KLANJŠČEK (PS ZaAB):</speaker>

               <p>Hvala lepa. Spoštovani!</p>
               <p>Temeljni razlog za pripravo predloga zakona je zaščita slovenskega trga pred prostim
               zaposlovanjem in delom državljanov Republike Hrvaške po vstopu Republike Hrvaške v
               Evropsko unijo. Vlada ocenjuje, da je podaljšanje prehodnega obdobja po 1. juliju za
               nadaljnja tri leta priporočljiv in upravičen ukrep.</p>
               <p>V Zavezništvu predloga zakona ne bomo podprli, in to ne glede na dejstvo, da smo bili
               člani Vlade, ki je na predlog pristojnega ministrstva ob vstopu Hrvaške v Evropsko
               unijo leta 2013 sprejela odločitev, da se za zaposlovanje hrvaških državljanov
               uveljavi dvoletno prehodno obdobje. Enak strah je takrat skupaj z nami delilo še 13
               drugih držav članic. Podatki o gibanjih na trgu dela v letu 2014 izkazujejo, da je
               bil ta strah znotraj votel, okrog pa ga nič ni bilo. Absurdno pa se nam zdi tudi
               dejstvo, da nas celo slovenski sindikati pozivajo, da naj se Vlada odreče prehodnemu
               obdobju, pri čemer se sklicujejo na poročilo Evropske komisije, v katerem je
               zapisala, da v prihodnosti ni pričakovati večjega priliva hrvaških delavcev v druge
               države članice Evropske unije, s tem pa tudi ne motenj na trgu dela. Kot je mogoče
               razbrati iz poročila, je bila mobilnost hrvaške delovne sile po priključitvi Evropski
               uniji julija 2013 razmeroma majhna. Največ hrvaških delavcev migrantov je delo kljub
               temu, da imata vzpostavljene omejitve za vstop na njun trg dela, našlo v Nemčiji in
               Avstriji.</p>
               <p>Nemčija gosti 68 % vseh delavcev migrantov iz Hrvaške, Avstrija pa 17 %. V 14 državah
               članicah Evropske unije, ki so popolnoma odprle svoje trge dela, pa se je prisotnost
               hrvaških delavcev povečala le za malenkost. Mobilnost hrvaških delavcev bo po
               navedbah Evropske komisije na nizki ravni ostala tudi v prihodnje, tako da večjih
               pretresov iz tega naslova na trgih dela držav članic Evropske unije, četudi bodo
               omejitve odpravljene, ni pričakovati. Na seji matičnega odbora smo lahko od
               predstavnikov Vlade slišali, da je treba ne glede na ugodne trende zanemariti podatke
               o sedanjem stanju in ugotavljati, kaj bi sprostitev prostega pretoka pomenila tudi
               vnaprej. Zato bom tudi na tem mestu še enkrat navedla številke: ob koncu leta 2014 je
               bilo delovno aktivnih 806 tisoč 777 oseb, od teh je bilo 5 promilov oziroma preko 4
               tisoč zaposlenih Hrvatov. Tudi trend zaposlovanja Hrvatov je negativen. Po poteku
               prehodnega obdobja je zaposlovanje upadlo. Še leta 2012 oziroma pred vstopom v
               Evropsko unijo jih je bilo več, in sicer okoli 5 tisoč 500. Zato je absurdno trditi,
               da bo prost pretok sesul slovenski trg dela.</p>
               <p>Naj za ilustracijo povem, da je v Avstriji zaposlenih trikrat več Slovencev kot
               Hrvatov v Sloveniji. Ne razumemo, zakaj s predlogom zakona nadaljujemo isto logiko,
               kot smo je bili deležni Slovenci v primeru omejitev dostopa na avstrijski trg dela.
               Ali se še spomnite, kako smo se takrat odzivali in trdili, da nam je bila povzročena
               krivica? Od predstavnikov Vlade smo na odboru tudi slišali, da bomo za razliko od
               dovoljenj za državljane tretjih držav za Hrvaško znotraj prehodnega obdobja uvedli
               posebna pravila. Pozen rok za sprejetje zakona pa naj bi bil posledica tega, da smo
               preko naših veleposlaništev v državah članicah Evropske unije spremljali, katera od
               držav bo prehodno obdobje tudi podaljšala. Torej, priča smo tipično slovenski zgodbi:
               preden bomo sosedu sporočili, da je začasno nezaželen, bomo počakali na odziv
               preostalih sosedov; da pa se ne bi na nas preveč jezil, mu bomo kasneje razložili, da
               ni razloga za pritoževanje, saj mu bomo malo pogledali skozi prste oziroma bomo za
               razliko od ostalih sosedov do njega bolj prizanesljivi. Zato v Zavezništvu menimo, da
               ni nobenih utemeljenih razlogov, da bi to prehodno obdobje Slovenija podaljšala.
               Hvala.</p>
            </sp>
            <sp xml:id="SDZ7-Redna-09-2015-06-18.sp69">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Janja Sluga bo predstavila stališče Poslanske skupine Stranke modernega
               centra.</p>
            </sp>
            <sp xml:id="SDZ7-Redna-09-2015-06-18.sp70">

               <speaker>JANJA SLUGA (PS SMC):</speaker>

               <p>Spoštovani gospod podpredsednik, spoštovani predstavniki Vlade, kolegice in
               kolegi!</p>
               <p>Pravica do gibanja in prebivanja delavcev ter pravica do vstopa in stalnega
               prebivanja njihovih družinskih članov poleg pravice do dela v drugi državi članici
               Evropske unije in enake obravnave kot državljani slednje države tvorijo eno od štiri
               svoboščin enotnega trga Evropske unije. Nekatere države so za državljane držav
               članic, ki so v Evropsko unijo vstopile nedavno, vpeljale omejitve pri zaposlovanju,
               vendar z utemeljenimi razlogi. Podobno je bilo tudi ob vstopu Republike Slovenije v
               Evropsko unijo, ko so nekatere druge članice uvedle prehodno obdobje za slovenske
               delavce, čeprav so bile gospodarske razmere v teh državah in še posebej razmere na
               trgu dela pri njih takrat boljše, kot so danes v Sloveniji. Avstrija je tako v celoti
               uveljavila sedemletno prehodno obdobje za Slovenijo. Slovenija danes podobno kot
               nekatere druge članice Evropske unije ščiti domače brezposelne in ohranja določeno
               stopnjo previdnosti kljub dobri gospodarski napovedi in izboljšanju situacije na trgu
               dela v zadnjem letu. Predlog zakona o podaljšanju prehodnega obdobja na področju
               prostega gibanja državljanov Republike Hrvaške in njihovih družinskih članov stremi k
               zagotavljanju stabilnega delovanja slovenskega trga dela in uvaja naslednje triletno
               prehodno obdobje za zaposlovanje državljanov Republike Hrvaške v Sloveniji do 30.
               junija 2018.</p>
               <p>Izpostaviti je treba, da predlog zakona regulira samo nove zaposlitve in samo dostop
               do slovenskega trga dela na podlagi pridobljenega delovnega dovoljenja za zaposlitev.
               Ukrepa je možno tudi kadarkoli prekiniti, če so izpolnjeni pogoji za to. Po podatkih
               Zavoda za zaposlovanje in Statističnega urada Slovenije sta se v zadnjem letu
               okrepila tako izvozno povpraševanje kot tudi domača potrošnja, kar naj bi se v
               prihodnje tudi nadaljevalo, vendar ne brez povečanja razpoložljivega dohodka. Prav
               tako je zaznati krepitev investicij ter zasebne potrošnje in izboljšanje stroškovne
               konkurenčnosti slovenskega gospodarstva. Vendar ko govorimo o številkah na slovenskem
               trgu dela, je treba pogledati tudi širši kontekst, katerega te številke vpeljujejo.
               Konec maja letos je bilo okoli 2 tisoč 500 oziroma 2,2 % manj prijavljenih
               brezposelnih oseb kot aprila letos, v primerjavi z majem 2014 pa je bila
               brezposelnost manjša za kar 6 %.</p>
               <p>Tudi z vidika novo prijavljenih brezposelnih oseb v evidenco Zavoda za zaposlovanje
               je zaznati minimalno izboljšanje, saj se je v prvih petih mesecih letos v evidenco
               brezposelnih prijavilo 7,1 % manj posameznikov kot lani v tem času. Vendar če
               pogledamo številke, ki odražajo razmerje med ponudbo in povpraševanjem na trgu dela,
               nam te pokažejo drugačno sliko. Maja letos se je iz evidence brezposelnih oseb zaradi
               zaposlitve ali samozaposlitve odjavilo 18,9 % manj posameznikov kot aprila in 21,4 %
               manj kot aprila 2014. Poleg tega se Slovenija sooča s strukturno brezposelnostjo,
               velikim deležem nizko izobraženih brezposelnih in nizko stopnjo zaposlenosti nizko
               izobraženih. Starostna skupina brezposelnih med 30. in 39. letom se v Sloveniji
               povečuje. Konec leta 2014 je dosegla 24 %, prav tako pa tudi maja 2015. Obenem pa ta
               starostna struktura predstavlja tudi strukturo hrvaških državljanov, ki so se
               zaposlovali v Sloveniji po letu 2013.</p>
               <p>Ob vsem povedanem ne moremo mimo dejstva, da je Hrvaška med 14 državami Evropske
               unije, ki beležijo večje izseljevanje kot priseljevanje. Konec leta 2012 je bilo
               okoli 12 tisoč izseljenih, v letu 2013 pa dobrih 15 tisoč. Po podatkih hrvaškega
               zavoda za zaposlovanje je število oseb, ki so se zaposlile v tujini, iz registra
               prijavljenih na zavodu v prvih 11 mesecih 2014 doseglo število 3 tisoč 400, od tega
               dobrih tisoč mladih, starih do 29 let. Interpretacija vseh do zdaj navedenih podatkov
               nas opozarja na potrebo po ohranjanju previdnosti na slovenskem trgu dela. V
               Poslanski skupini SMC smo ob vseh izpostavljenih dejstvih mnenja, da obstajajo
               utemeljeni razlogi za podaljšanje prehodnega obdobja na področju zaposlovanja
               državljanov Republike Hrvaške.</p>
               <p>Zato bomo predlog zakona podprli. Hvala.</p>
            </sp>
            <sp xml:id="SDZ7-Redna-09-2015-06-18.sp71">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Marijan Pojbič bo predstavil stališče Poslanske skupine Slovenske demokratske
               stranke.</p>
            </sp>
            <sp xml:id="SDZ7-Redna-09-2015-06-18.sp72">

               <speaker>MARIJAN POJBIČ (PS SDS):</speaker>

               <p> Spoštovani!</p>
               <p>Pred nami je Predlog zakona o podaljšanju prehodnega obdobja na področju prostega
               gibanja državljanov Republike Hrvaške in njihovih družinskih članov. Gre za
               podaljšanje prehodnega obdobja, ki je potrebno kot zaščitni ukrep za slovenski trg
               dela, na možnost katerega je Republika Hrvaška pristala ob pogajanjih za vstop v
               Evropsko unijo. V dodatnem prehodnem obdobju se za delavce iz Hrvaške ne bo
               spremenilo nič. Zaradi podaljšanja prehodnega obdobja hrvaški delavci ne bodo na
               slabšem. Podatki, ki jih je predložila Vlada Republike Slovenije, kažejo, da so v
               Republiki Sloveniji vedno težje zaposljivi delavci v tistih starostnih skupinah, ki
               predstavljajo največje povpraševanje po delu s strani hrvaških državljanov.</p>
               <p>Zakon bomo v Slovenski demokratski stranki podprli kot zaščitni ukrep zaposlovanja na
               slovenskem trgu dela.</p>
            </sp>
            <sp xml:id="SDZ7-Redna-09-2015-06-18.sp73">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Jana Jenko bo predstavila stališče Poslanske skupine Demokratične stranke
               upokojencev Slovenije.</p>
            </sp>
            <sp xml:id="SDZ7-Redna-09-2015-06-18.sp74">

               <speaker>MAG. JANA JENKO (PS DeSUS):</speaker>

               <p>Hvala lepa za besedo. Vsem skupaj prav lep pozdrav!</p>
               <p>Naj uvodoma povem, da je Poslanska skupina Desus v prejšnjem mandatu prvo dvoletno
               obdobje moratorija na zaposlovanje in delo hrvaških državljanov v Republiki Sloveniji
               soglasno podprla. Je pa treba spomniti tudi na to, da je za zakon glasovalo vseh 76
               takrat prisotnih poslancev. Ker se konec tega meseca izteče prvi dvoletni del
               sedemletnega prehodnega obdobja, v katerem lahko države članice Evropske unije ob
               vstopu nove članice omejijo prosto gibanje delovne sile za državljane pristopnice, je
               treba Evropsko komisijo obvestiti o morebitnem nadaljnjem podaljšanju ukrepa.
               Uvajanje ukrepov, kot je predlagano s tem zakonom, mora biti dobro pretehtano in mora
               bazirati na utemeljeni analizi stanja, ki narekuje takšne ukrepe, kar je bilo po
               mnenju Poslanske skupine Desus tudi narejeno. Naša vlada je ocenila, da v državi še
               vedno obstajajo utemeljeni razlogi za to, da še naprej uporabljamo našo nacionalno
               zakonodajo za zaposlovanje hrvaških državljanov.</p>
               <p>Iz predstavljenih podatkov s strani predlagatelja izhaja, da je kljub boljšim
               gospodarskim razmeram in nekoliko bolj optimističnemu stanju na trgu dela še vedno
               potrebna previdnost. Upoštevaje dejstvo o zaskrbljujoči situaciji na trgu v sosednji
               državi in posledičnih migracij v zadnjih dveh letih vsaj 50 tisoč hrvaških
               državljanov v države članice Evropske unije bo najverjetneje po informacijah, ki jih
               imamo, več kot polovica držav Evropske unije prehodno obdobje podaljšala. V naši
               poslanski skupini ugotavljamo, da je med prvim prehodnim obdobjem in tem, ki ga zdaj
               uveljavljamo za naslednja tri leta, tudi pomembna razlika, saj tokrat predlog zakona
               dopušča nekaj izjem, in sicer v fleksibilni smeri zaposlovanja. Ne gre namreč za
               utemeljitev prostega gibanja za celotno možno obdobje treh let, pač pa se bodo
               hrvaški državljani samo v prvih dveh letih zakonitega prebivanja morali zaposlovati
               na podlagi veljavnega dovoljenja za zaposlitev. Nadalje pa so izjeme predvidene še za
               določene kategorije oseb, kot je, na primer, visoko izobraženi kader. Predlog zakona
               je pretehtan in usklajen tudi s strani Ministrstva za zunanje zadeve, ki se je
               strinjalo, da predlagani ukrep ne bi smel ogroziti dobrih medsosedskih odnosov in
               nadaljnje uspešnosti gospodarskega sodelovanja med državama.</p>
               <p>Poslanska skupina Desus bo predlagane rešitve soglasno podprla, saj je po naši oceni
               nujno, da ne ogrožamo normalnega delovanja slovenskega trga dela oziroma da vsaj v
               ključnih prvih letih okrevanja po dolgem kriznem obdobju ne spustimo prehitro vajeti
               iz rok, in menimo, da je bolje, da še nekaj časa dajemo prednost pri zaposlovanju in
               s tem ekonomsko in socialno varnost domačim brezposelnim osebam. Hvala.</p>
            </sp>
            <sp xml:id="SDZ7-Redna-09-2015-06-18.sp75">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na razpravo o
               členih in vloženem amandmaju. V razpravo dajem 2. člen ter amandma Poslanske skupine
               Združena levica.</p>
               <p>Želi kdo razpravljati? Prosim za prijavo.</p>
               <p>Besedo dajem gospodu Mihi Kordišu.</p>
            </sp>
            <sp xml:id="SDZ7-Redna-09-2015-06-18.sp76">

               <speaker>MIHA KORDIŠ (PS ZL):</speaker>

               <p>Predsedujoči, hvala za besedo.</p>
               <p>Preden preidem k našemu amandmaju, bom naredil en lok, kar se tiče konteksta, o
               katerem se pogovarjamo danes, okrog zaposlovanja in tega. Tole, kar imamo pred nami,
               v resnici ne temelji na ničemer. Ekonomske predpostavke tega zakona nikakor ne držijo
               in gre v resnici samo za neko ideologijo, ki je močno zakoreninjena pri evropskih
               nacionalističnih strankah, se je pa začela seliti tudi v zakonsko ureditev vseh
               evropskih držav. Hrvaški delavci nikakor ne ogrožajo slovenskega trga dela, nikakor
               ne jemljejo dela ali kruha slovenskim državljanom, ki so na trgu dela. To so
               popolnoma ksenofobični stereotipi in neke predpostavke, ki pa v resnici nikakor ne
               bazirajo na kakršnikoli realnosti. To lahko tudi faktično potrdimo. En tak praktičen
               primer je Nemčija. Nemčija je po razširitvi Evropske unije leta 2004 za sedem let
               prepovedala vstop vzhodnoevropskih delavcev na trg dela.</p>
               <p>Preden se je ta omejitev leta 2011 sprostila, je bila stopnja brezposelnosti v
               Nemčiji 7-odstotna. To je podatek za leto 2010. Leta 2011, potem, ko so te omejitve
               preminile, pa je ta odstotek brezposelnih padel na 5,8 %, lani pa je ta številka
               znašala celo zgolj 5 %. Kar želim reči je, da faktično gledano direktna povezava med
               brezposelnostjo doma in zaposlovanjem tujcev ne obstaja. To preprosto ni res. To je
               mogoče kdo danes in še kdaj prej izrekel naglas. Kar nekaj teh implicitnih
               predpostavk je bilo razvidnih že iz stališč in tudi kakšnih predhodnih razprav, ampak
               je treba tukaj naglas povedati, da to preprosto ne drži. Na nekih takih predpostavkah
               bazira celotna politika Evropske unije, ki izjemno spodbuja in ščiti prost pretok
               kapitala, ki na tak način spravlja v konkurenčni boj posamezne države, predvsem
               države evropske periferije, ki so s tem prisiljene v neko dirko, dirko do dna, ki
               nima zmagovalcev, v tej dirki pa države tekmujejo v tem, katera bo svoje delavske
               pravice bolj znižala in bolj stisnila.</p>
               <p>Na drugi strani pa se na vse kriplje prizadeva omejevati svobodo gibanja državljanov.
               Konflikt, s katerim smo tukaj soočeni, niso domači delavci proti tujim delavcem,
               ampak gre za konflikt med delom in kapitalom. Zelo preprosta ilustracija: danes se
               tukaj ukvarjamo in sprašujemo, kako je zdaj s temi hrvaškimi delavci, medtem smo pa
               Mercator preprodali kapitalistu, velikemu hrvaškemu tajkunu. Dali smo ga Agrokorju,
               ki je pa zdaj že napovedal, da bo odpustil dodatnih 90 ljudi, pa obstajajo tudi v
               javnosti špekulacije, da bo šla ta številka še bistveno, bistveno gor. In tukaj nam
               razlagajo, kako je treba zaščititi slovenskega delavca in zaščititi slovenski trg
               delovne sile točno tisti ljudje, ki so tako odpuščanje omogočili. Isti ljudje, ki so
               nekaj dni nazaj zagovarjali deregulacijo trgovskega poklica, za katero vemo, da bo
               prinesla samo še več konkurenčne dinamike med zaposlene, v trgovskem sektorju pa ne
               bo pripeljala do ničesar pozitivnega, ampak samo do zniževanja delavskih pravic. To
               zgodbo o zaščiti slovenskega trga dela nam prodajajo isti ljudje, ki sicer
               militantno, fanatično zagovarjajo logiko privatizacije, ki pelje v množična
               odpuščanja, v poslabšanje kvalitete bivanja, v poslabšanje standarda življenja velike
               večine državljank in državljanov Slovenije in tako naprej. Zato v Združeni levici iz
               omenjenih faktičnih razlogov in omenjenih načelnih razlogov vsekakor nasprotujemo tem
               spremembam.</p>
               <p>Kar se tiče našega amandmaja, je pa to na neki točki poskus krpanja situacije, ki je
               sicer zavožena, oziroma predloga, ki je že tako in tako napačen. Namreč, kar se tiče
               2. člena in našega amandmaja, ta člen določa izjeme za določene kategorije hrvaških
               državljanov, ki jim ni treba pridobiti dovoljenja za delo, ampak imajo enak status
               kot tujci s stalnim prebivališčem oziroma evropski in slovenski državljani. Po
               vladnem predlogu ta izjema velja za tiste hrvaške državljane, ki so v zadnjih dveh
               letih pridobili v Sloveniji najmanj visokošolsko izobrazbo. Kar pa v Združeni levici
               predlagamo, pa je, da se ta ugodnost razširi tudi na hrvaške državljane, ki so
               pridobili poklicno in srednješolsko izobrazbo. Zelo pogosto pri nas v javnosti
               slišimo, kako imamo domnevno preveč visoko izobraženih ljudi, pa da nam manjka
               varilcev in podobnih profilov, tu pa hkrati sproščamo izjeme ravno pri visoko
               izobraženih kadrih, pri ljudeh z neko nižjo izobrazbo pa ne. To je popolnoma
               neupravičeno in nesmotrno, zato smo tudi vložili ta naš amandma in pozivamo vse, da
               ga sprejmejo. Hvala.</p>
            </sp>
            <sp xml:id="SDZ7-Redna-09-2015-06-18.sp77">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Irena Grošelj Košnik.</p>
            </sp>
            <sp xml:id="SDZ7-Redna-09-2015-06-18.sp78">

               <speaker>IRENA GROŠELJ KOŠNIK (PS SMC):</speaker>

               <p>Hvala, predsedujoči. Spoštovana predstavnica Vlade, kolegice in kolegi!</p>
               <p>Ta zakon ne uvaja nobenih dodatnih zaostritev za hrvaške državljane in njihov vstop
               na trg dela. Če upoštevamo predlog zakona o zaposlovanju in samozaposlovanju tujcev,
               bodo imeli veliko manj administrativnih ovir pri iskanju delovnega dovoljenja in
               prebivanja, saj bo to združeno v enoten postopek in enotno dovoljenje. Zaradi
               strukturnih podatkov na našem trgu dela, zaradi specifične strukture brezposelnih pri
               nas, in sicer da je večina brezposelnih nizko izobraženih in da je velik delež
               brezposelnih v starostni skupini do 39 let, kar 24 %, in ker je na drugi strani
               podobna slika, ko hrvaški državljani v podobni strukturi iščejo delo, se pravi manj
               izobraženi in stari do 39 let, je pa vendarle dobro ohraniti neko kontrolo zaradi teh
               podobnosti. To kontrolo podpiramo in poudarjamo, da ta kontrola ne predstavlja
               popolne omejitve pri iskanju dela, saj je to ena temeljnih svoboščin. Hkrati pa
               pričakujemo in verjamemo, da se bodo ta struktura in te značilnosti naše
               brezposelnosti v bodoče še spreminjale in da bodo prenehali razlogi, zaradi katerih
               bi bila ta kontrola še nadalje potrebna. Ob tem bi poudarila tudi to, da lahko to
               podaljšanje omejitev kadarkoli odpravimo. Kar se tiče amandmaja, bi poudarila, da je
               interes Republike Slovenije, da zaposluje visoko usposobljeno delovno silo in da je
               tudi v skladu s strategijami ekonomskih migracij.</p>
               <p>Zato tega amandmaja ne bomo podprli. Hvala.</p>
            </sp>
            <sp xml:id="SDZ7-Redna-09-2015-06-18.sp79">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za besedo je prosila dr. Anja Kopač Mrak, ministrica za delo, družino, socialne
               zadeve in enake možnosti.</p>
            </sp>
            <sp xml:id="SDZ7-Redna-09-2015-06-18.sp80">

               <speaker>DR. ANJA KOPAČ MRAK:</speaker>

               <p>Spoštovani podpredsednik Državnega zbora, hvala za besedo.</p>
               <p>Morda obrazložitev glede predlaganega amandmaja k 2. členu. Odločitve, katere
               kategorije tujcev, v konkretnem primeru katere kategorije državljanov Republike
               Hrvaške in njihovih družinskih članov, bodo upravičene do prostega dostopa na
               slovenski trg dela, so tako v preteklosti kot tudi danes temeljile na sprejetih
               strateških dokumentih na področju migracijske politike. V tem kontekstu je treba
               izpostaviti strategijo ekonomskih migracij, ki jo je Vlada Republike Slovenije
               sprejela leta 2010. Strategija ekonomskih migracij med ključne smernice pri
               oblikovanju migracijske politike Slovenije uvršča spodbujanje priseljevanja visoko
               kvalificiranih tujih delavcev ter njihove večje mobilnosti na eni ter zmanjševanje
               tveganja bega možganov na drugi strani. Poleg tega predmetna rešitev, kot jo vsebuje
               predlog zakona, sledi shemi rešitev, ki jo vsebuje veljavni predpis, ki ureja
               zaposlovanje in delo tujcev. Le-ta namreč olajšan dostop do slovenskega trga dela
               zagotavlja le tistim tujcem, ki so v Republiki Sloveniji v zadnjih dveh letih
               pridobili najmanj visokošolsko izobrazbo. Enako ureditev predvideva tudi novi zakon
               na tem področju, Zakon o zaposlovanju, samozaposlovanju in delu tujcev, ki ste ga
               obravnavali včeraj.</p>
               <p>Glede na navedeno ter zaradi dejstva, da bi predlog amandmaja, predlagan s strani
               Združene levice, negativno vplival na stanje na trgu dela zaradi bistveno večjega
               števila tujcev, pri katerih se ob morebitni zaposlitvi ne bi več preverjala kontrola
               trga dela, Vlada Republike Slovenije ocenjuje, da predlog amandmaja ne sledi
               usmeritvam in načelom sprejete in uveljavljene migracijske politike Republike
               Slovenije, zato nasprotuje sprejetju tega amandmaja. Hvala.</p>
            </sp>
            <sp xml:id="SDZ7-Redna-09-2015-06-18.sp81">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati? Prosim, če se prijavite.</p>
               <p>Besedo ima gospod Miha Kordiš.</p>
            </sp>
            <sp xml:id="SDZ7-Redna-09-2015-06-18.sp82">

               <speaker>MIHA KORDIŠ (PS ZL):</speaker>

               <p>Najlepša hvala.</p>
               <p>Rad bi izpostavil samo to. Ponovno smo bili soočeni, tokrat s strani Vlade, s tem,
               kako bi neki migranti iz Hrvaške vnesli destabilizacijo na slovenski trg delovne
               sile, in s podobnimi zadevami, kot je ravnokar predstavila gospa ministrica. Tukaj
               imam dokument, na katerega se je prej sklicevala v stališču tudi kolegica Bon
               Klanjšček iz Zavezništva Alenke Bratušek, pa bom kar citiral iz njega. Gre za
               dokument Commission report on transitional arrangements regarding free movement of
               workers from Croatia. Citiram: "In Italy and Slovenia, the Croatian population also
               increases but at a smaller pace and there is no evidence of a rise in the number of
               those in employment." Še naslednji podatek nam pa pove, da bi se tudi v scenariju
               maksimuma delež teh ljudi pri nas povečal za tri promile slovenskega prebivalstva.
               Tako da vse to strašenje o tem, kakšno strašno konkurenco slovenskim delavcem
               predstavljajo tuji delavci iz Hrvaške, preprosto faktično ne vzdrži. Hvala.</p>
            </sp>
            <sp xml:id="SDZ7-Redna-09-2015-06-18.sp83">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Miha Kordiš, ve se, da je slovenščina uradni jezik v Državnem zboru, tako da
               bi prosil za drugič. Hvala lepa.</p>
               <p>Besedo ima gospa Janja Sluga.</p>
            </sp>
            <sp xml:id="SDZ7-Redna-09-2015-06-18.sp84">

               <speaker>JANJA SLUGA (PS SMC):</speaker>

               <p>Hvala lepa. Lep pozdrav še enkrat!</p>
               <p>Nihče ne straši in nihče ne trdi, da so hrvaški delavci krivi za stanje na slovenskem
               trgu dela in za brezposelnost v Sloveniji, pač pa je temeljni razlog zaščita
               slovenskega trga dela in predvsem ohranjanje in vzpostavljanje njegovega stabilnega
               delovanja. To pomeni zgolj to, da se bo na Zavodu za zaposlovanje vedno predhodno
               preverilo obstoj istovrstnega kadra v evidenci brezposelnih, in če takšnega kadra v
               evidenci Zavoda za zaposlovanje ne bo, ne bo nikakršnih težav, da ne bi mogel hrvaški
               državljan pridobiti dovoljenja za delo. Gre za zelo enostaven postopek, ki pa je
               glede na stanje na trgu dela upravičen. Že nekaj časa tudi ugotavljamo, da ima
               ministrstvo za delo zelo veliko ukrepov znotraj aktivne politike zaposlovanja, ki so
               zelo uspešni in katerih rezultati se kažejo. To pa so ukrepi za mlade, torej za
               osebe, ki so mlajše od 30 let. Je pa pomanjkanje tistih ukrepov, ki bi bili namenjeni
               ciljni skupini od 30. do 39. leta, kjer je pa procent brezposelnosti, kot je bilo že
               rečeno, dosegel 24 %. Ravno ta starostna skupina je tista, ki je med hrvaškimi
               državljani tudi najpogostejša. Kar 89 % hrvaških državljanov, ki iščejo delo v
               Sloveniji, je starih med 30. in 39. let in moških. Solidarnost je zelo pomembna in
               smo vedno za le-to, vendar pa je potrebna tudi zaščita slovenskih državljanov. Umar
               napoveduje tudi počasno rast in okrevanje trga dela, vendar zgolj približno 1 % na
               leto, kar pomeni, da je še vedno potrebna pazljivost, potrebna previdnost, in
               pomembno je uravnoteženje vseh ukrepov, ki se izvajajo.</p>
               <p>Hkrati bi mogoče izpostavila, da je število izdanih dovoljenj za hrvaške državljane v
               preteklih letih sicer resnično padalo, kljub temu pa je padalo manj kot pri drugih
               skupinah oziroma pri drugih tujih državljanih. Opaziti pa je bilo tudi povečano
               število napotenih delavcev iz Hrvaške, in to pomeni, da je možno predvidevati, da bi
               se v primeru popolnega odprtja trga dela bistveno povečalo prav število prosilcev za
               delo iz Hrvaške, tako kot se je to zgodilo v primeru odprtja trga z Romunijo in tudi
               z Bolgarijo. S predlogom zakona, tudi to je bilo že izpostavljeno, regulira zgolj
               nove zaposlitve državljanov Republike Hrvaške, torej tistih oseb, ki v Sloveniji
               doslej še niso opravljale dela in ki se bodo v prvih dveh letih zakonitega prebivanja
               v Republiki Sloveniji zaposlile zgolj na podlagi veljavnega dovoljenja za zaposlitev.
               Tisti, ki so že na slovenskem trgu, v tem predlogu niso zajeti. Seveda je želja vseh
               nas enaka, in to je, da bi se čim prej sanirala situacija na trgu dela in da ne bi
               bilo treba reševati problematike na takšne načine. Izpostavljeno je bilo tudi, da ni
               nujno, da se bo prehodno obdobje uveljavljalo vsa ta tri leta. Če bodo kazalci
               pozitivni, če bodo šla vsa pričakovanja navzgor, tako kot si želimo, obstaja možnost,
               da se ti ukrepi tudi predčasno prekinejo. Hvala lepa.</p>
            </sp>
            <sp xml:id="SDZ7-Redna-09-2015-06-18.sp85">

               <speaker>PODPREDSEDNIK PRIMOŽ HAINZ:</speaker>

               <p>Hvala.</p>
               <p>Besedo ima gospod Simon Zajc.</p>
            </sp>
            <sp xml:id="SDZ7-Redna-09-2015-06-18.sp86">

               <speaker>SIMON ZAJC (PS SMC):</speaker>

               <p>Hvala, predsedujoči. Lep pozdrav vsem skupaj!</p>
               <p>Vsaka država, tudi Republika Slovenija, obstaja zato, da poskrbi za svoje državljane.
               Pod to skrb sodi tudi to, da vzpostavi pogoje, da se ti državljani lahko zaposlijo. V
               Sloveniji nam v zadnjem času kaže bolje, vsi trendi gredo navzgor. To je posledica
               tega, ker se je politična situacija v Sloveniji končno stabilizirala. To je posledica
               tega, da smo končno začeli izpolnjevati določene zaveze, ki smo jih dali, in zaradi
               tega nas v tujini dojemajo kot bolj verodostojne, bolj kredibilne ljudi. To je tudi
               posledica tega, da imamo še vedno odlične podjetnike, ki še vedno dobro delajo,
               izvažajo na trge, ki tudi rastejo, iščejo nove trge. Ampak kljub vsemu temu imamo še
               vedno kar veliko brezposelnih ljudi. Kot je bilo že povedano, se v Sloveniji soočamo
               s strukturno brezposelnostjo. Imamo velik delež brezposelnih ljudi z nizko izobrazbo.
               Imamo 24 % brezposelnih, ki so stari od 30 do 39 let, to se pravi tridesetletniki,
               kar je grozno. To so ljudje, ki niso več mladostniško zaletavi in nepremišljeni,
               ampak imajo kljub vsemu še vedno ogromno energije, ogromno idej, elana. Ampak 24 %
               teh ljudi sedi danes doma, nimajo služb.</p>
               <p>Na tej točki se bom opredelil še do amandmaja. Problemi, s katerimi se soočamo v
               Sloveniji, so nastali tudi zaradi tega, ker se na veliko področjih ne moremo
               odločiti, kaj si želimo, kam bi radi šli. Če pa že vemo, kam bi radi šli, pa ne vemo,
               kako do tja priti. Ali z drugimi besedami: problemi so nastali tudi zaradi tega, ker
               na veliko področjih nimamo strategije. Ampak imamo jo pa na tem področju. Imamo
               strategijo na področju ekonomskih migracij. Traja še do leta 2020, sprejeta je bila
               leta 2010, to se pravi za 10 let. Slišali smo očitke, da je ta strategija zastarela,
               da ne temelji več na nobenih pravih podatkih, ampak tukaj se potem pojavi vprašanje,
               zakaj potem toliko pomembnosti polagamo na to, da imamo strategijo, če se je pa
               potem, ko nam enkrat ta strategija ne paše več, nočemo več držati oziroma trdimo, da
               ni več osnovana na nobenih dejstvih, čeprav smo danes že ugotovili, da ta strategija
               še vedno ima dejstvo.</p>
               <p>V tej strategiji pravimo, da želimo zaposliti ljudi, ki so visoko izobraženi, visoko
               usposobljeni, ker imamo še vedno svojih državljanov dovolj, tistih z nizko izobrazbo,
               nezaposlenih. In če bi sprejeli ta amandma, bi šli v nasprotju s to našo strategijo,
               ki po našem mnenju še vedno drži. Za konec naj povem še to, da če se v tem času, se
               pravi v teh treh letih – čeprav lahko potem še vedno za dve leti podaljšamo to
               prehodno obdobje, ampak jaz osebno si tega ne želim. Jaz si želim, da se bodo razmere
               v Sloveniji popravile tako, da nam ne bo treba več nobenega omejevati, ker bodo imeli
               naši državljani dovolj služb in dovolj dela in bomo z veseljem sprejeli tudi
               državljane drugih držav, tudi iz Hrvaške. Hvala.</p>
            </sp>
            <sp xml:id="SDZ7-Redna-09-2015-06-18.sp87">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati? Prosim za prijavo.</p>
               <p>Besedo ima gospod Miha Kordiš.</p>
            </sp>
            <sp xml:id="SDZ7-Redna-09-2015-06-18.sp88">

               <speaker>MIHA KORDIŠ (PS ZL):</speaker>

               <p> Predsedujoči, hvala za besedo. Bom hiter.</p>
               <p>Kaj smo ravnokar slišali? S strani koalicije to, da oni sicer ne strašijo pred nekimi
               ne vem kakšnimi destabilizacijskimi učinki emigracije na slovenski trg dela, hkrati
               pa razlagajo o tem, da je treba "zaščititi slovenski trg dela". Pred kom ali čem, vas
               vprašam. Ja, očitno pred nekimi emigrantskimi delavci. To pa je strašenje, da bi neko
               emigrantsko delo ali pa tuji delavci pomenili neko strašno destabilizacijo za
               slovenski trg dela, kar faktično popolnoma ne drži. Predstavlja pa močan
               destabilizacijski učinek kakšna druga politika, na primer politika privatizacije. Ta
               pa pelje v ukinjanje razvoja in pelje v odpuščanja. Kar se tiče strategije, na katero
               se tako veselo sklicuje. Ta strategija je bedarija, ta strategija je zanič, in če je
               nek papir preživel svojo uporabnost, je to treba tudi na ves glas povedati. Kar se
               tiče visoko izobraženih, se strinjam, da bi bilo izjemno lepo, če bi imeli
               gospodarstvo, ki bi temeljilo na znanju in bi na veliko zaposlovalo visoko izobražene
               državljane, ampak hkrati vse ostale vaše politike in politike vaših predhodnikov na
               čelu s privatizacijo peljejo v to, da je naše gospodarstvo podrejeno, da je naše
               gospodarstvo ujeto v neko kolonialno odvisnost, da naše gospodarstvo strukturirajo
               podizvajalska podjetja za neke velike multinacionalke, in ta ne prinašajo neke dodane
               vrednosti in ne prinašajo nekih strašno kvalitetnih zaposlitev, ki bi potrebovale
               visoko usposobljene in visoko izobražene delavce. Tako da te floskule z vaše strani
               preprosto ne pijejo vode. Hvala.</p>
            </sp>
            <sp xml:id="SDZ7-Redna-09-2015-06-18.sp89">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Franc Jurša.</p>
            </sp>
            <sp xml:id="SDZ7-Redna-09-2015-06-18.sp90">

               <speaker>FRANC JURŠA (PS DeSUS):</speaker>

               <p>Hvala za besedo, podpredsednik. Kolegicam in kolegom lep pozdrav!</p>
               <p>Na to temo človek ne more kaj še bistvenega dodati, ampak vseeno bi rad povedal svoje
               osebno mnenje. Moram reči, da se v veliki meri strinjam s tem, da bi moral biti
               pretok delovne sile neomejen. Je pa res, da se Slovenija v tem trenutku nahaja še v
               relativno zelo težkih razmerah in moramo mogoče za neko določeno prehodno obdobje
               zaščititi trg delovne sile v Sloveniji. Če bodo taki časi, kot so bili v preteklosti,
               moram povedati, da potem ne bomo imeli nobenih težav. Če gledamo, koliko je bilo
               izdanih delovnih dovoljenj – slednje s to problematiko nima ravno veliko skupnega,
               ampak je lahko primerjalno –, smo imeli v letu 2008 88 tisoč 479 delovnih dovoljenj.
               Če primerjamo s številom nezaposlenih v naši državi v tem trenutku, lahko hitro
               ocenjujemo, da skoraj ne bi imeli več nezaposlenih. Takrat na trgu delovne sile
               nekaterih poklicev v Sloveniji enostavno nismo mogli več dobiti. Tudi s prilivom tuje
               delovne sile nismo zagotovili zadostne številke, koliko je slovensko gospodarstvo v
               tistem času potrebovalo.</p>
               <p>Če pa gledamo potem primerjave, kako je stvar tekla še naprej – v letu 2013 smo imeli
               samo še 21 tisoč, v letu 2014 pa samo 17 tisoč delovnih dovoljenj za delavce iz
               tretjih držav. Res pa je, da je Republika Hrvaška država z nižjim življenjskim
               standardom, in interesi hrvaških delavcev po delu v Republiki Sloveniji – tisti, ki
               prihajamo z obmejnih območij, lahko ugotavljamo, da so tudi v preteklosti hrvaški
               delavci delali v Sloveniji in da bodo tudi v prihodnosti. Ampak v nekem določenem
               obdobju, ki je pred nami, tega dela realno še ni za pričakovati oziroma je zaščita
               našega trga dela, zaposlovanja v Sloveniji. Moram reči, da smo se na srečanju z
               odborom za delo, družino in tako naprej – ne vem, kako se trenutno imenuje na
               Hrvaškem – tudi o tej problematiki pogovarjali, in sem bil prepričan, da so koncu, ko
               smo jim poskusili obrazložiti tudi naše težave in probleme, predstavniki tega
               sorodnega odbora iz Republike Hrvaške tudi naše stališče sprejeli.</p>
            </sp>
            <sp xml:id="SDZ7-Redna-09-2015-06-18.sp91">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Uroš Prikl.</p>
            </sp>
            <sp xml:id="SDZ7-Redna-09-2015-06-18.sp92">

               <speaker>UROŠ PRIKL (PS DeSUS):</speaker>

               <p>Hvala lepa, predsedujoči.</p>
               <p>So rešitve, ki so dobre, ki so odlične, ki so slabe in ki so manj slabe. Verjamem, da
               je ta odločitev o podaljšanju prehodnega obdobja na žalost manj slaba od možnih
               rešitev. Osebno bi si želel, da ne bi rabili podaljševati tega obdobja, ampak da bi
               lahko sprostili ukrepe na področju slovenskega trga dela. Na žalost pa stanje pri nas
               ni tako, ki to dovoljuje. Nekako sramežljivo, bi jaz temu rekel, se izboljšujejo
               razmere na trgu dela, pa vendarle ne v taki meri, da bi lahko bili že zdaj zadovoljni
               in bi rekli, da na tem področju nimamo več skrbi. Vendarle je še več kot sto tisoč
               brezposelnih državljank in državljanov Republike Slovenije. Mnogi pred menoj ste že
               govorili o tako imenovani strukturni brezposelnosti, in če ne bi dali tega
               podaljšanega obdobja za hrvaške državljane, bi bil velik pritisk ravno na to že
               obstoječo strukturno brezposelnost, saj se Hrvati, kot ste slišali iz poročila in
               tudi iz razprav, na našem trgu dela zaposlujejo ravno v tem segmentu, ki govori o
               naši strukturni brezposelnosti. Ta ukrep je preventivne narave in ni ravno najbolj
               priljubljen, gre pa v smer izboljševanja razmer na trgu dela v Republiki
               Sloveniji.</p>
               <p>Ob tem bi rad opozoril na sledeče. Jaz si želim, da ta ukrep ne bi trajal vsa tri
               leta, da bi bil krajši. Na vsak način pa, da če bi že trajal tri leta, ne bomo čez
               tri leta zopet v situaciji, da ga bomo še za dve leti podaljšali. Trdno sem
               prepričan, da bomo tudi z ukrepi, ki jih ministrstvo pripravlja, razmere na našem
               trgu dela tako izboljšali, da to ne bo več potrebno ne za hrvaške državljane ne za
               državljane katerekoli druge države. Hkrati sem prepričan, da ta ukrep – kolega Jurša
               vam je prej povedal, da smo se s predstavniki primerljivega hrvaškega odbora
               hrvaškega sabora pogovarjali tudi na to temo, in moram reči, da so razumeli naš
               problem, naše težave in tudi ukrep, ki ga danes sprejemamo. Seveda ga niso sprejeli z
               odprtimi rokami, ampak zavedajoč se problema oziroma situacije, v kateri je
               Slovenija, to razumejo. Na podlagi vsega povedanega sem prepričan, da to ne bo
               poslabšalo odnosov med dvema sosednjima, tukaj lahko ugotovimo vsi skupaj,
               prijateljskima državama, ki imata možnosti na številnih drugih področjih sodelovanja
               in bosta še naprej krepili svoje medsosedske in prijateljske odnose. Morda še to ob
               zaključku. Tu ni, ker se je vzpostavila tudi na samem odboru, bojazni, da bodo
               hrvaški državljani v inferiornem, v slabšem položaju napram tako imenovanim
               državljanom tretjih držav. Temu nikakor ni tako. Hrvaški državljani v nobenem primeru
               niso v slabšem položaju kot državljani tretjih držav. Tako bo tudi ostalo, ob že na
               začetku izraženi želji, da to obdobje ne bi trajalo tri leta, zagotovo pa v
               prepričanju, da ga čez tri leta ne bo treba podaljševati. Hvala lepa.</p>
            </sp>
            <sp xml:id="SDZ7-Redna-09-2015-06-18.sp93">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati?</p>
               <p>Gospod Miha Kordiš, izvolite.</p>
            </sp>
            <sp xml:id="SDZ7-Redna-09-2015-06-18.sp94">

               <speaker>MIHA KORDIŠ (PS ZL):</speaker>

               <p>Najlepša hvala.</p>
               <p>Danes smo slišali en kup sklicevanja na strategijo ekonomskih migracij iz leta 2010,
               ki določa, kateri profili delavcev so v interesu Slovenije. V Združeni levici
               predlagamo širitev teh izjem, in sicer iz dveh razlogov. Prvič, za nas so tudi ti
               delavci ljudje, ne pa samo neka delovna sila, zato je treba upoštevati tudi njihov
               interes, in drugič, strategija je bila narejena popolnoma na pamet. Na našem trgu
               dela je veliko pomanjkanje varilcev in še nekih drugih profilov s poklicno ali
               srednješolsko izobrazbo.</p>
            </sp>
            <sp xml:id="SDZ7-Redna-09-2015-06-18.sp95">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Marijan Pojbič.</p>
            </sp>
            <sp xml:id="SDZ7-Redna-09-2015-06-18.sp96">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod podpredsednik.</p>
               <p>Mi v Slovenski demokratski stranki smo že prej povedali, da tega amandmaja ne bomo
               podprli, ampak ta razprava, ki sem jo zdaj poslušal, moram reči, presega vse meje
               dobrega okusa. Nekateri ljudje, ki sedijo v tem slovenskem parlamentu, se ne
               zavedajo, da je primarna naloga nacionalnega parlamenta, da poskrbi za svoje
               brezposelne, za ljudi. Okoli 130 tisoč imamo brezposelnih v Republiki Sloveniji, in
               naša primarna naloga je, da poskrbimo za te ljudi. In upam, da se vse poslanske
               skupine, vse stranke, ki sedijo v tem parlamentu, tega zavedajo. Ob tej demagogiji
               Združene levice, ki jo danes tukaj poslušam, moram reči, da mi gre na bruhanje!
               Predvsem ob tem, da mi ti ljudje tukaj poskušajo demagoško razlagati neke stvari, ki
               so daleč od tistega, kar je realnost! Večina ostalih razpravljavcev, ki so danes
               razpravljali v tem parlamentu, je bila realna, poštena in je odgovorno razpravljala.
               Demagogov pa ne prenašam!</p>
               <p>Nekorektno je, da se na eni strani v Združeni levici deklarirajo kot tisti, ki
               poskušajo pomagati malemu človeku, na drugi strani pa govorijo ravno nasprotno.
               Namesto da bi maksimalno angažirali sebe, svojo politično moč v kontekstu pomoči
               našim brezposelnim, poskušajo s takimi in drugačnimi izjavami postaviti v ozadje
               tiste, ki pa so tako razpravljali v tem državnem zboru. Za konec še samo to: zelo
               težko me bodo predstavniki katerekoli politične stranke, katerikoli posamezniki
               prepričali, kako je treba funkcionirati v tej državi, če nimajo niti ene minute
               delovne dobe! Niti ene minute delovne dobe! In taki bi nam govorili tukaj, kako se
               moramo obnašati, kako mora funkcionirati država! Lepo vas prosim, kam bomo pa
               prišli?! Kam bomo prišli?! To je resnično pot, ki gre v smeri, kot zdaj teče celotna
               zgodba v Grčiji. In lepo prosim tiste, tako sem tudi na Twitter zapisal, da nehajo s
               tem, nehajo s takimi demagogijami!</p>
               <p>To pa ne pomeni, da imam jaz kot poslanec Državnega zbora karkoli proti ljudem iz
               tujih držav, ki se želijo zaposliti v naši državi – čisto nič. Vendarle pa se kot
               poslanec, ki je bil četrtič izvoljen na volitvah, zavedam, da je moja primarna naloga
               poskrbeti za to, da bodo Slovenke in Slovenci in vsi tisti, ki v tej državi živijo,
               lahko normalno funkcionirali. To pa je naša skupna naloga. Veliko razpravljavcev vseh
               ostalih strank sem danes poslušal in sem bil zelo vesel, ker so zelo realno
               razpravljali, zelo pošteno, zelo odgovorno – da je treba najprej poskrbeti za naše
               brezposelne, za naše ljudi, da se ne bomo ukvarjali s takimi zakoni, kot smo se malo
               pred tem, da mora država sprejemati skozi zakonodajo, da bo ljudem plačevala čeke, ki
               jih ne morejo sami plačati! Tu se moramo zamisliti. Najprej moramo poskrbeti, da bodo
               ljudje lahko sami s svojo krvavo pridelano plačo, upokojenci s svojo pridelano
               pokojnino plačevali čeke, da bodo lahko funkcionirali v tej državi! Za to moramo
               najprej poskrbeti!</p>
               <p>In pričakujem od vseh demagogov v tem parlamentu, da bodo razumeli, kaj je naša
               primarna naloga. Naša primarna naloga je, še enkrat ponovim, da bodo ljudje sami s
               svojo pridelano plačo, krvavo pridelano plačo lahko plačevali čeke in vse tisto, kar
               je potrebno za to, da bodo lahko v tej državi normalno funkcionirali. To je naša
               primarna naloga! Prepričan sem, da bi se morali tega še kako zavedati, in upam, da bo
               ta trenutek realnosti in resnice prišel. Verjamem in prepričan sem, da zdaj počasi že
               večina političnih strank, ki sedijo v tem parlamentu, to zadevo tudi na tak način
               razume in da počasi prihaja tisti pravi trenutek, ki si ga želi slovenski narod, to
               je, da v tem parlamentu stopimo skupaj pri nalogah in rešitvah, ki jih potrebuje
               slovenski narod. Hvala bogu in upam, da ta trenutek ni več daleč. In potem bomo lahko
               resnično rekli, da v tem parlamentu ne sedijo demagogi, temveč tisti, ki jim je za
               skupno dobro vseh in vsakogar, ki živi v tej državi – najprej. In ni nobenega
               problema odpirati vrata na široko, ko bomo zagotovili najprej pri sebi doma, da bodo
               naši ljudje lahko normalno živeli in plačevali čeke s svojo plačo. Ko bomo to
               naredili, smo naredili tisti ključni korak v dobro vseh in vsakogar v tej državi.
               Mislim, da moramo stopati po tej poti. To je tisto pravično in pošteno. Hvala lepa.
            </p>
            </sp>
            <sp xml:id="SDZ7-Redna-09-2015-06-18.sp97">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Matjaž Hanžek, postopkovno.</p>
            </sp>
            <sp xml:id="SDZ7-Redna-09-2015-06-18.sp98">

               <speaker>MATJAŽ HANŽEK (PS ZL):</speaker>

               <p>Najprej moram protestirati, da me nekdo tukaj žali, da nimam niti enega leta delovne
               dobe. Imam skoraj 40 let delovne dobe, oprostite. Govorili ste o demagogiji Združene
               levice ... <stage xml:id="SDZ7-Redna-09-2015-06-18.stage7">/ oglašanje iz dvorane/</stage> Ali lahko dokončam?! Mi lahko podaljšate čas, ker
               ne morem govoriti, če mi vmes skačejo v besedo? Nekdo, ki govori, da so drugi
               demagogi, sam pa niti civilizirano ne dovoli, da mu lahko drugi odgovorijo, tako kot
               sem jaz vas pustil govoriti ... Jaz sem v razvojnih vprašanjih delal 40 let. Objavil
               sem nekaj sto, ne enega članka. Mednarodne raziskave sem delal. Ko boste vi dobili
               potrdilo namestnika generalnega sekretarja Združenih narodov, da je vaša v angleščini
               in slovenščini tiskana knjiga o razvojnem programu za Slovenijo vzorčna za cel svet,
               potem boste pa lahko tudi žalili ostale. Hvala lepa. Ne ljubi se mi več.</p>
            </sp>
            <sp xml:id="SDZ7-Redna-09-2015-06-18.sp99">

               <speaker>PODPREDSEDNIK PRIMOŽ HAINZ:</speaker>

               <p>Dobro.</p>
               <p>Če je še želja po razpravi, prosim za prijavo.</p>
               <p>Najprej proceduralno, mag. Bon Klanjšček.</p>
            </sp>
            <sp xml:id="SDZ7-Redna-09-2015-06-18.sp100">

               <speaker>MAG. MIRJAM BON KLANJŠČEK (PS ZaAB):</speaker>

               <p>Hvala lepa.</p>
               <p>Proceduralno predlagam ponovni razmislek o danes obravnavani vsebini, glede na to, da
               je včeraj Nemčija sprejela odločitev, da za hrvaške delavce odpre trg dela. Letno v
               Nemčiji pričakujejo okoli 10 tisoč hrvaških delavcev, predvsem nižje izobraženih
               delavcev. To poudarjam zato, ker je kar 68 % Hrvatov, ki delajo v tujini, zaposlenih
               v Nemčiji. Tam so tudi plače za te profile bistveno višje kot pri nas.</p>
            </sp>
            <sp xml:id="SDZ7-Redna-09-2015-06-18.sp101">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Zakonodajni postopek teče. Če bi hoteli, potem bi morali napisati amandma, zato
               prosim, da to upoštevate.</p>
               <p>Besedo ima gospod Franc Breznik.</p>
            </sp>
            <sp xml:id="SDZ7-Redna-09-2015-06-18.sp102">

               <speaker>FRANC BREZNIK (PS SDS):</speaker>

               <p>Najlepša hvala, spoštovani gospod podpredsednik.</p>
               <p>Amandma, ki je pred nami, me spominja na mojo osebno zgodbo, ki sem jo doživel po
               slovenski osamosvojitvi v letu 1992, ko sem se tudi sam kot mlad fant odpravil preko
               meje v Avstrijo, kjer sem takrat dobil zaposlitev, sprva pri privatnem podjetju Munin
               Hardware Software, razvojni center v Eichfeldu, kasneje pri švedsko-ameriški
               multinacionalki Hugin-Sweda, čez dve leti in kasneje pa potem pri podjetju Siemens.
               Kako zaustaviti ali sprostiti delovne kvote, je vedno vprašanje vsake države, tiče se
               pa velikokrat nekaterih, bi rekel, praznin, ki nastanejo zaradi tega, ker določene
               vlade ali politike ne zasledujejo gospodarskih ciljev tudi s šolskim sistemom, v
               celoti. Pred nekaj dnevi – ker vidim, da je tu tudi ministrica – sem povedal, da za
               določene gospodarske panoge določene politike ali določene vlade niso imele občutka,
               kakšne kadre bomo potrebovali v prihodnosti. Tudi šolske politike običajno
               zasledujejo neko prihodnost v naslednjih desetletjih. To ni ad hoc, to niso rešitve
               čez noč.</p>
               <p>Tudi tu danes lahko opažamo, da se Slovenija po eni strani mora varovati, zaradi tega
               ker smo v preteklosti morda naredili nekaj napak, ki jih danes vsi občutimo.
               Nenazadnje, povedal sem, da nam o tem govori OECD, o tem nam govorijo nemška podjetja
               v Sloveniji. Tudi nemška gospodarska zbornica je pred kratkim opravila obširno
               anketo, kjer so ugotovili, da se skoraj polovica nemških delodajalcev, ki poslujejo v
               Republiki Sloveniji, ne strinja s trenutno šolsko politiko, in opozarjajo, predvsem
               vas kot članico Vlade, na to, da potrebujejo predvsem kadre, ki bi izhajali iz
               dualnega šolskega sistema. Včeraj sem si pogledal tudi nekaj zaposlitvenih agencij,
               njihove razpise, kakšne kadre potrebujemo. Ne bi bilo slabo, da bi si to ogledali
               tudi kolegice in kolegi – morda si nekateri to pogledate –, ko bomo v naslednjih
               mesecih in tednih govorili tudi o našem predlogu za uvedbo dualnega šolskega sistema,
               da vidite, kaj sploh gospodarstvo potrebuje, kakšni so trendi, kaj pomenijo tudi tam,
               kjer smo zašli, prekvalifikacije.</p>
               <p>Najbolj razvite države se ne bojijo migrantov, se ne bojijo delavnih ekonomskih
               migrantov iz tujih držav ravno zaradi tega, ker imajo nek razvoj. To so družbe, kjer
               običajno gospodarske politike vodijo ali pa so v ospredju inženirji vseh vrst, ne
               politologi, ne sociologi oziroma so ti v manjšini, in tudi ne ostali družboslovni,
               humanistični vplivi, ki jih seveda ne zanikam, ki so potrebni v ostalih politikah.
               Ravno v gospodarskih pa morajo biti inženirji in inženirska stroka v ospredju. To je
               gonilo razvoja, spoštovani kolegi, to je tisto, kar je razlika med našo, slovensko
               družbo in družbami, kjer sem sam pridobil nekaj delovnih izkušenj. To pomeni, da
               razvijamo izdelke z visoko dodano vrednostjo, da je stik tudi med razvojnimi centri
               in gospodarstvom, da se čim več mladih izobražuje v tehničnih, ne samo inženirskih
               študijih. To pomeni nek razvoj. In ko pride do tega, potem se nam ni treba
               spraševati, ali se bojimo tujih migrantov ali ne. Kjer je veliko izdelkov, potem
               potrebuješ samo še neko dodatno delovno silo. Amandma Združene levice, ki ga imamo
               pred sabo in o katerem trenutno razpravljamo, da se beseda visokošolska nadomesti z
               besedilom srednješolsko ali poklicno – poglejte, tudi takrat, ko sem jaz začel svojo
               zgodbo, so iskali predvsem kadre z visokošolsko izobrazbo, tudi v Avstriji, tiste, ki
               bi resnično dali neko dodano vrednost njihovim izdelkom, storitvam na trgu, zato se s
               tem težko strinjam. Slovenija ima ... <stage xml:id="SDZ7-Redna-09-2015-06-18.stage8">/ izklop mikrofona/</stage></p>
            </sp>
            <sp xml:id="SDZ7-Redna-09-2015-06-18.sp103">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Še kakšna želja po razpravi? Ni. Hvala lepa.</p>
               <p>Ker ne želi nihče več razpravljati, zaključujem razpravo. O amandmaju bomo v skladu s
               časovnim potekom seje zbora odločali danes v okviru glasovanj, eno uro po prekinjeni
               12. točki dnevnega reda. S tem prekinjam 4. točko dnevnega reda.</p>
               <p>Prehajamo na <title xml:id="SDZ7-Redna-09-2015-06-18.title4">5. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBI ZAKONA O SPREMEMBAH IN DOPOLNITVAH ZAKONA O ORGANIZACIJI IN FINANCIRANJU
                  VZGOJE IN IZOBRAŽEVANJA V OKVIRU NUJNEGA POSTOPKA.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade dr. Maji
               Makovec Brenčič, ministrici za izobraževanje, znanost in šport.</p>
            </sp>
            <sp xml:id="SDZ7-Redna-09-2015-06-18.sp104">

               <speaker>DR. MAJA MAKOVEC BRENČIČ:</speaker>

               <p>Spoštovani predsedujoči, spoštovani poslanke in poslanci!</p>
               <p>Učitelj še vedno ostaja najpomembnejši nosilec zagotavljanja kakovosti
               izobraževalnega procesa. Pri tem velja, da morajo imeti vsi učitelji izpolnjen
               kadrovski pogoj, in sicer najmanj drugo bolonjsko stopnjo izobrazbe, in vsi morajo
               imeti andragoška in pedagoška znanja. Poleg tega se s pravilniki določa tudi ustrezna
               smer za poučevanje posameznih predmetov. Pravilniki določajo, da je ustrezna le smer
               izobrazbe, ki izhaja neposredno iz predmetne discipline posameznega šolskega
               predmeta. S takimi določbami želimo zagotoviti najboljšo možno predmetno
               usposobljenost posameznega učitelja oziroma učiteljice. V praksi pa to dejansko
               pomeni, da mora učitelj, ki ima, na primer, pridobljeno izobrazbo iz biologije in
               kemije in želi poučevati predmet naravoslovje, pridobiti še ustrezna znanja iz
               fizike. Samo kot ilustracija. Takšno določilo pogosto povzroča številne
               organizacijske težave, predvsem na podružničnih šolah, manjših šolah, torej šolah z
               manjšim številom učencev, na šolah, kjer se izvaja številne izobraževalne
               programe.</p>
               <p>Prav zato smo bili že v preteklih letih soočeni s številnimi razpravami in tudi
               pobudami, ali ne bi bilo bolje razširiti kadrovskih pogojev in omogočiti, da lahko
               učitelji poučujejo vse tiste predmete, ki so sorodni smeri njihove temeljne
               izobrazbe. Tako rešitev, recimo, uporabljajo nekatere druge, tudi sosednje evropske
               države, predvsem tudi takšne, ki so lahko po tradiciji in v skladu z našim sistemom
               sorodne Sloveniji. Navedena vprašanja pa so še posebej postala aktualna ob tako
               imenovani bolonjski reformi, ki, kot vemo, uvaja prvo in drugo bolonjsko stopnjo.
               Številne pomisleke in dileme, povezane z določanjem predmetne usposobljenosti za
               poučevanje posameznega predmeta, je Slovenija v svoji zakonodaji že leta 2003
               razrešila v smeri določanja prehodnega obdobja za razumevanje ustrezne
               usposobljenosti. Tako je bilo s prehodnimi določbami določeno, da lahko učitelj
               poučuje 40 % predpisane učne obveznosti šolskih predmetov, ki ne izhajajo neposredno
               iz njegove predmetne discipline, za katero je pridobil izobrazbo. Pri tem pa je treba
               poudariti, da gre v takšnih rešitvah samo za tiste učiteljice oziroma učitelje, ki
               imajo v šoli sklenjeno delovno razmerje za nedoločen čas v obsegu polnega delovnega
               časa, pa jim sicer ni mogoče zagotoviti učne obveznosti v skladu z določbami o
               ustrezni usposobljenosti za poučevanje posameznega predmeta.</p>
               <p>Izpolnjen mora biti še en pogoj, to je, da je to potrebno zaradi nemotenega izvajanja
               vzgojno-izobraževalne dejavnosti. Veljavnost te določbe se je kasneje podaljševala, z
               letošnjim šolskim letom, to je leto 2015/2016, pa bi se iztekla. Glede na to, da so
               organizacijske zagate, s katerimi se šole soočajo, postale z nekaterimi določbami,
               tudi s tisto določbo o zmanjševanju zaposlovanja za 1 %, samo še bolj zahtevne,
               ministrstvo predlaga, da se določbe tega člena podaljšajo, torej da veljajo hkrati
               tudi tisti deli določbe, ki zahtevajo, da to velja samo za tiste učiteljice in
               učitelje, ki imajo v šoli sklenjeno delovno razmerje za nedoločen čas v obsegu
               polnega delovnega časa, pa jim sicer ni mogoče zagotoviti učne obveznosti v skladu z
               določbami o ustrezni usposobljenosti za poučevanje posameznega predmeta. In kot že
               prej omenjen pogoj, da je to potrebno zaradi nemotenega izvajanja
               vzgojno-izobraževalne dejavnosti. Hkrati bi z navedeno določbo ustvarili tudi pogoje,
               s katerimi poudarjamo usmeritev ministrstva, in sicer da morajo vodstva šol vse svoje
               napore usmeriti v pridobivanje ustrezno usposobljenega kadra. Prav zato predlagana
               določba vključuje tako imenovano stopenjsko zmanjševanje deleža, v okviru katerega
               lahko neustrezno usposobljen učitelj poučuje določen predmet, kar neposredno pomeni v
               šolskem letu 2015/2016 ohranitev določbe o 40 %, v naslednjem oziroma prihodnjem letu
               2016/2017 30 % in v šolskem letu 2017/2018 20 %. Hvala.</p>
            </sp>
            <sp xml:id="SDZ7-Redna-09-2015-06-18.sp105">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlog zakona je obravnaval Odbor za izobraževanje, znanost, šport in mladino kot
               matično delovno telo. Za predstavitev poročila odbora dajem besedo predsednici mag.
               Mirjam Bon Klanjšček.</p>
            </sp>
            <sp xml:id="SDZ7-Redna-09-2015-06-18.sp106">

               <speaker>MAG. MIRJAM BON KLANJŠČEK (PS ZaAB):</speaker>

               <p>Hvala. Vsi prav lepo pozdravljeni!</p>
               <p>Odbor za izobraževanje, znanost, šport in mladino je na 12. redni seji 12. junija
               obravnaval Predlog zakona o spremembi Zakona o spremembah in dopolnitvah Zakona o
               organizaciji in financiranju vzgoje in izobraževanja, ki ga je Državnemu zboru v
               obravnavo predložila Vlada. Kolegij predsednika Državnega zbora je na svoji 30. redni
               seji dne 8. junija sklenil, da se predlog zakona obravnava po nujnem postopku.
               Komisija Državnega sveta za kulturo, znanost, šolstvo in šport je v svojem mnenju
               predlog zakona podprla. Med drugim je opozorila, da je treba pri obravnavanem načinu
               dopolnjevanja učne obveznosti z drugimi predmeti ohraniti kakovost poučevanja oziroma
               upoštevati standarde znanja in poučevanja po vsebini, didaktiki in metodiki, ki se
               jih zahteva pri posameznih predmetih. Mnenje je na seji odbora predstavil dr. Zoran
               Božič. V poslovniškem roku je amandma vložila Poslanska skupina Slovenske demokratske
               stranke k 1. členu.</p>
               <p>Državna sekretarka na Ministrstvu za izobraževanje, znanost in šport dr. Andreja
               Barle Lakota je povedala, da je cilj predloga zakona vzgojno-izobraževalnim zavodom
               omogočiti potrebni čas za zakonsko ustrezno izvedbo izobraževalnega programa, ne da
               bi za to povečevali finančna sredstva, in za izvedbo ustreznega kadrovskega
               razvojnega načrta za obdobje, ko se predlagani prehodni režim izteče.
               Zakonodajno-pravna služba je predloženi zakon proučila z vidika njegove skladnosti z
               ustavo in pravnim sistemom ter z zakonodajno-tehničnega vidika in nanj ni imela
               pripomb. Razprava je potekala predvsem v obsegu dopolnjevanja učne obveznosti, ki po
               predlagani noveli v šolskem letu 2015/2016 ne bi smel presegati 40 %, v letu
               2016/2017 ne več kot 30 % in v šolskem letu 2017/2018 ne več kot 20 % zakonsko
               določenega obsega učne obveznosti strokovnega delavca. Nekateri razpravljavci so
               menili, da naj se nestrokovno poučevanje v obsegu 40 % zmanjša v dveh šolskih letih
               na 10 %, saj se po njihovem mnenju z večjim odstotkom nestrokovnega poučevanja
               povzroča slabše znanje učencev in dijakov na vseh področjih in posredno zmanjšuje
               njihovo konkurenčnost na evropskem trgu dela.</p>
               <p>Drugi pa so menili, da spremembam ne nasprotujejo, saj so postopne in določba ne
               preneha delovati takoj. Pojasnili so, da gre pri obravnavanih strokovnih delavcih za
               razne inženirje strojništva in elektrotehnike, ki učijo v nižjih poklicnih profilih,
               tako da gre za dobre kadre, in da so vzgojno-izobraževalni zavodi v finančnih načrtih
               za prihodnje šolsko leto 40-odstotni obseg dopolnjevanja učne obveznosti že
               upoštevali. Po končani razpravi o posameznih členih predloga zakona odbor ni sprejel
               amandmaja Poslanske skupine Slovenske demokratske stranke k 1. členu. Ker k predlogu
               zakona na matičnem delovnem telesu niso bili sprejeti amandmaji, Odbor za
               izobraževanje, znanost, šport in mladino Državnemu zboru predlaga, da Predlog zakona
               o spremembi Zakona o spremembah in dopolnitvah Zakona o organizaciji in financiranju
               vzgoje in izobraževanja, nujni postopek, sprejme v predloženem besedilu. Hvala.</p>
            </sp>
            <sp xml:id="SDZ7-Redna-09-2015-06-18.sp107">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima gospod Miha Kordiš, predstavil bo stališče Poslanske skupine Združena
               levica.</p>
            </sp>
            <sp xml:id="SDZ7-Redna-09-2015-06-18.sp108">

               <speaker>MIHA KORDIŠ (PS ZL):</speaker>

               <p>V Združeni levici podpiramo predlog podaljšanja obdobja dopolnjevanja učne obveznosti
               za strokovne delavce, ki jim ni mogoče zagotoviti zakonsko določenega obsega za
               poučevanje predmetov, za katere izpolnjujejo vse pogoje. Strinjamo se, da je
               kadrovsko prestrukturiranje treba izvesti postopoma, saj se šolstvo predvsem na
               kadrovskem področju srečuje s precejšnjimi težavami, ki so v prvi vrsti posledica
               zategovanja pasu pri javnih financah. Pri današnjem podaljšanju so najpomembnejši
               vidik določene srednje in poklicne šole ter podružnične šole, kjer mora obstoječi
               kader pokrivati predmete, za katere ni izobražen. Na načelni ravni moramo v čim večji
               meri težiti k temu, da bodo imeli učitelji in učiteljice izobrazbo in podkovanost za
               predmete, ki jih poučujejo, a je jasno, da tega ne bo mogoče doseči v popolnosti, še
               posebej pa ne čez noč.</p>
               <p>Podaljšanje obdobja dopolnjevanja učne obveznosti je sicer ambivalentno. Po eni
               strani se bo manjšemu delu sedanjih zaposlenih delovno razmerje za polni čas
               zmanjšalo, a se bo hkrati odprl vsaj določen prostor za zaposlovanje novih kadrov,
               predvsem mlajših, ki najostreje občutijo varčevalne ukrepe v javnem sektorju. Hkrati
               je to pomembno z vidika kadrovske reprodukcije, z vidika prenosa znanja starejših in
               izkušenejših na mlajše. Z zategovanjem pasu je bil ta proces v mnogih primerih
               prekinjen oziroma močno oviran, dolgoročno pa so posledice na kakovost javnega
               šolstva lahko izredno negativne. Eden ključnih problemov je namreč varčevalna določba
               o enoodstotnem zmanjševanju zaposlenih. Dodaten problem je, da ravnatelji to določbo
               razumejo na ravni posamezne šole, ne na ravni celotnega sektorja, kar pomeni, da
               prihaja do še hujših kadrovskih problemov.</p>
               <p>Hkrati ob tem spremljamo velik demografski pritisk na šolstvo, saj se povečuje
               število vpisanih otrok. V naslednjem letu naj bi bilo dodatno vpisanih otrok 4 tisoč.
               Rezultat vsega tega je jasen: nujno se mora povečati intenzivnost dela učiteljev,
               obenem pa je ogrožena sama kakovost učnega procesa. Pritisk je vse večji, ker prinaša
               dvoje. Prvič, zaostrovanje razmer nadvlade med različnimi skupinami zaposlenih v
               javnem sektorju. Običajni delavci so prisiljeni delati bolj produktivno in
               intenzivno, privilegirane elite pa pridobivajo več in več moči. In drugič, javno
               šolstvo izgublja na kakovosti, zato je vse bolj na udaru zasebnega interesa tako z
               vsebinskim vdorom kot vzpostavljanjem zasebne konkurence, kjer je glavni problem ta,
               da ni dostopno vsem, da lahko selekcionira svoje učence in s tem dodatno
               marginalizira tiste, ki so se zaradi premoženjskega, etničnega ali drugega razloga že
               tako znašli na robu družbe. Hkrati se pojavlja problem svetovnonazorske nevtralnosti
               in sekularnosti, ki bi morala biti temelj izobraževalnega sistema v 21. stoletju.</p>
               <p>V Združeni levici podpiramo predlog zakona, a je ob tem treba še enkrat poudariti, da
               ukrepi in trendi, ki smo jim priča v zadnjih letih, ogrožajo naš javni šolski sistem
               od najnižje ravni do visokega šolstva. Kakovostno in vsem dostopno javno šolstvo je
               naše največje bogastvo in narediti moramo vse, da ga ne le obranimo, ampak razvijamo
               in demokratiziramo upravljanje z njim, pri čemer morajo večjo besedo dobiti
               zaposleni, ne le vrhuške privilegiranih elit. Hvala.</p>
            </sp>
            <sp xml:id="SDZ7-Redna-09-2015-06-18.sp109">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jožef Horvat bo predstavil stališče Poslanske skupine Nove Slovenije –
               krščanskih demokratov.</p>
            </sp>
            <sp xml:id="SDZ7-Redna-09-2015-06-18.sp110">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovani kolegice in kolegi, spoštovana gospa
               ministrica s sodelavko!</p>
               <p>Z novelo, ki jo obravnavamo, se podaljšuje obdobje dopolnjevanja učne obveznosti.
               Kadrovske prilagoditve omogočajo, da strokovni delavci, ki imajo v šoli sklenjeno
               delovno razmerje za nedoločen čas v obsegu polnega delovnega časa in jim ni mogoče
               zagotoviti zakonsko določenega obsega za poučevanje predmetov, za katere izpolnjujejo
               vse z zakonom in drugimi predpisi določene pogoje, dopolnjujejo učno obveznost pri
               drugih predmetih, in sicer do zaključka šolskega leta 2017/2018, torej do 31. avgusta
               2018. Ministrstvo predlaga, da se dovoljen obseg dopolnjevanja učne obveznosti
               postopno znižuje, do 40 % v šolskem letu 2015/2016, do 30 % v šolskem letu 2016/2017
               in do 20 % zakonsko določenega obsega učne obveznosti strokovnega delavca v šolskem
               letu 2017/2018. Krščanski demokrati ocenjujemo, da je dobro, da se šolam omogoči neko
               prehodno obdobje, v katerem se lahko organizacijsko in kadrovsko prilagodijo vsem
               sistemskim spremembam, ki se vpeljujejo v šolski sistem po zaključku uvedbe
               devetletke. S tem mislim predvsem na zgodnje poučevanje prvega tujega jezika ali
               neobveznih izbirnih predmetov. Se pa v Poslanski skupini Nove Slovenije strinjamo z
               vsemi tistimi, ki opozarjajo, da so vodstva šol dolžna poskrbeti za to, da se ta
               možnost dopolnjevanja ne zlorablja. Dobro je, da obstaja možnost dopolnjevanja učne
               obveznosti, vendar le v nujnih primerih in v manjšem obsegu, nikakor pa se to ne sme
               dogajati na račun strokovnega nivoja poučevanja posameznih predmetov.</p>
               <p>Krščanski demokrati bomo novelo podprli. Od vodstev šol pa pričakujemo odgovorno
               ravnanje in tehtno presojo o tem, kdo in s kakšnimi kvalifikacijami lahko poučuje
               predmete, za katere ne izpolnjuje vseh pogojev. Še posebej pri tistih predmetih, ki
               se nadaljujejo v srednji šoli, kot je tuji jezik, matematika, fizika, slovenščina, je
               izredno pomembno, kakšno predznanje imajo učenci. Od tega je namreč v veliki meri
               odvisno, kako bodo nadaljevali srednješolsko izobraževanje in s kakšnimi težavami se
               bodo srečevali. Hvala lepa.</p>
            </sp>
            <sp xml:id="SDZ7-Redna-09-2015-06-18.sp111">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Vesna Vervega bo predstavila stališče Poslanske skupine Stranke modernega
               centra.</p>
            </sp>
            <sp xml:id="SDZ7-Redna-09-2015-06-18.sp112">

               <speaker>VESNA VERVEGA (PS SMC):</speaker>

               <p>Hvala lepa, gospod podpredsednik. Spoštovana gospa ministrica, državna sekretarka,
               kolegice in kolegi!</p>
               <p>Učitelji in strokovni delavci, zaposleni v vzgoji in izobraževanju, so eden od
               temeljev uspešnosti izobraževalnega sistema. Z novelo zakona, o kateri danes
               odločamo, bomo omogočili, da bodo učitelji oziroma strokovni delavci dopolnjevali
               učno obveznost pri drugih predmetih v primeru, ko imajo v šoli sklenjeno delovno
               razmerje za nedoločen čas v obsegu polnega delovnega časa in jim ni mogoče zagotoviti
               zakonsko določenega obsega za poučevanje predmetov, za katere izpolnjujejo vse z
               zakonom predpisane pogoje. Obseg dopolnjevanja učne obveznosti se bo postopoma
               zmanjševal z namenom ukinitve oziroma izteka te možnosti s 1. septembrom 2018.
               Aktualna zakonska ureditev, ki omogoča dopolnjevanje učne obveznosti, pa se izteče 1.
               septembra 2015. K ukrepu dopolnjevanja učne obveznosti iz leta 2003 in podaljšanju
               le-tega leta 2010 je pripeljal specifičen položaj šolstva, kot je bilo uvajanje
               devetletke, vsakoletna demografska nihanja, v zadnjih letih pa zgodnje poučevanje
               tujega jezika in neobveznih izbirnih predmetov. Na ta način se vzgojno-izobraževalnim
               zavodom omogoča čas za zakonsko ustrezno izvedbo izobraževalnega programa ter
               kadrovsko prilagoditev za obdobje, ko se predlagani prehodni režim izteče.</p>
               <p>V Poslanski skupini SMC novelo zakona podpiramo iz več razlogov. Prvič, popolno
               prenehanje veljavnosti določbe s 1. septembrom 2015 bi povzročilo motnje pri
               izvajanju pouka in hkrati ogrozilo zaposlitve posameznih učiteljev, ki zakonsko
               določeno učno obveznost dopolnjujejo pri drugih predmetih. To je še posebej kritično
               v manjših šolskih okoljih in podružničnih šolah. Drugič, podaljšanje roka bo ponovno
               zagotovilo možnost za dodatno usposabljanje učiteljev in vzpostavitev sistema, v
               katerem si bodo učitelji lahko pridobili ustrezne kvalifikacije za poučevanje več
               predmetov. Tretjič, vzgojno-izobraževalnim zavodom damo možnost oblikovanja potrebnih
               kadrovskih in organizacijskih struktur za opravljanje temeljnih nalog in sovpadajočih
               funkcij. V Poslanski skupini SMC se še posebej zavedamo, da predlog zakona odpira
               vprašanje kakovosti poučevanja s strani tistih učiteljev, ki ne izpolnjujejo pogojev
               za poučevanje posameznih predmetov. Vendar je pri tem treba opozoriti tudi na
               naslednje. Učitelji učno obveznost večinoma dopolnjujejo pri vsebinsko sorodnih
               predmetih. Ravno iz razloga strokovnosti poučevanja se strinjamo s pristojnim
               ministrstvom, ki je predvidelo postopno ukinjanje možnosti dopolnjevanja učne
               obveznosti ter da je Slovenija od redkih evropskih držav, ki ima relativno strogo
               določene pogoje za predmetno usposobljenost učiteljev, kar se v mednarodnih
               raziskavah pogosto obravnava kot prednost. Prav tako pa to pozitivno vpliva na
               profesionalizacijo vzgojno-izobraževalnega procesa. Pomembno je, da je delovanje
               šolskega sistema prilagodljivo spremembam, ki se dogajajo tako znotraj njega kot tudi
               v širšem družbenem okolju.</p>
               <p>Iz zgoraj navedenih razlogov bo Poslanska skupina SMC podprla uveljavitev novele
               zakona. Hvala.</p>
            </sp>
            <sp xml:id="SDZ7-Redna-09-2015-06-18.sp113">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Slovenske demokratske stranke, zanjo gospa Jelka Godec.
            </p>
            </sp>
            <sp xml:id="SDZ7-Redna-09-2015-06-18.sp114">

               <speaker>JELKA GODEC (PS SDS):</speaker>

               <p>Najlepša hvala za besedo. Lep pozdrav ministrici in državni sekretarki!</p>
               <p>Zakon o financiranju vzgoje in izobraževanja je v letu 1996, v času ministra Gabra,
               določil, da lahko strokovni delavci na določenih področjih opravljajo
               vzgojno-izobraževalno delo, čeprav za to nimajo strokovne izobrazbe. V letu 2003 je
               bilo v istem zakonu določeno, da lahko delavci, ki imajo pogodbo za nedoločen čas in
               jim ni možno omogočiti polne delovne obveznosti po zakonu, dopolnjujejo učno
               obveznost pri drugih predmetih, vendar le do leta 2010. V letu 2009 je minister
               Lukšič ta rok podaljšal do 1. 9. 2015. Prvotni zapis, da lahko strokovni delavci
               opravljajo tudi delo na področju, za katerega niso usposobljeni, je nastal zaradi
               tega, ker je država takrat za učitelje zahtevala visokošolsko izobrazbo – prej je
               bila zadosti višješolska izobrazba –, ni pa ustvarila pogojev, ki bi učiteljem
               omogočili pridobitev zahtevane izobrazbe. Država je zasledovala cilj, da se dvigne
               izobrazbena struktura učiteljev, čemur ni oporekati. Recimo, v glasbenih šolah je
               takrat učil zelo velik odstotek takšnih, ki niso imeli dovolj strokovne
               izobrazbe.</p>
               <p>Že v tistem času pa je prišlo do, lahko rečemo, Gabrovega absurda. Če navedem samo en
               primer. Za učitelja kitare se je zahtevala visokošolska izobrazba, Akademija za
               glasbo pa je takšen študij razpisala isto leto, kot je začel veljati standard, da je
               treba imeti visokošolsko izobrazbo za te učitelje. Ko so se te anomalije odpravile do
               leta 2003, pa je minister Gaber zadevo vseeno podaljšal do leta 2010. To je s pridom
               uporabil tudi minister Lukšič, s podaljšanjem ukrepa do leta 2015. Namesto dviga učne
               obveznosti za učitelje, ker je zelo težko doseči v razgovorih s sindikati, se je
               odredila prepoved zaposlitev in zahteva, da učitelji, ki so ostali na šoli,
               dopolnjujejo učno obveznost. Danes ne moremo več govoriti, da gre za neko prehodno
               obdobje, ko bi naj strokovni sodelavci pridobili ustrezno izobrazbo, ampak za
               varčevalne ukrepe tudi na račun osnovnošolcev in dijakov oziroma na račun kakovosti
               izvajanja izobraževanja v šolah.</p>
               <p>Gre tudi za gasilsko reševanje kadrovskih težav v naših šolah, kajti od leta 1996
               oziroma 2010 bi se zadeve lahko že uredile. S to spremembo ZOFVI želi ministrstvo
               podaljšati obdobje, ki je določeno v prehodnih določbah, do leta 2018. To pomeni, da,
               recimo, učitelj matematike lahko poučuje do 40 % normiranih ur – recimo, v srednji
               šoli ima 20 ur in 8 ur potem lahko poučuje pri drugih predmetih. Današnji učitelj bi
               moral biti pripravljen na poučevanje skoraj vseh predmetov, pa ne da bi to sam hotel,
               ampak če želi imeti polno obvezo. Dogajajo se tudi takšne anomalije, da pouk
               matematike učijo tudi biologi, učitelji telovadbe ali pa organizatorji prakse. Slaba
               stvar te zadeve je, da gre za nestrokovno poučevanje, kar slabša kakovost znanja pri
               učencih in dijakih. S tem se zmanjšuje tudi njihova konkurenčnost na evropskem trgu
               dela. Največkrat se to dogaja v srednjih poklicnih šolah, kjer je vedno manj dijakov,
               torej je vedno manj učne obveze. Tako učitelji učijo več različnih predmetov, za
               katere niso strokovno usposobljeni, kar pa pomeni tudi velik napor zanje, več priprav
               na pouk in težje izvajanje samega pouka.</p>
               <p>Kako lahko nekdo poučuje enega ali več predmetov, za katere ni usposobljen? Če smo
               realni, zelo težko. V Slovenski demokratski stranki smo vložili amandma, s katerim bi
               to prehodno obdobje sicer pustili, vendar zmanjšali odstotek, v obsegu katerega se
               lahko dopolnjuje, na 30 % in na koncu prišli na 10 %. Zavedamo se namreč problematike
               tudi podružničnih šol. Žal naš amandma ni bil sprejet. Tej spremembi ZOFVI, torej
               podaljšanju tega določila, da se lahko poučuje do 40 % pri drugih predmetih,
               nasprotujemo, saj menimo, da se pri tem ne urejajo kaotične razmere na področju
               standardov šolstva, ampak gre le za podaljševanje varčevalnih ukrepov zaposlovanja v
               šolstvu in se s tem zmanjšuje tudi kvaliteta izvajanja pouka, na kar pa vsekakor ne
               moremo pristati. Hvala.</p>
            </sp>
            <sp xml:id="SDZ7-Redna-09-2015-06-18.sp115">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Primož Hainz.</p>
            </sp>
            <sp xml:id="SDZ7-Redna-09-2015-06-18.sp116">

               <speaker>PRIMOŽ HAINZ (PS DeSUS):</speaker>

               <p>Hvala lepa, spoštovana podpredsednica. Spoštovani ministrica in državna
               sekretarka!</p>
               <p>Dovolite, da predstavim stališče Poslanske skupine Desus glede Predloga zakona o
               spremembi Zakona o spremembah in dopolnitvah Zakona o organizaciji in financiranju
               vzgoje in izobraževanja. Že novela Zakona o organizaciji in financiranju vzgoje in
               izobraževanja iz leta 2003 je določila, da lahko strokovni delavci, zaposleni za
               nedoločen čas in s polnim delovnim časom, učno obveznost dopolnjujejo pri drugih
               predmetih do 1. septembra 2010. Šlo je za učitelje, katerim ni mogoče zagotoviti
               polne učne obveznosti, za katero izpolnjujejo vse pogoje, obstajajo pa realne potrebe
               po predmetih, ki zagotavljajo nemoteno izvajanje vzgojno-izobraževalnega procesa
               oziroma dejavnosti. Ta prvi ukrep je bil uveden zaradi potrebe po prehodnem režimu
               zaradi sistemske uvedbe programa devetletke, s katero je bilo povezanih veliko
               organizacijskih in kadrovskih prilagoditev. Podaljšanje tega ukrepa do šolskega leta
               2014/2015 je narekovala potreba zaradi sistemske spremembe uvajanja inkluzije v
               vzgoji in izobraževanju.</p>
               <p>Trenutno lahko obseg dopolnjevanja učne obveznosti z drugimi predmeti znaša do 40 %
               na učitelja. Ker se letos ta ukrep z novim šolskim letom izteče, je Ministrstvo za
               izobraževanje, znanost in šport znova predlagalo podaljšanje možnosti zapolnjevanja
               manka ur za tiste učitelje, ki na svojem matičnem področju nimajo polne učne
               obveznosti. Današnja obravnava novele pa stremi tudi k temu, da se bo pristopilo k
               postopnemu zniževanju deleža dopolnjevanja učne obveznosti, in sicer v naslednjih
               treh letih. V Poslanski skupini Demokratične stranke upokojencev se strinjamo, da so
               kadrovske in organizacijske prilagoditve nujne, saj sicer ob nepodaljšanju te
               možnosti grozijo motnje v izobraževalnem procesu, pričakovane so dodatne finančne
               posledice za proračun, nenazadnje pa po sili razmer v bodoče pride v poštev
               zaposlovanje zgolj prekarnih delavcev oziroma v prekarnih oblikah dela, saj bodo šole
               pri posameznih urah, predmetih in interesnih dejavnostih prisiljene iskati dodatno
               pomoč.</p>
               <p>Poslanke in poslanci Desus bomo novelo podprli, hkrati pa opozarjamo, da je pri tem
               načinu izvajanja izobraževalnega in vzgojnega procesa treba ohraniti oziroma
               zagotoviti ustrezno visok nivo kakovosti poučevanja. Hvala lepa.</p>
            </sp>
            <sp xml:id="SDZ7-Redna-09-2015-06-18.sp117">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp xml:id="SDZ7-Redna-09-2015-06-18.sp118">

               <speaker>JANKO VEBER (PS SD):</speaker>

               <p>Hvala za besedo. Lep pozdrav še enkrat vsem tudi v imenu Poslanske skupine Socialnih
               demokratov!</p>
               <p>Naj v uvodu povem, da v poslanski skupini pozdravljamo in podpiramo obravnavani
               zakon, saj ureja način dopolnjevanja učne obveznosti učiteljev pri drugih predmetih,
               in sicer v primerih, ko za učitelja ni zagotovljene polne učne obveznosti pri
               predmetu, ki ga sicer poučuje. To je za Socialne demokrate zelo pomembno, saj s tem
               ohranjamo delovno razmerje za polni delovni čas, in menimo, da s tem lahko zelo močno
               vplivamo tudi na motivacijo učiteljev, še posebej glede na pred kratkim predstavljeno
               izjemno zahtevno stanje v šolstvu oziroma izobraževalnem procesu, ki se prepogosto
               odraža tudi v nasilju. Eden od pomembnih ukrepov, da lahko obvladujemo takšne
               razmere, je tudi čim boljše stimuliranje učiteljev, da svoje naloge opravljajo čim
               kvalitetnejše in da se čim dlje ukvarjajo z učenci. Poleg tega menimo, da je ta ukrep
               tudi izjemno dobrodošel zaradi ohranjanja podružničnih šol, kajti ohranjanje
               podružničnih šol je izjemno pomembno za območja, ki se sicer srečujejo z zelo težkimi
               razvojnimi problemi.</p>
               <p>Velikokrat je prav prisotnost šole v tem okolju tisti pomemben stimulator, da družine
               ostajajo v tem okolju, da se ohranja življenje in s tem tudi podoba Slovenije, kot jo
               poznamo in ki je povsem različna v primerjavi z drugimi državami Evropske unije ravno
               zaradi tega, ker smo značilni po tem, da imamo zelo poseljeno podeželje. Vsako šolsko
               leto je v veliki meri odvisno tudi od demografskega stanja, in demografska nihanja so
               tista, ki tudi močno vplivajo na to, kako se bo pouk organiziral. Tudi ta ukrep je
               eden od tistih, ki zagotovo lahko pripomore k temu, da vodstvo šol lažje izpelje
               odziv na spremenjene demografske razmere v šolah. Nenazadnje je za nas pomembno tudi
               to, da je ta zakon usklajen s sindikati. Pa tudi glede same kvalitete pouka, ki bi
               mogoče bila pri nekaterih predmetih slabša zaradi tega, ker se poučuje v več
               predmetih, menimo, da ne bo bistveno slabša. Nenazadnje je pa tudi v zakonu
               predvideno, da se iz leta v leto za 10 % zmanjšujejo takšne učne obveznosti, kar kaže
               na to, da je tudi v tem zakonu izražena želja, da se kvaliteta pouka v prihodnosti
               dviguje tudi s tem ukrepom.</p>
               <p>Skratka, zakon bomo podprli in si želimo, da bi učni proces v javnih šolah potekal na
               čim višji ravni tudi v prihodnje. Hvala.</p>
            </sp>
            <sp xml:id="SDZ7-Redna-09-2015-06-18.sp119">

               <speaker>PODPREDSEDNICA MAG. BOJANA MURŠIČ:</speaker>

               <p>Končali smo predstavitev stališč poslanskih skupin.</p>
               <p>Ker k predlogu zakona matično delovno telo ni sprejelo nobenega amandmaja, amandmajev
               na seji zbora ni možno vlagati.</p>
               <p>Zaključujem drugo obravnavo predloga zakona. Odločanje o predlogu zakona bomo v
               skladu s časovnim potekom seje zbora opravili danes v okviru glasovanj, eno uro po
               prekinjeni 12. točki dnevnega reda. S tem prekinjam to točko dnevnega reda.</p>
               <p>Prehajamo na <title xml:id="SDZ7-Redna-09-2015-06-18.title5">7. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  DOPOLNITVAH ZAKONA O CESTAH.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade mag.
               Klemnu Grebenšku, državnemu sekretarju Ministrstva za infrastrukturo.</p>
            </sp>
            <sp xml:id="SDZ7-Redna-09-2015-06-18.sp120">

               <speaker>MAG. KLEMEN GREBENŠEK:</speaker>

               <p>Najlepša hvala. Spoštovane poslanke in spoštovani poslanci!</p>
               <p>Vlada je v zakonodajni postopek vložila predlog dopolnitev Zakona o cestah. Z njim se
               urejajo odprta vprašanja v zvezi s skupnimi javnimi cestami, torej cestami, ki deloma
               potekajo po ozemlju naše države, kategorizirane so pa v sosednji državi. Ker te ceste
               niso del našega notranje povezanega javnega cestnega omrežja, pri nas niso
               kategorizirane, so pa predmet sporazumov s sosednjimi državami. Zato obstaja jasna
               mednarodnopravna obveznost Republike Slovenije, da pravna razmerja s takimi cestami
               uredi. Za skupne javne ceste bo na našem ozemlju veljala taka ureditev, kot velja za
               kategorizirane javne ceste. Torej se bodo štele za javne ceste v vseh vidikih, zlasti
               kar zadeva varstvo infrastrukture in prometa na njih, predvsem pa bo tudi jasno
               določeno, da jih lahko prosto uporabljajo vsi prometni udeleženci. Kot pravna država
               mora Republika Slovenija v skladu z mednarodnimi dogovori zagotoviti varstvo ceste
               kot infrastrukture v delu, ki poteka na našem ozemlju, ter nemoten potek prometa po
               njej. Zato bodo zemljišča pod cesto na naši strani v lasti države, lahko tudi občine,
               če bo s strani občine izražen tak interes. Za pridobitev zemljišč bo podan javni
               interes.</p>
               <p>Glede na skupen pomen cest za sosednji državi se bodo vsa vprašanja gradnje,
               rekonstrukcije, vzdrževanja, upravljanja in podobno urejala z mednarodnim sporazumom.
               Pri vprašanjih, ki z mednarodnim sporazumom ne bodo posebej urejena, bo v delu, ko
               cesta poteka po slovenskem ozemlju, veljala pravna ureditev Republike Slovenije. Na
               prvi pogled se morda zdi, da se z zakonom ureja samo obstoječe stanje na določenih
               cestah, vendar je treba poudariti, da je ob mejah s sosednjimi državami takšnih cest
               še nekaj, zato bo zakon omogočil ustrezno ureditev stanja na vseh skupnih javnih
               cestah. Zakon bo veljal tudi za novo cestno infrastrukturo, ki se bo šele gradila, in
               bo omogočil učinkovito praktično izvedbo dogovorov s sosednjimi državami. Hvala.</p>
            </sp>
            <sp xml:id="SDZ7-Redna-09-2015-06-18.sp121">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Predlog zakona je obravnaval Odbor za infrastrukturo, okolje in prostor kot matično
               delovno telo. Za predstavitev poročila odbora dajem besedo predsedniku gospodu Igorju
               Zorčiču.</p>
            </sp>
            <sp xml:id="SDZ7-Redna-09-2015-06-18.sp122">

               <speaker>IGOR ZORČIČ (PS SMC):</speaker>

               <p>Hvala za besedo.</p>
               <p>Odbor za infrastrukturo, okolje in prostor je na 17. nujni seji dne 11. 6. 2015 kot
               matično delovno telo obravnaval Predlog zakona o dopolnitvah Zakona o cestah, ki ga
               je Državnemu zboru v obravnavo po nujnem postopku predložila Vlada. Kolegij
               predsednika Državnega zbora pa je na 30. seji 8. 6. 2015 sklenil, da se predlog
               zakona obravnava po nujnem postopku. Na seji odbora so sodelovali predstavniki
               Ministrstva za infrastrukturo, Ministrstva za zunanje zadeve, Komisije Državnega
               sveta za lokalno samoupravo in regionalni razvoj ter Zakonodajno-pravne službe. V
               poslovniškem roku so bili vloženi amandmaji poslanskih skupin SMC, Desus in SD k 1.,
               2. in 3. členu. V imenu predlagatelja je minister za infrastrukturo dr. Peter
               Gašperšič pojasnil, da v veljavnem sistemu, ki ga ureja Zakon o cestah, obstaja
               pravna praznina za ceste, ki deloma potekajo po ozemlju Republike Slovenije, deloma
               po sosednji državi in so kategorizirane v sosednji državi.</p>
               <p>Posledično je ključni cilj predloga zakona umestitev skupnih javnih cest, to je
               javnih cest, kategoriziranih v sosednji državi, ki potekajo po ozemlju Republike
               Slovenije, v pravni okvir, ki velja za javne ceste v Republiki Sloveniji. Skupne
               javne ceste kot novi pojem ceste v našem pravnem redu bodo tako veljale v vseh ozirih
               za javne ceste, zlasti kar zadeva varstvo infrastrukture in prometa na njih. S
               predlogom zakona pa se ureja tudi lastninska pravica na zemljiščih, po katerih poteka
               skupna javna cesta. Z novim zakonom bo namreč urejen tudi postopek pridobitve ali
               omejitve lastninske pravice v javno korist zaradi gradnje, rekonstrukcije ali
               prevzema skupne javne ceste, pri čemer bo kot razlastitvena upravičenka nastopila
               Republika Slovenija ali občina. Predstavnik Ministrstva za zunanje zadeve, generalni
               direktor za mednarodno pravo in zaščito interesov gospod Borut Mahnič je k uvodni
               predstavitvi predlagatelja dodal, da bo predlog zakona rešil tudi problem konkretnega
               primera, in sicer vinske ceste, ki je kategorizirana v Republiki Avstriji, deloma pa
               poteka po ozemlju Republike Slovenije.</p>
               <p>Na tem delu lastnik zemljišča, ki leži pod cesto, s postavitvijo fizičnih ovir
               preprečuje promet, z uporabo veljavnih predpisov pa takšnega ravnanja ni mogoče
               preprečiti, saj glede na veljavno ureditev ni mogoče izvesti postopka razlastitve.
               Posledično Republika Slovenije trenutno ni zmožna izpolniti svojih zavez iz
               mednarodne pogodbe z Republiko Avstrijo, po kateri je med drugim dolžna zagotoviti
               pogoje za nemoteno uporabo te ceste. Predstavnik Zakonodajno-pravne službe je
               izpostavil, da so pripombe Zakonodajno-pravne službe v veliki meri upoštevane v
               predlaganih amandmajih. Predstavnik Komisije Državnega sveta za lokalno samoupravo in
               regionalni razvoj gospod Jernej Verbič je v predstaviti njihovega mnenja dejal, da
               komisija podpira predlog zakona, saj v okviru veljavnega pravnega reda ni možno
               urediti vprašanja neomejene uporabe omenjene obmejne vinske ceste. V kratki razpravi
               je bilo tudi opozorjeno, da predlog zakona rešuje zgolj majhen del problematike v
               povezavi z lastninskimi razmerji in kategorizacijo cest v Sloveniji. Izpostavljeno je
               bilo, da obstaja velika neurejenost lastninskih razmerij v zvezi z javnimi cestami
               oziroma na področju kategorizacije zlasti občinskih cest, saj te v številnih primerih
               še vedno potekajo preko zasebnih zemljišč. Odbor je sprejel amandmaje poslanskih
               skupin SMC, Desus in SD k 1., 2. in 3. členu ter glasoval o vseh členih predloga
               zakona in jih sprejel. Hvala.</p>
            </sp>
            <sp xml:id="SDZ7-Redna-09-2015-06-18.sp123">

               <speaker>PODPREDSEDNICA MAG. BOJANA MURŠIČ:</speaker>

               <p>Sledi predstavitev stališč poslanskih skupin. Besedo ima Poslanska skupina Nove
               Slovenije –krščanskih demokratov, zanjo gospod Jernej Vrtovec.</p>
            </sp>
            <sp xml:id="SDZ7-Redna-09-2015-06-18.sp124">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi!</p>
               <p>Turizem za Slovenijo predstavlja eno pomembnejših gospodarskih panog in je v veliki
               meri povezan s cestno infrastrukturo. Težko si namreč predstavljamo razvoj
               turističnih dejavnosti brez dobrih in urejenih cest, še manj pa da njihovo uporabo
               ovirajo lastniki zemljišč, po katerih te ceste potekajo. Ko govorimo o skupnih javnih
               cestah, torej o cestah, ki so kategorizirane v sosednji državi in delno potekajo tudi
               po ozemlju Republike Slovenije, je še kako pomembno, da zanje velja enak sistem
               varstva infrastrukture in prometa, kot velja za javne ceste, ki so kategorizirane v
               naši državi. Ker skupne javne ceste potekajo največ ob mejah s sosednjimi državami,
               so ob vstopu turistov v Slovenijo prvo ogledalo naše dežele. V Novi Sloveniji smo
               prepričani, da je zato nedopustno, da je status takšne ceste doslej ostal neurejen in
               nedorečen, in to kljub temu, da so mednarodnopravne obveznosti Slovenije, da zagotovi
               pogoje za njeno nemoteno uporabo. Prav tu nastopi absurdna situacija, ko lahko
               lastniki zemljišč, po katerih potekajo skupne javne ceste, dobesedno izsiljujejo
               izplačilo odškodnin. Sledi logično vprašanje, zakaj v Sloveniji tega nismo že zdavnaj
               uredili, zakaj vedno čakamo do trenutka, ko že nastopijo negativne posledice tako za
               uporabnike cest kot za državni proračun.</p>
               <p>Dejstvo je, da morajo biti skupne javne ceste v lasti Republike Slovenije ali občine,
               ki v postopku pridobivanja zemljišč v javno korist nastopata kot razlastitveni
               upravičenki. V konkretnem primeru, zaradi katerega danes govorimo o predlogu novele
               Zakona o cestah, bi to pomenilo uporabo poenostavljenega razlastitvenega postopka,
               torej enako kot velja za obstoječe javne ceste. Lastnik zemljišča, po katerem poteka
               javna cesta, je namreč upravičen do odškodnine, izplačane na podlagi veljavne
               cenitve, medtem ko lastnik zemljišča, po katerem poteka skupna javna cesta, lahko
               zahteva poljubno visoko nadomestilo ali celo vzpostavitev v prejšnje stanje. Na tem
               mestu ni odveč, da pogledamo zadevo tudi nekoliko širše. Še vedno imamo veliko
               število občinskih javnih cest, ki potekajo po zemljiščih, ki so ostala v zasebni
               lasti. Res je, da te ceste niso neposredno povezane z vsebino predlagane dopolnitve
               Zakona o cestah, pa vendar, gre za področje, ki je povezano s finančnimi sredstvi in
               izplačili samih odškodnin. Kategorizacija javnih cest in s tem povezana ureditev
               lastninskih razmerij tako ostaja naša nedokončana naloga.</p>
               <p>Ker gre za nujno umestitev skupnih javnih cest v pravni okvir, ki velja za javne
               ceste v Republiki Sloveniji, in s tem za preprečitev težko popravljivih posledic za
               državo, bomo poslanci Nove Slovenije Predlog zakona o dopolnitvah Zakona o cestah
               podprli, vendar ob tem ponavljamo, da bi to lahko storili že v preteklosti. Težko
               popravljive posledice – govorim o plačilu dnevne kazni v višini 500 evrov, pa tudi do
               300 tisoč evrov – ne bi mogle nastati, če bi Slovenija svojo nalogo opravila
               pravočasno. Najlepša hvala.</p>
            </sp>
            <sp xml:id="SDZ7-Redna-09-2015-06-18.sp125">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Stranke modernega centra, zanjo gospod Igor Zorčič.</p>
            </sp>
            <sp xml:id="SDZ7-Redna-09-2015-06-18.sp126">

               <speaker>IGOR ZORČIČ (PS SMC):</speaker>

               <p>Hvala za besedo.</p>
               <p>Predlagana novela Zakona o cestah ureja pravno praznino, ko ceste, ki potekajo deloma
               po območju Republike Slovenije in deloma po sosednji državi in so kategorizirane v
               sosednji državi, nimajo tistega statusa, ki ga morajo imeti, da lahko država, kot je
               v konkretnem primeru Republika Slovenija, izpolnjuje svoje mednarodne obveznosti.
               Posledično se to kaže tudi v tem, da so takšne ceste neurejene, konkretno tudi, da je
               bila Republiki Sloveniji naložena nekakšna obveznost, da del ceste odstrani. S tem
               zakonom se uvaja nov pojem skupne javne ceste, ki bo to zadevo reševala v okviru
               zakona. Skupna javna cesta bo imela svoj poseben pravni status, hkrati pa se uvaja
               tudi podlaga za razlastitev in omejitev lastninske pravice na nepremičnini zaradi
               potreb gradnje, rekonstrukcije ali prevzema te skupne javne ceste. S tem se skozi
               določila zakona uveljavljajo načela, kot so enako varstvo za vso javno cestno
               infrastrukturo, enako varstvo uporabnikov cest in enako varstvo razlastitvenih
               zavezancev.</p>
               <p>Konkretno, kot že navedeno, bo sprejetje zakona podlaga za obnovo ceste, ki poteka na
               obmejnem območju z Republiko Avstrijo. Gre za tako imenovano vinsko cesto, ki je
               nenazadnje tudi del naše turistične infrastrukture, na kateri del ceste poteka tudi
               po zemljišču v zasebni lasti, pri čemer lastnik nasprotuje uporabi te parcele za
               potrebe ceste. V primeru vinske ceste gre za mednarodnopravno obveznost Republike
               Slovenije, ki mora zagotoviti pogoje za njeno nemoteno uporabo, pri čemer se je
               zaradi nasprotovanja lastnika zemljišča ogrozilo tudi izpolnjevanje obveznosti
               Republike Slovenije iz mednarodne pogodbe z Avstrijo, s tem pa tudi verodostojnost
               Republike Slovenije kot garanta za izpolnjevanje mednarodne pogodbe v delu, ki se
               nanaša na ozemlje Republike Slovenije. Z uporabo veljavnih predpisov takšnega
               ravnanja ni bilo mogoče preprečiti, saj glede na veljavno ureditev ni mogoče izvesti
               postopka razlastitve, kar pa se bo s tem zakonom spremenilo. V Poslanski skupini
               Stranke modernega centra smo prepričani, da bi bilo treba ta zakon sprejeti že
               zdavnaj, seveda pa tudi zdaj to ni prepozno. Pravzaprav je čas, da se to uredi in da
               se nenazadnje s tem omogoči tudi razvoj turistične infrastrukture, kot so vinske
               ceste.</p>
               <p>Zaradi navedenega bo Poslanska skupina Stranke modernega centra zakon podprla.
               Hvala.</p>
            </sp>
            <sp xml:id="SDZ7-Redna-09-2015-06-18.sp127">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Slovenske demokratske stranke, zanjo gospod Zvonko
               Lah.</p>
            </sp>
            <sp xml:id="SDZ7-Redna-09-2015-06-18.sp128">

               <speaker>ZVONKO LAH (PS SDS):</speaker>

               <p> Spoštovana predsedujoča, kolegice in kolegi!</p>
               <p>Ta zakon naj bi reševal samo en konkreten primer, ki pa bi se potem lahko razširil
               tudi na druge primere, kjer ena cesta poteka po ozemlju Republike Slovenije,
               kategorizirana pa je v aktih sosednje države, v tem primeru sosednje države Avstrije.
               S sprejetjem te spremembe zakona bomo dosegli samo to, da bo ta cesta kategorizirana
               tudi na območju naše države, se pravi v obeh. Ampak po našem mnenju to še ni pravna
               podlaga za razlastitev te ceste. Pravna podlaga za razlastitev ceste je javni
               interes. Javni interes pa mora biti izražen z izvedbenim prostorskim aktom. Če tega
               ni, potem razlastitev ni možna in je treba preko sodišča doseči, da sodišče določi,
               da ta cesta pripada Republiki Sloveniji ali pa občini. V primeru, da je to občinska
               cesta in teče po zasebnem zemljišču, je ni možno razlastiti, ker parcelacija brez
               soglasja lastnika ni možna. To lahko dosežemo preko sodišča, da bo pa sodba
               pravnomočna, pa lahko traja nekaj let.</p>
               <p>To problematiko smo tudi na samem odboru izpostavili. Problematika je vezana tudi na
               ostale občinske ceste, kar je že povedal kolega iz Nove Slovenije. Problematika je
               zelo široka in pereča. V Sloveniji imamo 32 tisoč kilometrov občinskih cest, od tega
               naj bi bilo neurejenih 23 tisoč. Samo katastrska odmera naj bi stala 2,2 milijarde,
               in to občine. Nimamo ustrezne zakonodaje, kjer bi lahko izrazili ta javni interes
               oziroma kjer ni možno z lastnikom doseči soglasja, da ga lahko razlastiš v javnem
               interesu. Postopka nimamo. Tudi v tem primeru, kolikor jaz poznam, poteka ta cesta,
               ki je kategorizirana v sosednji Republiki Avstriji, po zasebnem lastništvu na ozemlju
               Republike Slovenije. To se pravi, lastnik je Slovenec in poteka po našem ozemlju. Da
               to uredimo, bo verjetno trajalo nekaj časa, če ne bomo iskali rešitev v zakonodaji,
               tako da bomo lahko razlastili za tiste dele, kjer ceste potekajo po zasebnem
               zemljišču, po nekem nujnem postopku.</p>
               <p>Ampak najprej je treba doseči oziroma uveljaviti javni interes. Javni interes se pa
               lahko uveljavi samo z odlokom ali nekim prostorskim aktom, ki je narejen tako, da je
               podlaga kataster, kjer se v tem aktu določi meja na katastrsko mejo. Te zakonodaje za
               občine nimamo. Imamo jo za državo, tudi parcelacije po nujnem postopku, vendar so
               povsod tam sprejeti izvedbeni prostorski akti. Ta problem bo eskaliral. Nekateri
               lastniki zahtevajo celo odškodnino oziroma bodo zaračunavali uporabnino, ker se cesta
               smatra kot objekt, zgrajen na tujem zemljišču. Pri odškodnini ima sodišče to prakso,
               da upošteva vrednost zgrajenega objekta, ne pa zemljišča po dejanski rabi pred tem,
               ko je bila cesta zgrajena. Tako da je problem dosti širši.</p>
               <p>V Slovenski demokratski stranki bomo to spremembo podprli. Ampak ta sprememba zakona
               še ne rešuje tudi tega konkretnega primera, če ne bomo te zakonodaje na nek način
               dogradili, tudi tako, da bomo reševali vse ostale občinske ceste, kjer je tak
               problem.</p>
            </sp>
            <sp xml:id="SDZ7-Redna-09-2015-06-18.sp129">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospa
               Marjana Kotnik Poropat.</p>
            </sp>
            <sp xml:id="SDZ7-Redna-09-2015-06-18.sp130">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovana podpredsednica. Spoštovane in spoštovani!</p>
               <p>Veljavni zakon o cestah ureja sistem javnih cest v Republiki Sloveniji, ki so lahko
               državne ali občinske. Javne ceste so javno dobro in so zunaj pravnega prometa. Na
               njih ni mogoče pridobiti lastninske pravice s priposestvovanjem ali drugimi stvarnimi
               pravicami. Žal pa pri cestah, ki deloma potekajo po ozemlju Republike Slovenije, so
               pa kategorizirane v sosednji državi, obstaja pravna praznina. Take ceste bi glede na
               prosto dostopnost za uporabnike in na očiten javnopravni element spadale k javnim
               cestam, ne izpolnjujejo pa pogojev prometne povezanosti znotraj državnega cestnega
               sistema, zato niso kategorizirane v Republiki Sloveniji. Cesta, ki je kategorizirana
               v sosednji državi, se po veljavni ureditvi šteje kot nekategorizirana cesta. Zaradi
               obstoječe pravne praznine smo priča primeru, ki se dogaja na tako imenovani vinski
               cesti na obmejnem območju z Republiko Avstrijo.</p>
               <p>Tam lastnik zemljišča, ki leži pod cesto, s postavitvijo fizičnih ovir preprečuje
               promet po njej oziroma grozi z oviranjem prometa. Ker z uporabo veljavnih predpisov
               takšnega ravnanja ni mogoče preprečiti, se ogroža verodostojnost Republike Slovenije
               kot garanta za izpolnjevanje mednarodne pogodbe v delu, ki se nanaša na ozemlje
               Republike Slovenije. Navedena cesta je bila namreč vzpostavljena ob določitvi državne
               meje, ki jo je na podlagi Saintgermainske pogodbe z Avstrijo opravila mednarodna
               komisija za razmejitev leta 1923, dve leti kasneje pa je bila prometnica določena kot
               skupna cesta. Gre torej za mednarodnopravno obveznost Republike Slovenije, da
               zagotovi pogoje za nemoteno uporabo. V skladu s 27. členom Dunajske konvencije o
               pravu mednarodnih pogodb mora namreč država izvesti potrebne ukrepe za spoštovanje
               mednarodnih obveznosti. V danem primeru, ko Republika Slovenija takih ukrepov v
               skladu z veljavnim notranjim pravom ne more zagotoviti, je ogrožen njen ugled.</p>
               <p>Poleg tega je v obravnavanem primeru lastnik zemljišča pod vinsko cesto v sodnem
               postopku s pravnomočno sodbo dosegel, da mora Republika Slovenija vzpostaviti
               prejšnje stanje tako, da zemljišče zasuje z zemljo in zatravi. Ker država te
               izvršljive obveznosti ne more izpolniti ne da bi hkrati kršila svojo jasno določeno
               mednarodnopravno obveznost, ji je bila naložena kazen s prisilo, da mora na
               fiduciarni račun lastnikovega pooblaščenca plačevati dnevno kazen v višini 500 evrov
               do največ 300 tisoč evrov. Z izvršitvijo naložene obveznosti vzpostavitve obmejne
               ceste, določene z mednarodno pogodbo, v prejšnje stanje in s plačilom penalov grozi
               Republiki Sloveniji težko popravljiva škoda. Prav z namenom, da se izognemo opisani
               pravni praznini, ki gre lahko na škodo naše države, in ker opisani primer vinske
               ceste ni edini primer na obmejnem področju, predlog zakona razširja pojem javne ceste
               tudi na tiste, ki so kategorizirane v sosednji državi in deloma potekajo po ozemlju
               Republike Slovenije.</p>
               <p>S tem bo za skupne javne ceste uveljavljen tak sistem določb za varstvo
               infrastrukture in prometa, kakršen velja za javne ceste, kategorizirane v Republiki
               Sloveniji. Ker cesta poteka deloma tudi po ozemlju Republike Slovenije in je dana v
               prosto uporabo, je taka ureditev izjemno pomembna. S predlogom zakona se ureja tudi
               lastninska pravica na zemljiščih, po katerih poteka skupna javna cesta, obenem pa se
               določa, da lahko skupno javno cesto vsak prosto uporablja na način in pod pogoji,
               kakršne določajo predpisi, ki urejajo ceste in varnost prometa na njih, kar pomeni
               predpise Republike Slovenije, vključno z ratificiranimi mednarodnimi pogodbami. Tako
               se nedvoumno ureja nediskriminatorna uporaba, ki preprečuje samovoljne omejitve
               uporabe ceste na ozemlju Republike Slovenije.</p>
               <p>Poslanska skupina Desus bo predlog spremembe zakona podprla. Hvala lepa.</p>
            </sp>
            <sp xml:id="SDZ7-Redna-09-2015-06-18.sp131">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Socialnih demokratov, zanjo gospod Jan Škoberne.</p>
            </sp>
            <sp xml:id="SDZ7-Redna-09-2015-06-18.sp132">

               <speaker>JAN ŠKOBERNE (PS SD):</speaker>

               <p>Spoštovana gospa podpredsednica, spoštovani kolegice in kolegi!</p>
               <p>Predlog zakona o dopolnitvah Zakona o cestah ureja zelo specifično in posamično
               situacijo, in sicer umeščanje skupnih javnih cest, ki potekajo sočasno po ozemlju
               Republike Slovenije in po ozemlju sosednje države, v pravni okvir, ki sicer velja za
               javne ceste v Republiki Sloveniji. Pri tem je treba v dani situaciji poudariti, da
               gre v tem primeru za tiste ceste, ki niso kategorizirane v Republiki Sloveniji,
               temveč so kategorizirane v drugi državi, ki ima v tem primeru tudi večji interes za
               potek ceste in tudi v večjem delu skrb za njeno vzdrževanje. Vse pravice in
               obveznosti Republike Slovenije in sosednje države glede tega so podrobneje urejene v
               posebnih bilateralnih sporazumih. Na obmejnem območju med Republiko Avstrijo in
               Republiko Slovenijo poteka tako imenovana vinska cesta, na kateri pa lastnik
               zemljišča, po katerem poteka del cestišča, s postavljanjem ovir preprečuje nemoten
               potek prometa oziroma grozi z oviranjem slednjega.</p>
               <p>Ker na podlagi veljavnih predpisov teh ravnanj ni mogoče preprečiti, je treba na
               ustrezen način spremeniti zakonodajo, saj mora Republika Slovenija izpolniti svoj del
               pogodbenih obveznosti do Republike Avstrije in do vseh uporabnikov ceste ter
               omogočiti nemoten in neoviran promet. S sprejetjem tega zakona bo omogočeno, da
               Republika Slovenija na omenjenem območju vinske ceste izpelje ustrezne razlastitvene
               postopke ter lastniku izplača pravično in pošteno odškodnino, kljub temu da je
               lastnik zemljišča v sodnem postopku s pravnomočno sodbo uspel doseči, da mora
               Republika Slovenija odstraniti asfalt in bankine z njegovega dela zemljišča ter ga
               vrniti v prejšnje stanje. Ker tega v trenutnem okviru ni mogoče doseči ne da bi pri
               tem Republika Slovenija kršila svoje mednarodnopravne obveznosti, je nujno potrebno,
               da danes sprejmemo spremembo tega zakona. Ker trenutno tudi ni jasno, ali obstajajo
               sorodni primeri, Socialni demokrati ocenjujemo, da je nujno in koristno, da sistemsko
               na zakonski ravni uredimo tudi vse druge morebitne primere tovrstnih situacij, kjer
               ceste istočasno potekajo po ozemljih dveh sosednjih držav.</p>
               <p>Zato bomo Socialni demokrati predlog spremembe Zakona o cestah podprli. Hvala lepa.
            </p>
            </sp>
            <sp xml:id="SDZ7-Redna-09-2015-06-18.sp133">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Združena levica, zanjo Violeta Tomić.</p>
            </sp>
            <sp xml:id="SDZ7-Redna-09-2015-06-18.sp134">

               <speaker>VIOLETA TOMIĆ (PS ZL):</speaker>

               <p>Spoštovana predsedujoča, spoštovani kolegice in kolegi!</p>
               <p>Predlog zakona o dopolnitvah Zakona o cestah je ena tistih na žalost vedno redkejših
               točk, kjer se stališča Poslanske skupine Združena levica in vlade Mira Cerarja
               ujemajo. To, da nekatere ceste, kot je denimo tako imenovana vinska cesta na meji z
               Avstrijo, ceste, ki so prosto dostopne in očitno opravljajo javno funkcijo, v
               Sloveniji kot javne niso kategorizirane le zato, ker so kategorizirane že v drugi
               državi, je nedopustna pravna praznina, ki jo je treba čim prej odpraviti. Kot kaže
               ravno primer vinske ceste, je brez tega nemogoče urediti stvarne pravice v zvezi s
               takšnimi cestami, predvsem pa je to pogoj, da začne tudi za te ceste veljati prometna
               in infrastrukturna ureditev, kakršna velja za ceste, ki so v Sloveniji že
               kategorizirane kot javne. V Poslanski skupini Združena levica pa obžalujemo, da vlada
               Mira Cerarja in njene predhodnice te pravne praznine niso odpravile že precej prej.
               Vsekakor pa bi morale to narediti, preden smo zašli tako daleč, da moramo lastniku
               zemljišča, po katerem teče del vinske ceste, plačevati dnevno kazen v višini 500
               evrov, skupno pa morda celo do 300 tisoč evrov.</p>
               <p>Ker takšne ceste v Sloveniji niso kategorizirane kot javne, pa lahko prihaja tudi do
               situacij, kakršna je ta v primeru vinske ceste, ko zasebniki grozijo z ustavitvijo
               prometa, včasih pa grožnje s postavitvijo raznih fizičnih ovir tudi uresničijo. To ni
               neugodno le za uporabnike teh cest, ampak tudi za ugled države, saj ta zato ne more
               uresničevati obveznosti, ki ji jih nalagajo mednarodne pogodbe. Vseeno pa upamo, da
               volja vlade Mira Cerarja po priznanju položaja javnega dobrega za vso prometno
               infrastrukturo, ki to tudi dejansko je, nakazuje, da bo enako priznala tudi vsej
               drugi infrastrukturi. Ne le javno zdravstvo in šolstvo, tudi podjetja in banke, ki
               jih zdaj prodajamo, so nujno potrebno ožilje naše družbe in gospodarstva. Kaj če se,
               tako kot omenjeni lastnik zemljišča, po katerem teče del vinske ceste, novi lastnik
               Telekoma Slovenije odloči, da bo ustavil pretok podatkov po kablih, ki so zdaj prav
               tako v njegovi lasti? Ali pa da, na primer, podjetje neha tehnološko razvijati? In
               kaj če se sistemske banke po novem v zasebni lasti odločijo, da bodo zaradi tega ali
               drugega poslovnega razloga dokončno prenehale kreditirati naše gospodarstvo?</p>
               <p>Nesrečni primer vinske ceste se na prvi pogled morda zdi banalen, ampak nas lahko
               nauči pomembno splošno lekcijo. Javno dobro moramo, če ga želimo obvarovati pred
               muhami in interesi zasebnikov, spraviti pod javni nadzor. V Poslanski skupini
               Združena levica se strinjamo z vlado Mira Cerarja, da v primeru cestne infrastrukture
               to pomeni razširitev definicije javne ceste tudi na ceste, ki si jih delimo z drugimi
               državami. Opozarjamo pa, da javno dobro in nujna infrastruktura danes nista le beton
               in železo, ampak so to tudi sistemske banke, Telekom Slovenije in druga ključna
               podjetja. Zavoljo vseh prebivalcev te države upamo, da se bo Vlada te lekcije
               naučila, preden bo spet prepozno, škoda pa bo tokrat precej večja. Hvala.</p>
            </sp>
            <sp xml:id="SDZ7-Redna-09-2015-06-18.sp135">

               <speaker>PODPREDSEDNICA MAG. BOJANA MURŠIČ:</speaker>

               <p>Končali smo s predstavitvijo stališč poslanskih skupin.</p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               zaključujem drugo obravnavo predloga zakona. Odločanje o predlogu zakona bomo v
               skladu s časovnim potekom seje opravili danes v okviru glasovanj, eno uro po
               prekinjeni 12. točke dnevnega reda. S tem prekinjam to točko dnevnega reda.</p>
               <p>Prehajamo na <title xml:id="SDZ7-Redna-09-2015-06-18.title6">12. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O ZBIRKAH PODATKOV S PODROČJA ZDRAVSTVENEGA
                  VARSTVA V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade gospe Nini
               Pirnat, državni sekretarki.</p>
            </sp>
            <sp xml:id="SDZ7-Redna-09-2015-06-18.sp136">

               <speaker>NINA PIRNAT:</speaker>

               <p>Hvala lepa. Spoštovani poslanci in poslanke!</p>
               <p>Sprejetje Predloga zakona o spremembah in dopolnitvah Zakona o zbirkah podatkov s
               področja zdravstvenega varstva poteka po rednem postopku. Na pobudo poslancev je bila
               konec aprila opravljena splošna razprava o nekaterih ključnih vprašanjih zakona.
               Nadalje je na predlog zakona podala mnenje Zakonodajno-pravna služba Državnega zbora.
               Na podlagi tega mnenja so bili pripravljeni amandmaji, ki so bili na Odboru za
               zdravstvo sprejeti in so v celoti sledili mnenju Zakonodajno-pravne službe Državnega
               zbora. Predlog navedenega zakona, kot smo že večkrat pojasnili, se v svojem bistvenem
               delu nanaša na zagotovitev pravnih podlag, s katerimi se omogoča elektronizacija
               procesov v zdravstvu: eRecept, eNaročanje, uporaba interoperabilne hrbtenice, uporaba
               mnogih produktov, ki smo jih tekom projekta ustvarili. S tem se omogoča odpravljanje
               administrativnih ovir pri izvajalcih zdravstvene dejavnosti in odpravljanje
               administrativnih ovir pri pacientu.</p>
               <p>Predlog zakona se nanaša tudi na druge vsebinske dopolnitve in spremembe, ki so
               posledica uskladitve z drugimi zakoni, ter pomeni tudi delni prenos Direktive o
               uveljavljanju pravic pacientov pri čezmejnem zdravstvenem varstvu. Predlog zakona
               tako uvaja pravne podlage za eZdravje na način, da uvaja elektronsko poslovanje v
               zdravstvu na nacionalni ravni in devet novih zbirk podatkov s področja zdravstva.
               Uporabo elektronskih storitev eZdravje je treba v najkrajšem možnem času razširiti na
               nacionalni nivo, da jih bodo uporabljali vsi izvajalci zdravstvene dejavnosti.
               Predlagani zakon bo z določitvijo pravnih podlag to omogočil, pri tem pa zagotovil
               jasno opredeljeno zbiranje in obdelavo podatkov v zbirkah podatkov eZdravja in
               omogočil elektronsko izvajanje storitev eZdravja na nacionalni ravni kot običajen
               način dela v zdravstvu. To nam bo omogočilo, da bomo ujeli tudi korak z drugimi
               evropskimi državami, ki nas v razvoju na tem področju krepko prehitevajo. Ker na
               predlog zakona ni vloženih amandmajev, skladno s prvim odstavkom 138. člena
               Poslovnika Državnega zbora predlagamo, da se na današnji seji opravi tudi tretjo
               obravnavo predloga zakona. Hvala lepa.</p>
            </sp>
            <sp xml:id="SDZ7-Redna-09-2015-06-18.sp137">

               <speaker>PODPREDSEDNICA MAG. BOJANA MURŠIČ:</speaker>

               <p>Predlog zakonaje obravnaval Odbor za zdravstvo kot matično delovno telo. Za
               predstavitev poročila odbora dajem besedo predsedniku gospodu Tomažu Gantarju.</p>
            </sp>
            <sp xml:id="SDZ7-Redna-09-2015-06-18.sp138">

               <speaker>TOMAŽ GANTAR (PS DeSUS):</speaker>

               <p> Hvala za besedo, podpredsednica. Spoštovani prisotni!</p>
               <p>Odbor za zdravstvo je na svoji 5. redni seji 28. 5. kot matično delovno telo
               obravnaval Predlog zakona o spremembah in dopolnitvah Zakona o zbirkah podatkov s
               področja zdravstvenega varstva, ki ga je Državnemu zboru v obravnavo in sprejetje
               predložila Vlada. Odbor se je seznanil z naslednjim gradivom: predlogom zakona,
               mnenjem Zakonodajno-pravne službe ter mnenjem Komisije Državnega sveta za socialno
               varstvo, delo, zdravstvo in invalide. K predlogu zakona so v poslovniško določenem
               roku amandmaje vložile poslanske skupine SMC, Desus in SD k 1., 2., 3., 7., 8., 9.
               členu, za novi 9.a člen ter k 11., 12. in 13. členu. Predstavnica predlagatelja,
               državna sekretarka gospa Nina Pirnat, je v dopolnilni obrazložitvi predstavila
               poglavitne rešitve predloga zakona, katerega temeljni cilj je zagotovitev delovanja
               in uporabe sodobnega sistema informacijske tehnologije in zagotavljanja informacijske
               varnosti za storitve eZdravja, ki jih je treba vpeljati na nacionalni ravni.</p>
               <p>Informatizacija v zdravstvu zahteva nekaj nujnih posebnih določb ter jasna pravila
               igre za vse vpletene, in sicer nacionalne institucije, zdravstvene zavarovalnice,
               izvajalce zdravstvenega varstva, dobavitelje, paciente, nevladne organizacije in
               druge. Predlog zakona bo tako omogočil pravno podlago za kakovostno, prijazno in
               učinkovito poslovanje v zdravstvu preko storitev eZdravja. Predstavnica
               Zakonodajno-pravne službe mag. Sonja Bien Karlovšek je predstavila mnenje in
               povedala, da so pripombe njihove službe z vloženimi amandmaji koalicijskih poslanskih
               skupin v pretežni meri upoštevane. Mnenje Komisije Državnega sveta za socialno
               varstvo, delo, zdravstvo in invalide je predstavil podpredsednik gospod Tomaž Horvat.
               Poudaril je, da komisija predlog zakona podpira in pričakuje pozitivne učinke tako na
               strani uporabnikov sistema zdravstvenega varstva kot tudi izvajalcev zdravstvene
               dejavnosti.</p>
               <p>Komisija se je ob obravnavi predloga zakona seznanila tudi s stališčem Nacionalnega
               inštituta za javno zdravje, ki je bil v pripravo novele zakona aktivno vključen.
               Komisija se je seznanila tudi z mnenjem informacijskega pooblaščenca, ki je prav tako
               aktivno sodeloval pri pripravi novele zakona. Razprave k predlogu zakona ni bilo.
               Odbor je sprejel prej naštete amandmaje poslanskih skupin in v skladu s 128. členom
               Poslovnika Državnega zbora glasoval o vseh členih predloga zakona skupaj in jih
               sprejel. Glede na sprejete amandmaje je na podlagi prvega odstavka 133. člena
               Poslovnika Državnega zbora pripravljeno besedilo dopolnjenega predloga zakona, v
               katerem so vključeni sprejeti amandmaji. Dopolnjeni predlog zakona je sestavni del
               tega poročila. Hvala.</p>
            </sp>
            <sp xml:id="SDZ7-Redna-09-2015-06-18.sp139">

               <speaker>PODPREDSEDNICA MAG. BOJANA MURŠIČ:</speaker>

               <p>Ker je zbor na 7. seji opravil splošno razpravo o predlogu zakona, predstavitev
               stališč poslanskih skupin ni možna. Ker amandmaji k dopolnjenemu predlogu zakona niso
               bili vloženi, zaključujem drugo obravnavo predloga zakona. Glasovanje o predlogu
               zakona bomo opravili v skladu s časovnim potekom seje zbora, čez eno uro v okviru
               glasovanj. S tem prekinjam to točko dnevnega reda.</p>
               <p>Prekinjam tudi 9. sejo Državnega zbora, ki jo bomo z glasovanji nadaljevali ob 14.35.
               Članice in člane Mandatno-volilne komisije obveščam, da se bo seja komisije začela
               čez pet minut v velikem salonu na Šubičevi ulici.</p>
               <stage xml:id="SDZ7-Redna-09-2015-06-18.stage9">(Seja je bila prekinjena ob 13.35 in se je nadaljevala ob 14.35.)</stage>
            </sp>
            <sp xml:id="SDZ7-Redna-09-2015-06-18.sp140">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo Državnega zbora.</p>
               <p>Prehajamo na glasovanja Državnega zbora o predlogih odločitev. Poslanke in poslance
               prosim, da preverijo delovanje glasovalnih naprav. <title xml:id="SDZ7-Redna-09-2015-06-18.title7">Nadaljujemo s prekinjeno 2.
                  točko dnevnega reda, to je z obravnavo Predloga zakona o spremembah in dopolnitvah
                  Zakona o izvrševanju proračunov Republike Slovenije za leti 2014 in 2015 v okviru
                  nujnega postopka.</title>
               </p>
               <p>Nadaljujemo z drugo obravnavo,to je z odločanjem o vloženem amandmaju, ki ga bomo
               opravili na podlagi pregleda vloženega amandmaja z dne 18. 6. 2015, ki je objavljen
               na e-klopi.</p>
               <p>Prehajamo na odločanje o amandmaju Poslanske skupine Združena levica k 6. členu.</p>
               <p>Obrazložitev glasu v imenu Poslanske skupine Združena levica, Luka Mesec.</p>
            </sp>
            <sp xml:id="SDZ7-Redna-09-2015-06-18.sp141">

               <speaker>LUKA MESEC (PS ZL):</speaker>

               <p>Hvala za besedo, gospod predsednik. Spoštovani kolegice in kolegi!</p>
               <p>Naš amandma k ZIPRS je zelo preprost. Odločitev glede tega je enostavna – ali želimo
               živeti v državi, v kateri lahko osem menedžerjev v nadzornem svetu in upravi SDH
               odloča o porabljanju proračunskih sredstev, ali želimo živeti v državi, kjer o tem
               odločajo demokratično voljeni organi. Mi smo se opredelili za drugo opcijo, zato
               predlagamo ta amandma. Vladni predlog, ki ga imamo na mizi, namreč Slovenskemu
               državnemu holdingu prepušča avtonomno odločitev, koliko proračunskih sredstev se bo
               porabilo za nakup novih deležev in dokapitalizacijo obstoječih državnih podjetij. Res
               je, da bo to veljalo samo do sprejetja strategije upravljanja, se pravi, da gre za
               prehodno obdobje, ampak sprejetje se lahko zavleče. In glede na to, kakšen predlog
               imamo na mizi, upam, da bo to prehodno obdobje trajalo še dolgo, ker je tudi
               strategija, mislim da, za kar velik del poslancev tukaj nesprejemljiva.</p>
               <p>Pri našem amandmaju pa gre izključno za to, da se ureditev, ki bo skladno s 30.
               členom Zakona o SDH veljala po sprejetju strategije, razširi tudi na čas, ko še
               nimamo veljavne strategije upravljanja. 30. člen tega zakona namreč določa, da mora k
               načrtu upravljanja, ki zajema tudi pridobivanje novih deležev v lasti države, podati
               soglasje vlada na predlog finančnega ministra. V tem postopku mora torej vlada nujno
               preveriti, ali je naložba smotrna, in to je njena ustavna dolžnost, ki je ne more
               prelagati na nek tehnokratski organ, kot je SDH, in je ne morejo odpraviti nobene
               smernice SDH. To je vsebina tega amandmaja, torej da se tisto, kar bo veljalo po
               sprejetju strategije, prenese tudi na prehodno obdobje in se s tem zagotovi
               demokratično kontrolo nad porabljanjem proračunskih sredstev. Zato vam kljub temu, da
               že več tednov govorimo o tem amandmaju, še enkrat polagam na srce, da to zadevo
               podprete. V Združeni levici jo seveda bomo.</p>
            </sp>
            <sp xml:id="SDZ7-Redna-09-2015-06-18.sp142">

               <speaker>PREDSEDNIK DR. MILAN BRGLEZ:</speaker>

               <p>Glasujemo o amandmaju.</p>
               <p>Glasujemo. Navzočih je 80 poslank in poslancev, za je glasovalo 10, proti 70.</p>
               <p><stage xml:id="SDZ7-Redna-09-2015-06-18.stage10">(Za je glasovalo 10.)</stage> <stage xml:id="SDZ7-Redna-09-2015-06-18.stage11">(Proti 70.)</stage></p>
               <p>Ugotavljam, da amandma ni sprejet.</p>
               <p>Končali smo glasovanje o amandmaju in drugo obravnavo predloga zakona v okviru
               nujnega postopka.</p>
               <p>Prehajamo na tretjo obravnavopredloga zakona. Ker v drugi obravnavi predlagani
               amandma ni bil sprejet, prehajamo na odločanje o predlogu zakona. Obveščam vas, da me
               Zakonodajno-pravna služba oziroma Vlada nista opozorili, da bi bil zaradi amandmajev,
               sprejetih na matičnem delovnem telesu, predlog zakona neusklajen.</p>
               <p>Glasujemo. Navzočih je 83 poslank in poslancev, za je glasovalo 62, proti nihče.</p>
               <p><stage xml:id="SDZ7-Redna-09-2015-06-18.stage12">(Za je glasovalo 62.)</stage> <stage xml:id="SDZ7-Redna-09-2015-06-18.stage13">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title xml:id="SDZ7-Redna-09-2015-06-18.title8">Nadaljujemo s prekinjeno 10. točko dnevnega reda, to je z drugo obravnavo Predloga
                  zakona o enkratnem odpisu dolgov v okviru rednega postopka</title>
               </p>
               <p>Prehajamo na odločanje o naslednjem predlogu sklepa: Predlog zakona o enkratnem
               odpisu dolgov ni primeren za nadaljnjo obravnavo.</p>
               <p>Obrazložitev glasu v imenu Poslanske skupine Združena levica, Luka Mesec.</p>
            </sp>
            <sp xml:id="SDZ7-Redna-09-2015-06-18.sp143">

               <speaker>LUKA MESEC (PS ZL):</speaker>

               <p>Hvala za besedo.</p>
               <p>Pri tej zadevi je stvar zelo preprosta. V Združeni levici smo predlagali zakon o
               enkratnem odpisu dolgov, ki je bil na nedemokratičen način popolnoma arbitrarno
               izločen iz razprave, preden se je ta sploh začela na Odboru za finance in monetarno
               politiko. Tukaj zdaj odločamo tudi o tem, ali je bilo to dejanje legitimno ali ni
               bilo legitimno. Predsednik Državnega zbora in Komisija za poslovnik sta se strinjala,
               da so taka dejanja nesprejemljiva in v nasprotju z vsemi demokratičnimi standardi.
               Zato pozivam tudi tiste poslance, ki se morda ne strinjate s samo vsebino, da s
               svojim glasom danes pokažete, da se ne strinjate s takim načinom postopanja koalicije
               proti opozicijskim predlogom. Hvala.</p>
               <p>Mi bomo seveda glasovali proti izločitvi.</p>
            </sp>
            <sp xml:id="SDZ7-Redna-09-2015-06-18.sp144">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu, Matjaž Hanžek.</p>
            </sp>
            <sp xml:id="SDZ7-Redna-09-2015-06-18.sp145">

               <speaker>MATJAŽ HANŽEK (PS ZL):</speaker>

               <p>Hvala, predsednik.</p>
               <p>Odnos do neenakosti, revščine ostalih skupin ljudi, ki v družbi nimajo dovolj moči,
               da bi narekovali državno politiko, kot to lahko počnejo posamezni neoliberalni
               lobiji, spremljam že desetletja, dolga leta kot sociolog, pisec desetin prispevkov v
               strokovnih in poljudnih časopisih, medijih, strokovnjak za vprašanja družbenega
               razvoja, šest let kot varuh človekovih pravic, zdaj kot poslanec v Državnem zboru. In
               s kakršnimikoli očmi ali s kateregakoli zornega kota pogledam, vidim enako sliko. Ko
               gre za poskus pomagati izključenim, oblasti pokažejo izjemno inovativnost pri iskanju
               ovir. Vedno se strinjajo, da je revnim treba pomagati, vendar vedno od nekod prileti
               ampak – ampak rešitev ni celovita, ampak zakon tega ne omogoča, ampak paziti je
               treba, da ne bo kak nebodigatreba dobil kakšen cent preveč in podobno. In z njim
               globoko sočustvujejo. Ko pa gre za izkoriščevalce, za tiste, ki delavcem ne plačujejo
               prispevkov, ne dajejo plač in podobno, pa se ponovno najde množica ovir, da se tega
               ne da preprečiti. Mary Wollstonecraft je pred koncem 18. stoletja napisala knjigo
               Zagovor pravic ženske in je rekla Ne potrebujemo miloščine, potrebujemo pravičnost.
               Po 250 letih to še vedno obstaja.</p>
               <p>Seveda bom glasoval proti. Hvala.</p>
            </sp>
            <sp xml:id="SDZ7-Redna-09-2015-06-18.sp146">

               <speaker>PREDSEDNIK DR. MILAN BRGLEZ:</speaker>

               <p>Glasujemo o sklepu.</p>
               <p>Glasujemo. Navzočih je 82 poslank in poslancev, za je glasovalo 69, proti 6.</p>
               <p><stage xml:id="SDZ7-Redna-09-2015-06-18.stage14">(Za je glasovalo 69.)</stage> <stage xml:id="SDZ7-Redna-09-2015-06-18.stage15">(Proti 6.)</stage></p>
               <p>Ugotavljam, da je zbor sklep sprejel, zato je zakonodajni postopek o predlogu zakona
               končan. S tem zaključujem to točko dnevnega reda. <title xml:id="SDZ7-Redna-09-2015-06-18.title9">Nadaljujemo s prekinjeno 4.
                  točko dnevnega reda, to je z obravnavo Predloga zakona o podaljšanju prehodnega
                  obdobja na področju prostega gibanja državljanov Republike Hrvaške in njihovih
                  družinskih članov v okviru nujnega postopka.</title>
               </p>
               <p>Nadaljujemo z drugo obravnavo, to je z odločanjem o vloženem amandmaju, ki ga bomo
               opravili na podlagi pregleda vloženega amandmaja z dne 18. 6. 2015, ki je objavljen
               na e-klopi.</p>
               <p>Prehajamo na odločanje o amandmaju Poslanske skupine Združena levica k 2. členu.</p>
               <p>Obrazložitev glasu v imenu Poslanske skupine Združena levica, dr. Franc Trček.</p>
            </sp>
            <sp xml:id="SDZ7-Redna-09-2015-06-18.sp147">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Po glasovanju, ki se je ravnokar odvilo, pri čemer je problem revščine v Sloveniji
               očitno za večino v tem parlamentu poslovniško vprašanje, mene in Združene levice ne
               čudi odnos do te točke dnevnega reda, kjer se posluša omejevati zaposlovanje hrvaških
               državljanov. Tega v Združeni levici ne podpiramo, smo že navedli zakaj. Lahko bi
               govoril o načelu vzajemnosti, lahko bi govoril o malo bolj pametni diplomaciji in
               tako naprej, ampak tu moram obrazložiti amandma k 2. členu. Pri amandmaju k 2. členu
               gre za to, da razširjamo polje teh upravičencev, ki bi dobili zaposlitev ter so
               hrvaški državljani in so v zadnjih dveh letih končali šolanje v Sloveniji, s tistih z
               visoko izobrazbo tudi na tiste s srednjo ali poklicno izobrazbo. Na sami seji
               matičnega odbora sem hotel dobiti odgovore izvršilne oblasti glede tega. Govorimo o
               gospodarstvu, govorimo o reindustrializaciji, ampak očitno gospoda, ki tam vrtijo te
               podatke, ne vedo, da nam primanjkuje, na primer, visoko usposobljenih varilcev in
               tako naprej. Sočasno gre pa za neko meglo in umetno strašenje ljudi. Navsezadnje je
               dandanes napotenih delavcev iz Hrvaške v Slovenijo malo čez 4 tisoč ljudi.
               Slovenskega trga dela ne ogrožajo ti hrvaški delavci ali morebitni hrvaški delavci,
               ki jih bomo potrebovali. Ogrožajo jih politike in politiki zadnjega desetletja. Upam,
               da boste ta amandma podprli. Hvala za besedo.</p>
            </sp>
            <sp xml:id="SDZ7-Redna-09-2015-06-18.sp148">

               <speaker>PREDSEDNIK DR. MILAN BRGLEZ:</speaker>

               <p>Glasujemo o amandmaju.</p>
               <p>Glasujemo. Navzočih je 82 poslank in poslancev, za je glasovalo 11, proti 69.</p>
               <p><stage xml:id="SDZ7-Redna-09-2015-06-18.stage16">(Za je glasovalo 11.)</stage> <stage xml:id="SDZ7-Redna-09-2015-06-18.stage17">(Proti 69.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmaju in z drugo obravnavo predloga zakona v okviru
               nujnega postopka.</p>
               <p>Prehajamo na tretjo obravnavopredloga zakona. Ker v drugi obravnavi predlagani
               amandma ni bil sprejet, prehajamo na odločanje o predlogu zakona. Obveščam vas, da me
               Zakonodajno-pravna služba oziroma Vlada nista opozorili, da bi bil zaradi amandmajev,
               sprejetih na matičnem delovnem telesu, predlog zakona neusklajen.</p>
               <p>Obrazložitev glasu v imenu Poslanske skupine Združena levica, Matjaž Hanžek.</p>
            </sp>
            <sp xml:id="SDZ7-Redna-09-2015-06-18.sp149">

               <speaker>MATJAŽ HANŽEK (PS ZL):</speaker>

               <p>Hvala lepa.</p>
               <p>V Združeni levici zakona ne bomo podprli, ker je ekonomsko neutemeljen in politično
               nepravičen. Brezposelnost ni posledica priseljevanja, ampak splošne krize, ki ji
               pridno pomagajo evropske in slovenske institucije. Neverjetno je, da ista vlada brani
               slovenske delavce pred hrvaškimi delavci, ni pa jih ubranila pred hrvaškimi tajkuni.
               Skupaj z vašimi predhodniki ste mirno gledali, kako je bila obglavljena celotna
               živilskopredelovalna veriga v Sloveniji s prodajo Mercatorja, Droge, Laškega in
               nazadnje Žita. Med samo sejo smo bili obveščeni, da naj bi Nemčija odpravila omejitve
               zaposlovanja za hrvaške državljane. Tega podatka Vlada in koalicija nista upoštevali,
               je pa relevanten za sprejemanje tega zakona. Nemčija je namreč daleč največji cilj
               hrvaških državljanov, ker so plače za primerljiva dela bistveno višje kot v
               Sloveniji. Zato lahko pričakujemo, da se bo velik del tistih hrvaških državljanov, ki
               bi iskali delo v Sloveniji, preusmeril v Nemčijo. Zato je še manj razlogov za
               verjetje, da bi odprava omejitev v Sloveniji destabilizirala trg dela. Ta nova
               okoliščina je še en razlog, zakaj zakona ne bomo podprli, pričakovali pa bi, da bi jo
               pri glasovanju upoštevala tudi koalicija. Hvala lepa.</p>
            </sp>
            <sp xml:id="SDZ7-Redna-09-2015-06-18.sp150">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Zavezništvo, mag. Mirjam Bon Klanjšček.
            </p>
            </sp>
            <sp xml:id="SDZ7-Redna-09-2015-06-18.sp151">

               <speaker>MAG. MIRJAM BON KLANJŠČEK (PS ZaAB):</speaker>

               <p>Hvala lepa.</p>
               <p>Vlada in ministrstvo za delo nas k sprejetju zakona o podaljšanju prehodnega obdobja
               za državljane Hrvaške pozivata zaradi nujnosti zaščite slovenskega trga dela in tako
               zaščite 120 tisoč brezposelnih. Celo tako zelo naj bi bil slovenski trg ogrožen, da
               se zakon sprejema po nujnem postopku. Hrvaški delavci naj bi torej posegali predvsem
               po delovnih mestih, za katere je zahtevana nižja stopnja izobrazbe, v Sloveniji pa je
               prav ta skupina brezposelnih najbolj problematična.</p>
               <p>Spoštovani! Nemčija je prav ta teden sprejela odločitev o tem, da za hrvaške delavce
               ne bo podaljševala prehodnega obdobja. Zaradi te odločitve pričakujejo, da bodo vsako
               leto uspeli privabiti okoli 10 tisoč hrvaških delavcev. 10 tisoč je več, kot je bilo
               novih zaposlitev v celem letu na območju Slovenije. In kot nam je znano, v Nemčiji
               najlažje najdejo zaposlitve prav delavci z nižjo stopnjo izobrazbe. To je podatek, ki
               negira vse vladne argumente, ki ste jih kolegice in kolegi vse prehitro sprejeli za
               suho zlato. Kot kaže, v Sloveniji še dolgo ne bomo sposobni pogledati preko naših
               meja. Žal, saj največ izgublja prav Slovenija.</p>
               <p>V Poslanski skupini Zavezništvo predloga zakona ne bomo podprli, saj, kot izhaja iz
               pojasnila, je nepotreben.</p>
            </sp>
            <sp xml:id="SDZ7-Redna-09-2015-06-18.sp152">

               <speaker>PREDSEDNIK DR. MILAN BRGLEZ:</speaker>

               <p>Glasujemo o zakonu.</p>
               <p>Glasujemo. Navzočih je 79 poslank in poslancev, za je glasovalo 69, proti 8.</p>
               <p><stage xml:id="SDZ7-Redna-09-2015-06-18.stage18">(Za je glasovalo 69.)</stage> <stage xml:id="SDZ7-Redna-09-2015-06-18.stage19">(Proti 8.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title xml:id="SDZ7-Redna-09-2015-06-18.title10">Nadaljujemo s prekinjeno 5. točko dnevnega reda, to je z obravnavo Predloga zakona o spremembi
                  Zakona o spremembah in dopolnitvah Zakona o organizaciji in financiranju vzgoje in
                  izobraževanja v okviru nujnega postopka.</title>
               </p>
               <p>Prehajamo na tretjo obravnavopredloga zakona. Ker k predlogu zakona matično delovno
               telo ni sprejelo nobenega amandmaja, amandmajev na seji zbora ni bilo možno vlagati,
               zato prehajamo na odločanje o predlogu zakona.</p>
               <p>Glasujemo. Navzočih je 81 poslank in poslancev, za je glasovalo 66, proti 15.</p>
               <p><stage xml:id="SDZ7-Redna-09-2015-06-18.stage20">(Za je glasovalo 66.)</stage> <stage xml:id="SDZ7-Redna-09-2015-06-18.stage21">(Proti 15.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title xml:id="SDZ7-Redna-09-2015-06-18.title11">Nadaljujemo s prekinjeno 7. točko dnevnega reda, to je z obravnavo Predloga zakona o
                  dopolnitvah Zakona o cestah v okviru nujnega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na tretjo obravnavopredloga zakona, to je na odločanje o predlogu zakona.
               Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 81 poslank in poslancev, za je glasovalo 81, proti nihče.</p>
               <p><stage xml:id="SDZ7-Redna-09-2015-06-18.stage22">(Za je glasovalo 81.)</stage> <stage xml:id="SDZ7-Redna-09-2015-06-18.stage23">(Proti nihče.)</stage></p>
               <p>Ugotavljam, da je zakon soglasno sprejet. S tem zaključujem to točko dnevnega reda.
                  <title xml:id="SDZ7-Redna-09-2015-06-18.title12">Nadaljujemo s prekinjeno 12. točko dnevnega reda, to je s tretjo obravnavo
                  Predloga zakona o spremembah in dopolnitvah Zakona o zbirkah podatkov s področja
                  zdravstvenega varstva v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 81 poslank in poslancev, za je glasovalo 62, proti nihče.</p>
               <p><stage xml:id="SDZ7-Redna-09-2015-06-18.stage24">(Za je glasovalo 62.)</stage> <stage xml:id="SDZ7-Redna-09-2015-06-18.stage25">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title xml:id="SDZ7-Redna-09-2015-06-18.title13">22. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI TRGOVINSKEGA SPORAZUMA MED EVROPSKO UNIJO IN NJENIMI DRŽAVAMI
                  ČLANICAMI NA ENI STRANI TER KOLUMBIJO IN PERUJEM NA DRUGI STRANI.</title>
               </p>
               <p>Predlog zakona je v obravnavo zboru predložila Vlada. Predlog zakona je obravnaval
               Odbor za zunanjo politiko kot matično delovno telo, ki je zboru pisno poročal.
               Prijavljenih k razpravi ni. Ker matično delovno telo v okviru druge obravnave ni
               sprejelo nobenega amandmaja, amandmajev na seji zbora ni možno vlagati, zato
               prehajamo na odločanje o predlogu zakona.</p>
               <p>Glasujemo. Navzočih je 81 poslank in poslancev, za je glasovalo 75, proti 5.</p>
               <p><stage xml:id="SDZ7-Redna-09-2015-06-18.stage26">(Za je glasovalo 75.)</stage> <stage xml:id="SDZ7-Redna-09-2015-06-18.stage27">(Proti 5.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title xml:id="SDZ7-Redna-09-2015-06-18.title14">23. TOČKO DNEVNEGA REDA, TO JE NA MANDATNO-VOLILNE ZADEVE.</title>
               </p>
               <p>Prehajamo na obravnavo <title xml:id="SDZ7-Redna-09-2015-06-18.title15">Kandidatne liste za člane Sodnega sveta</title>. Predsednik
               Republike Slovenije gospod Borut Pahor je na podlagi 131. člena Ustave Republike
               Slovenije in prvega odstavka 21. člena Zakona o sodiščih z dopisom z dne 29. maja
               2015 Državnemu zboru posredoval Kandidatno listo za člane Sodnega sveta s predlogom,
               da izvoli dva člana izmed štirih predlaganih kandidatov. Ti so: gospa Nataša Erjavec,
               dr. Vid Jakulin, gospa Maja Praviček in dr. Grega Strban.</p>
               <p>Za dopolnilno obrazložitev kandidatne liste dajem besedo predstavnici urada
               predsednika republike gospe Nataši Kovač.</p>
            </sp>
            <sp xml:id="SDZ7-Redna-09-2015-06-18.sp153">

               <speaker>NATAŠA KOVAČ:</speaker>

               <p>Spoštovani predsednik, hvala lepa. Spoštovani poslanke in poslanci!</p>
               <p>Predsednik republike je na podlagi obvestila predsednika Državnega zbora o volitvah
               članov Sodnega sveta na podlagi Ustave in zakona oblikoval kandidatno listo štirih
               kandidatk in kandidatov za dva člana Sodnega sveta. Na kandidatno listo je, kot je
               bilo že rečeno, uvrstil gospo Natašo Erjavec, prof. dr. Vida Jakulina, gospo Majo
               Praviček in prof. dr. Grega Strbana. Predsednik republike ocenjuje, da so vsi
               predlagani kandidati in kandidatke taki, da izpolnjujejo visoke strokovne kriterije
               za opravljanje te pomembne funkcije in tudi, da ustrezno predstavljajo zastopanost
               uglednih pravnih strokovnjakov, kot to določa Ustava Republike Slovenije.</p>
               <p>Nataša Erjavec je univerzitetna diplomirana pravnica s pravosodnim izpitom, od leta
               2001 notarka v Ljubljani, pred tem zaposlena na Višjem sodišču v Ljubljani kot
               notarska namestnica. Opravila je izpit za mediatorko v okviru Društva mediatorjev
               Slovenije in deluje kot mediatorka pri Višjem sodišču v Ljubljani. Aktivno sodeluje
               pri Notarski zbornici Slovenije in njenih organih. Trenutno je tretji mandat članica
               izvršnega odbora Notarske zbornice in podpredsednica te zbornice. Objavila je več
               strokovnih pravnih člankov in kot predavateljica redno sodeluje na raznih strokovnih
               srečanjih in posvetih.</p>
               <p>Drugi kandidat, prof. dr. Vid Jakulin, doktor pravnih znanosti, redni profesor na
               Pravni fakulteti Univerze v Ljubljani, nosilec predmetov Kazensko pravo in
               Gospodarsko kazensko pravo. Poleg tega je nosilec predmetov Kazensko materialno pravo
               in Kazensko procesno pravo na podiplomskem študiju Filozofske fakultete v Ljubljani.
               Vključen je v raziskovalne in strokovne dejavnosti zunaj fakultete, bil je član
               skupine strokovnjakov, ki je pripravila delovno besedilo Kazenskega zakonika
               Republike Slovenije. Kot ekspert Sveta Evrope in Evropske unije za kazensko in
               gospodarsko pravo sodeluje v pomembnih projektih obeh evropskih institucij. Enkrat je
               že bil član Sodnega sveta, in sicer izvoljen v letu 1999. Aktiven je tudi v številnih
               strokovnih društvih in bil je tudi predstojnik Katedre za kazensko pravo na Pravni
               fakulteti Univerze v Ljubljani.</p>
               <p>Maja Praviček je univerzitetna diplomirana pravnica s pravosodnim izpitom, od leta
               2008 odvetnica v Mariboru. Pred tem je bila strokovna sodelavka na sodišču, nato
               notarska kandidatka, nato okrajna sodnica Okrajnega sodišča v Mariboru, od leta 2003
               tudi predsednica tega sodišča. Njeno delovno področje obsega predvsem civilnopravno
               področje, v manjšem obsegu tudi kazenskopravno področje. Ves čas poklicnega delovanja
               se je dodatno izobraževala in med drugim opravila hospitacijo na graškem okrajnem
               sodišču. Je aktivna članica Odvetniške zbornice Slovenije in mariborskega območnega
               zbora odvetnikov.</p>
               <p>In zadnji kandidat, prof. dr. Grega Strban, doktor pravnih znanosti s pravosodnim
               izpitom, redni profesor na Pravni fakulteti Univerze v Ljubljani. Študiral in
               raziskoval je v Ljubljani, Cambridgeu, Leuvnu in Münchnu ter gostoval na drugih
               uglednih univerzah. Je nosilec predmetov Pravo socialne varnosti, Mednarodno in
               evropsko pravo socialne varnosti, sonosilec predmeta Postopek reševanja delovnih in
               socialnih sporov. Predava tudi na Fakulteti za kemijo in kemijsko tehnologijo in
               Fakulteti za socialno delo v Ljubljani. Vključen je v številne raziskovalne strokovne
               dejavnosti zunaj fakultete, je recenzent za revijo European Journal of Social
               Security in recenzent številnih drugih prispevkov. Od decembra 2013 je znanstveni
               vodja evropskega projekta FreSsco, ki ga koordinira Univerza v Gentu. Je tudi vodja
               raziskovalnega programa Vključevanje pravnega izrazja evropskega prava v slovenski
               pravni sistem. V letu 2008 je bil s strani Sodišča Evropske unije imenovan na seznam
               strokovnjakov za reševanje delovnih sporov pri Evropskem univerzitetnem inštitutu v
               Firencah, Italija. Tretje mandatno obdobje je prodekan Pravne fakultete Univerze v
               Ljubljani za gospodarske zadeve.</p>
               <p>Na podlagi presoje vseh kandidatov in vsega navedenega predsednik republike meni, da
               lahko vsi kandidati in kandidatke s svojo strokovno usposobljenostjo in izkušnjami
               upravičijo vaša visoka pričakovanja pri opravljanju funkcije člana Sodnega sveta.
               Zato predsednik Republike Slovenije Državnemu zboru predlaga, da za dve mesti članov
               Sodnega sveta izvoli dva izmed štirih predlaganih kandidatov. Hvala lepa.</p>
            </sp>
            <sp xml:id="SDZ7-Redna-09-2015-06-18.sp154">

               <speaker>PREDSEDNIK DR. MILAN BRGLEZ:</speaker>

               <p>Kandidatno listo je obravnavala Mandatno-volilna komisija kot matično delovno telo,
               ki je zboru pisno poročala. Prijavljenih k razpravi ni.</p>
               <p>Prehajamo na izvedbo glasovanja o Kandidatni listi za člane Sodnega sveta. Prvi
               odstavek 21. člena Zakona o sodiščih določa, da mora biti na kandidatni listi
               predlagano število kandidatov večje od števila članov, ki se jih voli, vendar največ
               dvakrat tolikšno, kot je število članov, ki se jih voli.</p>
               <p>V skladu z drugim odstavkom 21. člena Zakona o sodiščih o izvolitvi Državni zbor
               odloča s tajnim glasovanjem. V skladu s prvim odstavkom 92. člena Poslovnika
               Državnega zbora vodi tajno glasovanje komisija, ki jo sestavljajo predsedujoči ter
               štirje poslanci, ki jih izvoli Državni zbor. Poslanske skupine so mi že posredovale
               predloge za člane komisije, ki vodi glasovanje. To so: dr. Mitja Horvat, Poslanska
               skupina Stranke modernega centra; gospod Jan Škoberne, Poslanska skupina Socialnih
               demokratov; Miha Kordiš, Poslanska skupina Združena levica, in gospa Iva Dimic,
               Poslanska skupina Nove Slovenije – krščanskih demokratov. Član te komisije sem tudi
               sam kot predsedujoči. Pri delu komisije bo sodelovala tudi namestnica generalne
               sekretarke gospa Jerneja Bergoč.</p>
               <p>Ali kdo takemu predlogu za sestavo komisije nasprotuje? <stage xml:id="SDZ7-Redna-09-2015-06-18.stage28">(Ne.)</stage></p>
               <p>Prehajamo na odločanje o sestavi komisije.</p>
               <p>Glasujemo. Navzočih je 80 poslank in poslancev, za je glasovalo 77, proti nihče.</p>
               <p><stage xml:id="SDZ7-Redna-09-2015-06-18.stage29">(Za je glasovalo 77.)</stage> <stage xml:id="SDZ7-Redna-09-2015-06-18.stage30">(Proti nihče.)</stage></p>
               <p>Ugotavljam, da je komisija v predlagani sestavi izvoljena.</p>
               <p>V skladu s tretjim odstavkom 92. člena Poslovnika Državnega zbora bo poslankam in
               poslancem glasovnica vročena tako, da pride vsak poslanec k mizi predsedujočega in
               pove svoje ime in priimek. Glasuje se tako, da se na glasovnici obkroži številka pred
               imenom kandidata, za katerega se glasuje. Glasuje se za dva kandidata. Zato bo
               glasovnica, na kateri bosta obkroženi več kot dve številki pred imeni predlaganih
               kandidatov, neveljavna. V skladu s petim odstavkom 91. člena Poslovnika Državnega
               zbora je neveljavna tudi neizpolnjena glasovnica, neveljavna pa je tudi glasovnica,
               iz katere volja poslanca ni jasno razvidna. Če pa sta na glasovnici obkroženi dve
               številki ali manj, vendar volja poslanca pri obkroženih številkah ni jasno razvidna,
               se glasovnica šteje za veljavno, vendar samo v tistem delu, kjer je volja poslanca
               razvidna.</p>
               <p>V skladu z drugim odstavkom 196. člena Poslovnika Državnega zbora bosta izvoljena
               tista dva kandidata, za katera bo glasovala večina poslancev, ki bodo oddali veljavne
               glasovnice, in bosta dobila največje število glasov. Če pri prvem glasovanju dva
               kandidata ne bosta dobila potrebne večine, se opravi drugo glasovanje, pri katerem se
               glasuje o tolikem številu kandidatov, kolikor jih je še treba izvoliti. Pri drugem
               glasovanju se glasuje o tistih kandidatih, ki sta pri prvem glasovanju dobila največ
               glasov.</p>
               <p>Glasovali bomo v dvorani v glasovalnih kabinah. Poslanke in poslanci bomo izpolnjene
               glasovnice oddali v glasovalno skrinjico, ki bo v dvorani na mizi ob kabinah za
               glasovanje.</p>
               <p>Prehajamo na izvedbo tajnega glasovanja. Prosim poslanko in poslance, ki mi boste
               pomagali pri glasovanju, da se takoj zglasite v sobi 217, kjer boste prevzeli volilni
               material. Glasovanje se bo začelo ob 15.10 in bo trajalo do 15.25. Po končanem
               glasovanju prosim poslanko in poslance, ki mi boste pomagali pri glasovanju, da se
               zberete v sobi 217. Prekinjam to točko dnevnega reda in sejo zbora, ki jo bomo
               nadaljevali ob 15.55.</p>
               <stage xml:id="SDZ7-Redna-09-2015-06-18.stage31">(Seja je bila prekinjena ob 15.06 in se je nadaljevala ob 15.55.)</stage>
            </sp>
            <sp xml:id="SDZ7-Redna-09-2015-06-18.sp155">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Nadaljujemo sejo. Prehajamo na obravnavo prekinjene 23.a točke, to je Kandidatne
               liste za člane Sodnega sveta. Prebral bom zapisnik o ugotovitvi izida glasovanja za
               dva člana Sodnega sveta.</p>
               <p>Glasovanje je bilo v prostorih Državnega zbora dne 18. junija 2015. Razdeljenih je
               bilo 81 glasovnic. Oddanih je bilo 81 glasovnic. Neveljavnih je bilo 7 glasovnic.
               Veljavnih je bilo 74 glasovnic. Kandidati so prejeli naslednje število glasov: gospa
               Nataša Erjavec 16 glasov, dr. Vid Jakulin 24 glasov, gospa Maja Praviček 44 glasov in
               dr. Grega Strban 48 glasov. Na podlagi izida glasovanja sta bila z večino glasov
               poslancev, ki so oddali veljavne glasovnice, za člana Sodnega sveta izvoljena dr.
               Grega Strban in gospa Maja Praviček. Izvoljenima članici in članu Sodnega sveta
               čestitam in jima želim veliko uspeha pri opravljanju dolžnosti. Hkrati se zahvaljujem
               za opravljeno delo vsem članom Sodnega sveta, ki jim prihodnji mesec poteče
               mandat.</p>
               <p>Prehajamo na obravnavo <title xml:id="SDZ7-Redna-09-2015-06-18.title16">Predloga za izvolitev v sodniško funkcijo na sodniško
                  mesto okrožne sodnice na Okrožnem sodišču v Slovenj Gradcu.</title> Sodni svet je
               Državnemu zboru predložil predlog o izvolitvi gospe Silve Jančič v sodniško funkcijo,
               in sicer na sodniško mesto okrožne sodnice na Okrožnem sodišču v Slovenj Gradcu.
               Predlog je obravnavala Mandatno-volilna komisija kot matično delovno telo, ki je
               zboru pisno poročala in predložila predlog sklepa.</p>
               <p>Sledi predstavitev stališč poslanskih skupin. Besedo ima Poslanska skupina Slovenske
               demokratske stranke, zanjo dr. Vinko Gorenak.</p>
            </sp>
            <sp xml:id="SDZ7-Redna-09-2015-06-18.sp156">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Pred nami je torej izvolitev v sodniško funkcijo. Naj na začetku povem, da poslanska
               skupina ne bo podprla niti te kandidatke niti naslednje ali naslednjega. To bo
               veljalo tudi za naprej. Temeljni razlog ni v kandidatih, temeljni razlog je v
               sistemu, ki ga MVK dobro pozna in ga niste želeli akceptirati. Gre pa za eno
               vprašanje. Sodni svet je tisti, ki opravi postopke v skladu z zakonodajo in preverja
               pogoje ter vse ostalo, medtem ko je Vrhovno sodišče tisto, ki reče, češ na tem
               sodišču potrebujemo, tam pa ne potrebujemo. Problem, ki ga imamo, je ta, da v tem
               primeru in, kot kažejo izjave predsednika Sodnega sveta, tudi v bodoče ne nameravajo
               obrazložiti, zakaj nekje nekaj potrebujejo. V razmerah, ko Državni zbor nima podatkov
               o tem, da neko sodišče, recimo v Slovenj Gradcu, Kranju ali kjerkoli, potrebuje
               določene sodnike zato, ker so se, na primer, trije upokojili, na pamet govorim, ali
               pa se bodo upokojili ... To na nekem malem sodišču pomeni relativno zelo veliko
               številko in je povsem logično, da moramo v takih primerih imenovati nove sodnike.
               Vendar teh podatkov ne dobimo. Teh podatkov ne dobimo.</p>
               <p>Mi moramo torej slepo verjeti temu, kar Vrhovno sodišče razpiše. Nimamo podatkov o
               nekih kadrovskih projekcijah za pol leta, za leto, za dve leti, za pet let ali
               karkoli. Imamo pa podatek, da je sodnikov približno enkrat preveč – enkrat preveč –
               napram nekaterim drugim državam ali pa povprečjem glede na sto tisoč prebivalcev.
               Imamo primere, ko sodniki sami pišejo pisma Mandatno-volilni komisiji in pravijo
               Zaboga, nehajte imenovati nove sodnike, če pa mi nimamo kaj delati. Sodniki. To niso
               kakšne anonimke. To so sodniki, ki se podpišejo z imenom in priimkom. Mi menimo, da
               na nek način ustvarjamo krivično stanje, in menimo, da mora Mandatno-volilna komisija
               take podatke imeti, preden se odloča. Ne moremo slepo zaupati in zato, ker je Sodni
               svet, ker je Vrhovno sodišče reklo, da tam in tam rabijo toliko in toliko novih
               sodnikov, kot glasovalna mašina preprosto pritisniti na gumb. Ob tem, da vemo, da
               državljani plačujejo enkrat preveč za sodišča, in ob tem, da vemo, da imamo preveč
               sodnikov. Sodni svet ni pripravljen niti, da bi od Vrhovnega sodišča zahteval
               podatke, zakaj je tako. Mandatno-volilna komisija pa ni pripravljena, vsaj tako je
               bilo videti, da bi sama pozvala Vrhovno sodišče, da morajo obrazložiti, zakaj tukaj
               potrebujejo novega sodnika, ali pa tam.</p>
               <p>Zavedam se, da mi lahko delamo nekomu krivico. Kandidati, ki jih imamo danes pod to
               in naslednjo točko pred seboj, so lahko odlični kandidati. Eden od njih tudi je,
               glede na to, kar smo izvedeli o njem in kar je bilo povedanega o njem. Ampak ni
               mogoče hkrati pristajati na to, da imenujemo nove sodnike, pa ne vemo, kakšne
               kadrovske potrebe na nekem sodišču so in zakaj so. Kot sem že prej rekel, neko malo
               sodišče, ki ima pet, šest sodnikov, lahko pride v situacijo, ko se bodo trije
               upokojili, in je nujno, da prisluhnemo Vrhovnemu sodišču in da čim prej pride do
               novih sodnikov. Po drugi strani pa imamo primere, ko je na večjih sodiščih možno tak
               kadrovski problem rešiti s prerazporeditvami. Ampak vladajoči, predsednik
               Mandatno-volilne komisije in vsi ostali tega niste pripravljeni narediti. Niste
               pripravljeni narediti tega, da bi Mandatno-volilna komisija razpolagala z vsemi
               podatki, da bi lahko nekoga imenovali, ker je taka tudi dejanska potreba.</p>
               <p>Mi ne pristajamo na tak način in zaradi tega ni pričakovati in ne moremo podpreti
               kandidatov, ki so lahko tudi dobri. Hvala.</p>
            </sp>
            <sp xml:id="SDZ7-Redna-09-2015-06-18.sp157">

               <speaker>PREDSEDNIK DR. MILAN BRGLEZ:</speaker>

               <p>Zaključili smo s predstavitvijo stališč poslanskih skupin.</p>
               <p>Sledi razprava poslancev o predlogu za izvolitev. Edini se je k besedi prijavil
               gospod Jani Möderndorfer.</p>
            </sp>
            <sp xml:id="SDZ7-Redna-09-2015-06-18.sp158">

               <speaker>JANI (JANKO) MÖDERNDORFER (PS ZaAB):</speaker>

               <p>Hvala lepa.</p>
               <p>Danes bomo odločali o nečem, o čemer se že nekaj časa v stroki pogovarjajo, ali je to
               prav, da je pristojnost Državnega zbora ali ne. Danes smo celo lahko prebrali, da je
               eden od ustavnih pravnikov zapisal in rekel, da je odločanje oziroma kadrovanje
               politična slast. Kakorkoli obračamo, je pa dejstvo, da sem prepričan v to, da če že o
               nečem odločamo, moramo vedeti o čem in zakaj odločamo ter, kar je še bolj pomembno,
               ali se s tem strinjamo ali ne. Ker če je nasprotno, potem bom še enkrat naglas
               povedal: sam sebe nimam za, retorično rečeno, kraljico Elizabeto, da mi bo nekdo
               rekel, kaj moram narediti iz protokola, in da moram pritisniti tukaj gumb zato, da bo
               nekomu nekaj zadoščeno. S takšnim načinom dela se jaz ne bom strinjal nikoli. Moj
               namen danes ni diskutirati o kandidatki, ali je primerna ali ne, zaradi tega ker sem
               sam osebno prepričan, da je to ena od tistih pristojnosti, ki bi že zdavnaj morale
               iti v odločanje nekemu drugemu organu. Verjamem pa, da bi za to potrebovali bistveno
               več političnega soglasja in višjo stopnjo soglasja, da bi prišli do takšne
               spremembe.</p>
               <p>Niti ni res, da si v 25 letih, tako kot sem danes bral v tem članku, Državni zbor
               tega nikoli ni dopustil odvzeti. Res je, da je v prejšnjem stoletju pod vlado dr.
               Janeza Drnovška bil en poizkus, da bi se tovrstno odločanje preneslo na nek drug
               organ. Res pa je, da ni bilo politične volje, kajti nastala je politična slast po
               kadrovanju. Sam sem osebno prepričan, da če že odločamo, potem pričakujem, da dobimo
               vsaj dostojne odgovore na tisto, kar smo vprašali na Mandatno-volilni komisiji. Teh
               odgovorov nismo dobili, pa razlagajte, kar hočete. Pojdite pogledati zapisnik,
               pojdite pogledati dokument. Postavljeno vprašanje je bilo zelo decidirano, jasno, in
               ni bilo teh odgovorov. Če ne dobim odgovorov, še vedno ne vem, ali je prav, da
               glasujem za. In sam sem prepričan, da je mogoče včasih potreben zelo jasen konflikt,
               da pride do nove kvalitete. Če bomo pa delali konflikt zaradi konflikta, se pravi, da
               niti ne vemo, zakaj to počnemo, in če pristanete na to vlogo, prav. Jaz osebno na to
               vlogo pristajal več ne bom.</p>
               <p>Zato bom zelo jasno glasoval proti. Tudi tisti, ki podaja predloge Državnemu zboru že
               zaradi higiene in protokola, če želi in vztraja na tem, naj pojasni, zakaj. Jaz
               mislim, da smo vsaj toliko vredni, da dobimo te odgovore. V nasprotnem primeru se
               moramo res vprašati o smiselnosti tega, kar počnemo. Vse ostalo, govoriti, kaj je
               druga veja oblasti in ali ima to smisel ali ne – za božjo voljo, zakaj pa potem tega
               ne spremenimo, če je temu res tako? Dajmo to spremeniti! Ali imamo ta pogum? Ali
               imamo to voljo? Ali pa dajmo jasno povedati, da tega nočemo spremeniti! Ne da berem
               in poslušam strokovnjake, kaj je ostanek socializma, česa si nismo dali in kaj smo si
               vzeli. Še enkrat ponavljam pred celotnim zborom: že ko se je ustava pisala, se
               predsedniku države namenoma, zaradi imena in priimka, ker se je vedelo, kdo bo
               predsednik države, ni dalo določenih pooblastil, in enako je tudi pri tem kadrovanju.
               Če je to edino sporočilo, pa naj bo! Moje sporočilo je jasno: prišel je čas, da tudi
               Državni zbor o kakšni stvari ne potrebuje odločati. Vendar to spremembo lahko naredi
               samo Državni zbor. Tako da ni izgovorov, da mora za to kdo drug poskrbeti.</p>
               <p>Koalicija, na vrsti ste vi. Imate to moč, imate to željo, imate to energijo, boste to
               spremenili? Samo ne me vprašati, zakaj do zdaj tega ni bilo. Ker do zdaj tega
               konflikta ni bilo, zdaj pa ga imate. Spremenite to. Hvala lepa.</p>
            </sp>
            <sp xml:id="SDZ7-Redna-09-2015-06-18.sp159">

               <speaker>PREDSEDNIK DR. MILAN BRGLEZ:</speaker>

               <p>S tem zaključujem razpravo.</p>
               <p>Na glasovanje dajem predlog sklepa o izvolitvi ... Želite postopkovno? Obrazložitev
               glasu?</p>
               <p>Najprej bom prebral sklep. Na glasovanje dajem predlog sklepa o izvolitvi gospe Silve
               Jančič v sodniško funkcijo na sodniško mesto okrožne sodnice na Okrožnem sodišču v
               Slovenj Gradcu.</p>
               <p>Obrazložitev glasu v lastnem imenu, dr. Bojan Dobovšek.</p>
            </sp>
            <sp xml:id="SDZ7-Redna-09-2015-06-18.sp160">

               <speaker>DR. BOJAN DOBOVŠEK (PS SMC):</speaker>

               <p>Hvala.</p>
               <p>Spoštovani, ki spremljate to sejo, obrazložil bom svoj glas, in sicer bom glasoval
               proti. Pred kratkim smo v tem državnem zboru glasovali o sodnici in jo soglasno
               zavrnili. Prav tako smo soglasno zavrnili na prejšnji komisiji podobno sodnico iz
               Slovenj Gradca. Iz meni nejasnih razlogov je ta sodnica zopet prišla na sejo
               Mandatno-volilne komisije v tem času, ko sem bil na dopustu. Zato obrazlagam svoj
               glas in podpiram tisto, kar sem že večkrat izjavil: ne spuščamo se v sodno vejo
               oblasti, ampak samo zahtevamo, da nam obrazložijo, zakaj in kje, na katerih podlagah
               prihaja do povečanja sodnikov. In kot drugo, kar ni toliko poudaril dr. Gorenak, nas
               zanimajo transparentni kriteriji odločanja, za kar se zavzema tudi Sodni svet, saj
               sam pravi, da je potrebna postopnost pri napredovanju sodnikov. Gre bolj za
               ignoranten odnos sodne veje oblasti do zakonodajne veje kot pa poseganje v to vejo.
               Upam, da bodo poslanci glasovali po svoji vesti. Hvala.</p>
            </sp>
            <sp xml:id="SDZ7-Redna-09-2015-06-18.sp161">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu, gospod Branko Zorman. Igor Zorčič? Tudi ne? Potem
               pa ne. Se mi je zdelo, da sem to videl. Potem pa, če je temu tako ... Obrazložitev?
               Dobro, dajmo se prijaviti, očitno vas je preveč.</p>
               <p>Obrazložitev glasu v lastnem imenu, mag. Anže Logar.</p>
            </sp>
            <sp xml:id="SDZ7-Redna-09-2015-06-18.sp162">

               <speaker>MAG. ANŽE LOGAR (PS SDS):</speaker>

               <p>Hvala lepa.</p>
               <p>Na Mandatno-volilni komisiji je na to temo potekala zelo živahna in zanimiva
               razprava. Mislim, da so kar štiri zadnje seje Mandatno-volilne komisije postregle s
               precej kvalitetno razpravo o duhu izboljšanja nekega demokratičnega standarda.
               Poslanci smo si bili edini, da če odločamo o imenovanju v naziv sodnika, želimo pred
               tem imeti ustrezne informacije. Slovenska demokratska stranka je vseskozi zagovarjala
               stališča transparentnosti in tega, da so za izboljšanje kvalitete sodstva ključni
               dobri kandidati, da pa, če želimo dobre kandidate izbrati, moramo imeti ustrezne
               informacije. Na zadnji seji Mandatno-volilne komisije je prišlo do določene
               spremembe. Namreč, kolega Dobovška na tej seji ni bilo. Sam zato v skladu z našo
               tradicijo, glede na to, da nismo imeli ustreznih informacij, ne bom glasoval oziroma
               se bom vzdržal glasovanja. Glede na to, da je bilo na zadnji seji Mandatno-volilne
               komisije izrečeno, da je stališče vsakega poslanca SMC tudi stališče koalicije,
               verjamem, da bo tudi koalicija glasovala po lastni vesti in se bomo skladno s to
               dobro prakso, ki je bila začeta na Mandatno-volilni komisiji, tokrat glasovanja
               vzdržali. Hvala.</p>
            </sp>
            <sp xml:id="SDZ7-Redna-09-2015-06-18.sp163">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu, dr. Vinko Gorenak.</p>
            </sp>
            <sp xml:id="SDZ7-Redna-09-2015-06-18.sp164">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Kot sem povedal v stališču poslanske skupine, tudi sam ne bom podprl tega predloga.
               Želim pa opozoriti na eno stvar. Kogarkoli imenujemo v tej državi, kogarkoli v tem
               državnem zboru volimo v imenu kogarkoli, na tistem stolu sedi predlagatelj. Tudi
               predsednik republike, kot veste, pošilja sem generalno sekretarko gospo Kovač. In ona
               stopi tja in obrazloži predlog. Pa gre za inštitut predsednika republike. Sodni svet
               pa ima, kot vidite, stalno prakso – na kar opozarjam že tretjič, mislim da –, da na
               tistem stolu ne sedi nihče. To je zato, ker Sodni svet smatra 90 poslancev Državnega
               zbora za glasovalni strojček ali pa mlinček, če želite. Tako kot zmelješ orehe, tako
               oni smatrajo nas tukaj sedeče za neko mašino, ki mora pritisniti za. Celo več! V
               nekaterih stališčih, ki smo jih dobili, recimo na zadnji seji Mandatno-volilne
               komisije, oni zelo jasno povedo, da imajo poslanci tehnično nalogo, da pritisnejo na
               gumb; drugih možnosti poslanci nimajo; vsako drugačno ravnanje poslancev bi bilo
               vmešavanje v sodno vejo oblasti, vpliv na sodno vejo oblasti. To piše gospod Vlaj,
               predsednik Sodnega sveta. Jaz sem mu rekel, da se ne morem tako ponižati, da bom sam
               pristal na to, da sem glasovalni stroj nekoga. In pričakujem tudi od neke večine v
               tem državnem zboru, da se bo taki praksi uprla in da bomo od gospoda Vlaja zahtevali,
               da pride sem, da stopi za govornico in obrazloži predlog. Če to počne predsednik
               republike, če to počno vsi drugi predlagatelji, ki jih imajo, potem tudi gospodu
               Vlaju ne bo krona iz glave padla, če bo prišel sem in to obrazložil.</p>
               <p>Skratka, ne morem podpreti predloga. Hvala.</p>
            </sp>
            <sp xml:id="SDZ7-Redna-09-2015-06-18.sp165">

               <speaker>PREDSEDNIK DR. MILAN BRGLEZ:</speaker>

               <p>Očitno so še obrazložitve glasu v lastnem imenu, zato prosim za prijavo.</p>
               <p>Obrazložitev glasu v lastnem imenu, dr. Simona Kustec Lipicer.</p>
            </sp>
            <sp xml:id="SDZ7-Redna-09-2015-06-18.sp166">

               <speaker>DR. SIMONA KUSTEC LIPICER (PS SMC):</speaker>

               <p>Hvala lepa.</p>
               <p>Povzela bom samo razpravo, dolgo razpravo, ki smo jo že vodili na to temo v okviru
               seje Mandatno-volilne komisije in ki je pokazala na probleme, ki jih kolegi zdaj
               izpostavljajo. Obstajata dva temeljna problema. Eden je sam sistem in vloga Državnega
               zbora pri imenovanju sodnikov, za katero se je pokazalo, ne vem, ali prvič ali pa
               ponovno v tem mandatu, da je Državni zbor pri tej odgovornosti, ki jo nosi, premalo
               ekipiran. To pomeni, da ne dobi vseh informacij, to, kar smo slišali, transparentnih
               informacij za to, da bi lahko celovito odločil. Na našo dodatno zahtevo oziroma poziv
               Sodnemu svetu, da nam to za konkretne kandidate tudi predloži, je Sodni svet to
               naredil, kolikor je bilo v njegovih pristojnostih. Pokazalo se je namreč, da eno od
               temeljnih vprašanj, to je potreba sodne veje oblasti za posamezno sodišče, ni v
               njihovi pristojnosti, ampak je v pristojnosti Vrhovnega sodišča. Zaradi tega torej
               nismo dobili tako celovitih informacij, kot jih potrebujemo zato, da bi lahko
               celovito in transparentno odločili. To je bil en del problema, ki ostaja in ki je
               poziv za nas, da se usedemo in premislimo o takšnem sistemu za naprej. Drugi del
               problema je pa povsem individualni problem teh kandidatov, ki se prijavljajo v
               takšnem sistemu, s takšnimi pomanjkljivostmi, na ta mesta, in niso ne krivi ne
               dolžni, da pridejo do takšnih situacij. Iz tega razloga je potem takrat na
               Mandatno-volilni komisiji Poslanska skupina SMC rekla, da ne morejo biti posamezniki
               krivi in žrtve takšnega sistema, in jim je dala zato podporo.</p>
               <p>Iz tega razloga bom glasovala za tako za to kandidatko kot za naslednjega kandidata.
               Prvenstveno iz tega razloga, upoštevajoč vsa tveganja, ki lahko ... <stage xml:id="SDZ7-Redna-09-2015-06-18.stage32">/ izklop
               mikrofona/</stage></p>
            </sp>
            <sp xml:id="SDZ7-Redna-09-2015-06-18.sp167">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu, dr. Franc Trček.</p>
            </sp>
            <sp xml:id="SDZ7-Redna-09-2015-06-18.sp168">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Imamo sistemsko težavo. Imamo koalicijo, v kateri prevladuje lobi pravnikov. Imamo
               opozicijo. Imamo dolžnost, da to sistemsko težavo rešimo, v takšni ali drugačni
               smeri. Če gre samo za žegen, imamo takšno ureditev, da žegna predsednik države, mi pa
               ne bomo volilni mlinček, da parafraziram gospoda Gorenaka.</p>
               <p>Dokler bo temu tako zaradi ljudi, ki v tak sistem dajejo svoje prošnje za
               napredovanje, se bom vzdržal pri glasovanju. Hvala za besedo.</p>
            </sp>
            <sp xml:id="SDZ7-Redna-09-2015-06-18.sp169">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu? <stage xml:id="SDZ7-Redna-09-2015-06-18.stage33">(Ne.)</stage> Glasujemo. Navzočih je 71 poslank in poslancev,
               za je glasovalo 30, proti 23.</p>
               <p><stage xml:id="SDZ7-Redna-09-2015-06-18.stage34">(Za je glasovalo 30.)</stage> <stage xml:id="SDZ7-Redna-09-2015-06-18.stage35">(Proti 23.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title xml:id="SDZ7-Redna-09-2015-06-18.title17">Predloga za izvolitev v sodniško funkcijo na sodniško
                  mesto okrajnega sodnika na Okrajnem sodišču v Kranju</title>. Sodni svet je
               Državnemu zboru predložil predlog o izvolitvi gospoda Uroša Ferjana na sodniško
               funkcijo, in sicer na sodniško mesto okrajnega sodnika na Okrajnem sodišču v Kranju.
               Predlog je obravnavala Mandatno-volilna komisija kot matično delovno telo, ki je
               zboru pisno poročala in predložila predlog sklepa.</p>
               <p>Sledi predstavitev stališč poslanskih skupin. Besedo ima Poslanska skupina
               Zavezništvo, zanjo gospod Jani Möderndorfer.</p>
            </sp>
            <sp xml:id="SDZ7-Redna-09-2015-06-18.sp170">

               <speaker>JANI (JANKO) MÖDERNDORFER (PS ZaAB):</speaker>

               <p>Prišli smo do svojevrstnega paradoksa. Jaz upam, da ga bomo znali razplesti. Pred
               seboj imamo kandidata, ki ustreza vsem merilom, tako pravi Sodni svet. V resnici pa
               kandidat ni problem. Problem je nekje drugje. Problem je, da to pot preprosto nimamo
               pred seboj nekega seznama, pred seboj Slovenije, kjer bomo enostavno risali, kje mora
               biti ta dostopnost učinkovita, in kar malo postavljali in si izmišljevali, kako bo
               kakšna stvar funkcionirala – in to v drugi veji oblasti, če razumete, kaj vam hočem
               povedati. To preprosto ni naša naloga. In dokler bomo to delali v Državnem zboru, vam
               obljubim, da vas bom vsakič posebej na to spomnil. Vsakič posebej. Je pa tudi res, da
               vedno bolj in bolj ugotavljam, da se sodišče niti ne zaveda, da je svoja veja
               oblasti. Se niti ne zaveda. Zaradi tega, ker bi alarmi morali že zdavnaj zvoniti
               nekje drugje, mi se gremo pa še kar naprej ta cirkus. Zato še enkrat opozarjam vse
               skupaj, da je vse to treba zelo hitro in učinkovito prekiniti. To pa lahko naredimo
               samo, če bomo spremenili in če bomo mi pokazali to voljo, ker imamo edino mi v rokah
               škarje in platno, nihče drug. Tega ne more narediti sodna veja oblasti, tega ne more
               narediti izvršna veja oblasti, to lahko naredi samo zakonodajna veja oblasti. Če to
               razumemo, prav. Če pa ne – z mano ne. Hvala lepa.</p>
            </sp>
            <sp xml:id="SDZ7-Redna-09-2015-06-18.sp171">

               <speaker>PREDSEDNIK DR. MILAN BRGLEZ:</speaker>

               <p>Zaključili smo predstavitev stališč poslanskih skupin. Prijavljenih k razpravi
               ni.</p>
               <p>Na glasovanje dajem predlog sklepa o izvolitvi gospoda Uroša Ferjana v sodniško
               funkcijo na sodniško mesto okrajnega sodnika na Okrajnem sodišču v Kranju.</p>
               <p>Obrazložitev glasu v imenu Poslanske skupine SDS, dr. Vinko Gorenak.</p>
            </sp>
            <sp xml:id="SDZ7-Redna-09-2015-06-18.sp172">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Bom zelo kratek, ker res ni nobene potrebe veliko govoriti. Ravnali bomo enako, kot
               smo pri predhodni kandidatki. Rad bi pa opozoril – vem, da ni debata o tem,
               predsednik – na to, kar je govorila gospa Lipicer. Glejte, saj problem je rešljiv,
               samo gospod Horvat mora to zahtevati od Vrhovnega sodišča, konec, amen. Ne vem, zakaj
               kompliciramo. Vzporedno s tem, kar dobimo na mizo s strani Sodnega sveta, naj Vrhovno
               sodišče razloži, zakaj, in pove, kakšne kadrovske probleme ima tu, kakšne ima tam in
               tako naprej. Pa bomo rešili problem in ne bomo delali krivic – ker mi zdaj lahko
               delamo krivice, veste, posameznim kandidatom. Me pa veseli, da so vsaj nekateri
               sledili temu, o čemer sem govoril. Rešimo problem pametno, na način, da dobimo tudi s
               strani Vrhovnega sodišča podatke, konec. Hvala lepa.</p>
            </sp>
            <sp xml:id="SDZ7-Redna-09-2015-06-18.sp173">

               <speaker>PREDSEDNIK DR. MILAN BRGLEZ:</speaker>

               <p>Je še kakšna obrazložitev glasu? <stage xml:id="SDZ7-Redna-09-2015-06-18.stage36">(Ne.)</stage></p>
               <p>Glasujemo. Navzočih je 72 poslank in poslancev, za je glasovalo 37, proti 22.</p>
               <p><stage xml:id="SDZ7-Redna-09-2015-06-18.stage37">(Za je glasovalo 37.)</stage> <stage xml:id="SDZ7-Redna-09-2015-06-18.stage38">(Proti 22.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title xml:id="SDZ7-Redna-09-2015-06-18.title18">Predloga sklepa o spremembi Sklepa o sestavi in imenovanju
                  predsednika, članov in namestnikov članov Preiskovalne komisije za ugotavljanje
                  politične odgovornosti nosilcev javnih funkcij pri investiciji v blok 6
                  Termoelektrarne Šoštanj.</title> Predlog sklepa je v obravnavo Državnemu zboru
               predložila Mandatno-volilna komisija. Prijavljenih k razpravi ni.</p>
               <p>Prehajamo na odločanje o predlogu sklepa o spremembi sklepa o sestavi in imenovanju
               predsednika, članov in namestnikov članov navedene preiskovalne komisije.</p>
               <p>Glasujemo. Navzočih je 78 poslank in poslancev, za je glasovalo 76, proti nihče.</p>
               <p><stage xml:id="SDZ7-Redna-09-2015-06-18.stage39">(Za je glasovalo 76.)</stage> <stage xml:id="SDZ7-Redna-09-2015-06-18.stage40">(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title xml:id="SDZ7-Redna-09-2015-06-18.title19">Zahteve Okrožnega sodišča v Ljubljani, Preiskovalni
                  oddelek, za dovoljenje Državnega zbora za začetek kazenskega postopka zoper
                  poslanca Janka Vebra.</title> Zahtevo je v obravnavo Državnemu zboru posredovalo
               Okrožno sodišče v Ljubljani, Preiskovalni oddelek. Zahtevo je obravnavala
               Mandatno-volilna komisija kot matično delovno telo, ki je zboru pisno poročala.</p>
               <p>Prehajamo na odločanje. Mandatno-volilna komisija predlaga Državnemu zboru, da
               sprejme naslednji sklep: Državni zbor na podlagi 83. člena Ustave Republike Slovenije
               in 22. člena Zakona o poslancih v zvezi z Zahtevo Okrožnega sodišča v Ljubljani,
               Preiskovalni oddelek, št.: II Kpr 36371/2014 z dne 28. 5. 2015 za dovoljenje za
               začetek kazenskega postopka zoper poslanca Janka Vebra zaradi suma storitve kaznivega
               dejanja žaljive obdolžitve po drugem in prvem odstavku 160. člena Kazenskega zakonika
               v zvezi z drugim odstavkom 168. člena Kazenskega zakonika ne prizna imunitete
               poslancu Janku Vebru. Na podlagi prvega odstavka 207. člena Poslovnika Državnega
               zbora Državni zbor o predlogu sklepa odloči brez razprave.</p>
               <p>Glasujemo. Navzočih je 77 poslank in poslancev, za je glasovalo 73, proti 1.</p>
               <p><stage xml:id="SDZ7-Redna-09-2015-06-18.stage41">(Za je glasovalo 73.)</stage> <stage xml:id="SDZ7-Redna-09-2015-06-18.stage42">(Proti 1.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title xml:id="SDZ7-Redna-09-2015-06-18.title20">Predloga za imenovanje članov strokovnega sveta Agencije
                  za zavarovalni nadzor</title>. Vlada predlaga Državnemu zboru, da za člane
               strokovnega sveta Agencije za zavarovalni nadzor imenuje mag. Gorazda Čibeja, mag.
               Andreja Zupančiča in gospoda Primoža Damjanoviča.</p>
               <p>Za dopolnilno obrazložitev predloga za imenovanje dajem besedo predstavnici Vlade,
               državni sekretarki na Ministrstvu za finance mag. Mateji Vraničar.</p>
            </sp>
            <sp xml:id="SDZ7-Redna-09-2015-06-18.sp174">

               <speaker>MAG. MATEJA VRANIČAR:</speaker>

               <p> Spoštovani gospod predsednik, spoštovani gospe poslanke in gospodje poslanci!</p>
               <p>Agencija za zavarovalni nadzor ima na področju zavarovalništva izjemno pomembno
               vlogo, saj izvaja nadzor nad zavarovalnim trgom v Sloveniji, to je nad subjekti, ki
               na tem trgu nastopajo, in sicer zavarovalnicami, zavarovalnimi posredniškimi
               družbami, zavarovalnimi zastopniki ter zavarovalnimi posredniki. Zakon o pokojninskem
               in invalidskem zavarovanju je razširil pristojnosti in obseg nalog te agencije tudi
               na izdajanje dovoljenj pokojninskim družbam in za izvajanje nadzora nad njihovim
               poslovanjem. Pomembno vlogo pri nemotenem izvrševanju nalog in pristojnosti agencije
               ima tudi njen strokovni svet, ki odloča o dovoljenjih in soglasjih ter o drugih
               posamičnih zadevah, o katerih v skladu z zakonom odloča agencija, sprejema predpise,
               kadar zakon določa, da takšen akt sprejme agencija, sprejema poslovnik agencije,
               poročilo o stanju na področju zavarovalništva in letno poročilo o delu agencije,
               sprejema letni načrt dela strokovnih služb agencije ter izvršuje druge naloge.
               Strokovni svet sestavljajo predsednik, ki je po funkciji direktor agencije, in štirje
               člani, ki se imenujejo za dobo šestih let in so lahko ponovno imenovani. Zakon o
               zavarovalništvu določa pogoje, ki jih morajo izpolnjevati kandidati za člana
               strokovnega sveta. Poleg državljanstva Republike Slovenije, univerzitetne izobrazbe
               ter nekaznovanosti je poudarek na njihovi strokovni usposobljenosti.</p>
               <p>Trem od štirih sedanjih članov strokovnega sveta je mandat potekel 8. junija, zato je
               Vlada na podlagi javnega poziva zainteresiranim kandidatom sklenila, da Državnemu
               zboru v imenovanje predlaga nove člane, in sicer mag. Gorazda Čibeja, mag. Andreja
               Zupančiča in Primoža Damjanoviča.</p>
               <p>Mag. Gorazd Čibej je magister evropskega prava. Zaposlen je na Agenciji za
               zavarovalni nadzor kot področni sekretar in opravlja najzahtevnejše naloge na pravnem
               področju. Mag. Andrej Zupančič je magister znanosti. Zaposlen je na Agenciji za
               zavarovalni nadzor kot področni sekretar ter opravlja preglede poslovanja subjektov
               nadzora. Naloge člana strokovnega sveta agencije je opravljal že v tem mandatu.
               Primož Damjanovič je univerzitetni diplomirani ekonomist in je zaposlen na Agenciji
               za trg vrednostnih papirjev kotpomočnik direktorja in vodja sektorja investicijskih
               in pokojninskih skladov. Je tudi član strokovnega sveta Agencije za trg vrednostnih
               papirjev. Ima poglobljena znanja in bogate izkušnje s področja regulacije
               investicijskih in pokojninskih skladov ter nadzora nad temi subjekti ter v pomembni
               meri prispeva h kvaliteti odločitev strokovnega sveta AZN.</p>
               <p>Vlada meni, da so predlagani kandidati primerni za izvajanje nalog strokovnega sveta
               Agencije za zavarovalni nadzor, saj imajo potrebna strokovna znanja in izkušnje s
               potrebnih področij zavarovalništva, financ oziroma gospodarskega prava. Upoštevaje
               vse navedeno predlagam, da Državni zbor potrdi imenovanje predlaganih članov. Hvala
               lepa.</p>
            </sp>
            <sp xml:id="SDZ7-Redna-09-2015-06-18.sp175">

               <speaker>PREDSEDNIK DR. MILAN BRGLEZ:</speaker>

               <p>Predlog je obravnavala Mandatno-volilna komisija kot matično delovno telo, ki je
               zboru pisno poročala in predložila predlog sklepa.</p>
               <p>Sledi predstavitev stališč poslanskih skupin. Besedo ima Poslanska skupina Slovenske
               demokratske stranke, zanjo mag. Anže Logar.</p>
            </sp>
            <sp xml:id="SDZ7-Redna-09-2015-06-18.sp176">

               <speaker>MAG. ANŽE LOGAR (PS SDS):</speaker>

               <p>Hvala lepa, predsednik. Spoštovani poslanci!</p>
               <p>Na Mandatno-volilni komisiji je o tej temi prav tako potekala precej živahna
               razprava. Poslanci Slovenske demokratske stranke smo opozorili na domnevno
               politizacijo vseh pomembnejših teles, ki se dogaja v zadnjem času. Namreč, eden od
               kandidatov za omenjeni svet je vidni član SMC. Do nedavnega smo ugotovili, da je član
               sveta stranke in je bil tudi kandidat za poslanca v Kočevju. V razpravi smo poudarili
               pomen neodvisnosti vseh nadzorstvenih funkcij, še posebej v institucijah, ki se
               ukvarjajo s podjetniškim sektorjem, ki je visoko strokovno področje. Če primerjamo
               prejšnjo sestavo sveta in to sestavo sveta, lahko ugotavljamo, da gre v tem primeru
               korak v smeri večje politizacije, zato smo v tem pogledu na Mandatno-volilni komisiji
               glasovali proti tovrstni sestavi. Naj omenim še to, da je koalicija v svoji
               koalicijski pogodbi pod točko 4.20., pod naslovom Politika enakih možnosti za vse,
               navedla naslednji stavek oziroma ukrep: "Podpirali bomo uravnoteženo zastopanost
               žensk in moških na vodilnih mestih."</p>
               <p>Ta predlog tovrstne koalicijske zahteve ne uresničuje, zato bomo tudi zato glasovali
               proti temu predlogu.</p>
            </sp>
            <sp xml:id="SDZ7-Redna-09-2015-06-18.sp177">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin. Ker prijavljenih k razpravi
               ni, zaključujem razpravo.</p>
               <p>Prehajamo na odločanje o predlogu sklepa, s katerim se za člane strokovnega sveta
               Agencije za zavarovalni nadzor imenujejo mag. Gorazd Čibej, Primož Damjanovič in mag.
               Andrej Zupančič.</p>
               <p>Glasujemo. Navzočih je 79 poslank in poslancev, za je glasovalo 48, proti 16.</p>
               <p><stage xml:id="SDZ7-Redna-09-2015-06-18.stage43">(Za je glasovalo 48.)</stage> <stage xml:id="SDZ7-Redna-09-2015-06-18.stage44">(Proti 16.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title xml:id="SDZ7-Redna-09-2015-06-18.title21">Predloga sklepa o sestavi in imenovanju predsednika,
                  podpredsednika ter članov in namestnikov članov Preiskovalne komisije o
                  ugotavljanju zlorab v slovenskem bančnem sistemu ter ugotavljanju vzrokov in
                  odgovornosti za že drugo sanacijo bančnega sistema v samostojni Sloveniji</title>.
               Predlog sklepa je v obravnavo zboru predložila Mandatno-volilna komisija in je
               objavljen na e-klopi.</p>
               <p>Želi poročevalec komisije besedo? Ne. Želite besedo predstavniki poslanskih skupin?
               Ja. Besedo ima predstavnik Poslanske skupine Zavezništvo, gospod Jani Möderndorfer.
            </p>
            </sp>
            <sp xml:id="SDZ7-Redna-09-2015-06-18.sp178">

               <speaker>JANI (JANKO) MÖDERNDORFER (PS ZaAB):</speaker>

               <p>O tej preiskovalni komisiji smo na MVK odločali oziroma se pogovarjali kar nekaj
               časa, in moram reči, da je bila danes na hitro sklicana seja MVK samo zaradi te
               točke, zato da se na hitro zaključi, svojevrstna, predvsem zaradi tega, ker se je
               zelo hitro videlo, da je prišlo do resnega dogovora med dvema največjima strankama v
               Državnem zboru, to je SMC in SDS. V čem je pravzaprav problem? Problem je samo v tem,
               da tako, kot smo v prejšnjem mandatu gledali to preiskavo, se bo zdaj nadaljevala v
               tem mandatu, in sam si upam napovedati, kakšno bo vmesno ali pa dokončno poročilo, če
               bo sploh do tega prišlo, v kar ne verjamem – bo zelo jasno, da so vsi drugi krivi,
               samo SDS oziroma takratna vlada Janeza Janše ni imela pri tem bančnem sistemu nič. Iz
               tega poročila bo več ali manj jasno, kdo bo vodil to komisijo, zato ker je to
               približno tako, kot če bi lisico spustili v kokošnjak čuvati kokoši. Ne bo šlo. Taka
               komisija ne bo dala nobenih rezultatov. To je več ali manj jasno. Pa nimam nič osebno
               proti gospodu Logarju, da se ne bomo narobe razumeli, daleč od tega. Ampak ne bo šlo,
               ker stvar deluje po strankarskem principu in je zadeva vnaprej obsojena na
               propad.</p>
               <p>Mi preprosto za takšno komisijo ne bomo glasovali. Poleg tega pa mislim, da je bila
               idealna priložnost, da SMC prevzame odgovornost in vodi to komisijo. Za to se ni
               odločila. Ni obremenjena s tem, ni sodelovala v nobeni vladi do zdaj. Lahko bi vsaj
               dali vtis nepristranskosti v tej zgodbi, pa se izgleda nismo odločili za to. Okej,
               izpeljite, naredite svoj posel tako, kot se šika, ampak mi pri tem sodelovali ne
               bomo. Hvala.</p>
            </sp>
            <sp xml:id="SDZ7-Redna-09-2015-06-18.sp179">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo Luka Mesec.</p>
            </sp>
            <sp xml:id="SDZ7-Redna-09-2015-06-18.sp180">

               <speaker>LUKA MESEC (PS ZL):</speaker>

               <p>Hvala za besedo.</p>
               <p>Mi smo bili skeptični do te komisije že takrat, ko smo izglasovali, da komisija bo.
               Nismo glasovali proti, ampak smo bili vzdržani, ker smo upali, da bo komisija imela
               vsaj delno kredibilno vodstvo in da bo lahko objektivno presodila o tem, kdo je
               odgovoren za luknjo v slovenskem bančnem sistemu. Ni nobena skrivnost, da je
               precejšen del te luknje nastal prav v letih med krizo, takrat ko je to državo vodila
               stranka, ki naj bi zdaj bančno luknjo preiskovala.</p>
               <p>Ta komisija bo, oprostite izrazu, farsa, zato tudi Združena levica, podobno kot
               predhodnik Jani Möderndorfer in Zavezništvo Alenke Bratušek, ne more sodelovati in
               bomo danes glasovali proti sestavi te komisije. Hvala.</p>
            </sp>
            <sp xml:id="SDZ7-Redna-09-2015-06-18.sp181">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo dr. Simona Kustec
               Lipicer.</p>
            </sp>
            <sp xml:id="SDZ7-Redna-09-2015-06-18.sp182">

               <speaker>DR. SIMONA KUSTEC LIPICER (PS SMC):</speaker>

               <p>Hvala lepa.</p>
               <p>V naši poslanski skupini bomo podprli to parlamentarno preiskovalno komisijo. Bi se
               pa želela vrniti nekaj mesecev nazaj in obuditi spomin, da je naša poslanska skupina
               dvomila o tem, da je na tej točki, v tej fazi, potrebna parlamentarna preiskovalna
               komisija, ker vemo, da je bil povod za ta predlog tedaj aktualna problematika
               bančnega stanja v državi in da je tedaj v okviru vseh svojih pristojnosti naš državni
               zbor že izvedel tiste aktivnosti, ki jih je po pristojnostih lahko izvedel. Prav tako
               je dodatna pojasnila v zvezi z aktualnimi in preteklimi dogajanji na področju
               bančnega sistema in konkretno tudi Banke Slovenije podal aktualni guverner. Z vso
               aktivnostjo se je seznanila tudi Vlada. Tako da mi takrat na tisti točki nismo
               ocenili, da je treba vzpostavljati še parlamentarno preiskovalno komisijo.</p>
               <p>Vendar ker je šlo za pobudo opozicije, da se ta parlamentarna preiskovalna komisija
               kljub vsem tem dejstvom vzpostavi, temu nismo nasprotovali in smo od vsega začetka
               predlagali, da bomo z enim članom konstruktivno, odgovorno in po vseh pristojnostih,
               ki parlamentarni preiskovalni komisiji pritičejo, tudi sodelovali v tej komisiji.
               Zavedamo se dejstva, da tudi Vlada v tem vmesnem času vzpostavlja posebno vladno
               preiskovalno komisijo za to isto problematiko, da se novelira zakon v zvezi z
               delovanjem bančnega sistema in da mora imeti pri tako pomembni državotvorni
               problematiki svoje ustrezno mesto tudi opozicija. V naši odločitvi, da sodelujemo na
               takšen način, kot ga bomo zdaj tudi potrdili, ni bilo nikakršne potrebe po tem, da bi
               se karkoli politično pogajali, trgovali ali pa manipulirali. Bomo pa, in to
               zagotavljamo, v okviru vseh pristojnosti, ki nam pritičejo, odgovorno, transparentno
               in celovito opravili svoje poslanstvo in svojo vlogo. Hvala lepa.</p>
            </sp>
            <sp xml:id="SDZ7-Redna-09-2015-06-18.sp183">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Desus, zanjo gospod Franc Jurša.</p>
            </sp>
            <sp xml:id="SDZ7-Redna-09-2015-06-18.sp184">

               <speaker>FRANC JURŠA (PS DeSUS):</speaker>

               <p>Predsednik, hvala za besedo.</p>
               <p>Lepo je pogledati po levi strani dvorane in vidiš prijetne nasmeške na licih. Videli
               bomo, kako bo ta zgodba izgledala takrat, ko bo komisija dala tudi svoje poročilo, če
               ga bo kdaj tudi dala. Kaj je našo poslansko skupino najbolj zmotilo? To je postopek,
               na kakšen način se naj imenujejo predstavniki v preiskovalno komisijo – ali predlaga
               vsaka poslanska skupina po enega ali pa po številu poslancev, ki zasedajo svoja mesta
               v klopeh Državnega zbora. Na koncu smo ugotovili, da če bo predlog s strani ene
               tretjine poslancev, ima potem vsaka poslanska skupina po enega v komisiji, in da poda
               zahtevo in predseduje dejansko tista poslanska skupina, ki je dala zahtevo, ne pa
               tista, ki je dala tudi svoj predlog. V Poslanski skupini SDS kakor tudi v Poslanski
               skupini Stranke modernega centra so razlagali to zadevo tako v začetni fazi pogovorov
               na Mandatno-volilni komisiji v SDS, nasprotna mnenja poslovniškega določila, kakor
               tudi v Stranki modernega centra.</p>
               <p>Zato smo se v Poslanski skupini Demokratične stranke upokojencev Slovenije odločili,
               da bomo večinsko zavrnili ta predlog, kljub temu da bomo v preiskovalni komisiji tudi
               sodelovali.</p>
            </sp>
            <sp xml:id="SDZ7-Redna-09-2015-06-18.sp185">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina SDS, zanjo gospod Jože Tanko.</p>
            </sp>
            <sp xml:id="SDZ7-Redna-09-2015-06-18.sp186">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Če je kaj treba v tej državi preiskati, tudi v parlamentarnem delu, je to zagotovo
               bančna luknja, ki je do zdaj že približno štirikrat ali petkrat večja, ali pa še
               večkrat, kot je na primer TEŠ. Kar zadeva razloge za nastanek bančne luknje, je tukaj
               treba ugotoviti, da so ti razlogi le v manjšem delu povezani z ekonomsko in finančno
               krizo, ki je nastala konec leta 2008 in se nadaljuje pri nas mnogo dlje kot drugje po
               svetu. Večji del razlogov za nastanek bančne luknje v Sloveniji je povezan predvsem s
               slabim delom tistih, ki so upravljali bančni sistem. Gre za množico zgrešenih naložb,
               ki jih je financiral bančni sistem v okviru Republike Slovenije in tudi v okviru
               naložb, ki so se dogajale v bivših bratskih republikah. V tem segmentu so poniknile
               milijarde evrov, in Slovenija iz tega ni iztržila nazaj popolnoma nič.</p>
               <p>Drugi del razlogov so tudi poceni krediti, ki so jih dobili nekateri prijatelji
               tistih, ki so danes najglasnejši, da se ta preiskovalna komisija ne bi ustanovila.
               Tudi v tem državnem zboru smo imeli že eno preiskovalno komisijo, ki je preiskovala
               poceni bančne kredite podjetju Ultra, pa še komu. Ampak očitno je, da je bil rezultat
               preiskave in da bo tudi rezultat te preiskave odvisen predvsem od tistih, ki bodo
               sodelovali v tej preiskovalni komisiji. Če bodo poslanci člani preiskovalne komisije
               pokazali namen, željo, da se to razišče, potem bodo rezultati tudi pri tej preiskavi
               prišli, tako kot pri nekaterih drugih, kjer je bila vzpostavljena ta želja. Če pa bo
               preiskava potekala tako, kot ste napovedali posamezni poslanci oziroma predstavniki
               poslanskih skupin, se pravi da boste v preiskovalni komisiji sodelovali zato, da
               boste zavirali delo preiskovalne komisije, potem pa znajo biti problemi. Del te
               bančne luknje je nastal v zadnjem času predvsem s financiranjem določenih projektov,
               recimo v glavnem mestu.</p>
               <p>Problem je v tem, da so se zdaj ti krediti, ki so bili podeljeni za nekatere projekte
               z javno intervencijo, z javno izraženimi stališči tako nekdanjega predsednika Vlade
               kot ministra, da so intervenirali v bančnem sistemu za določene kredite, recimo za
               projekt Stožice. Problem je tudi v tem, da so se zdaj ti projekti socializirali. To
               ni zdaj problem Mestne občine Ljubljana, ampak je problem slovenskih
               davkoplačevalcev, in nekateri so pri tem zelo aktivno sodelovali. Najbrž jih gospod
               Möderndorfer pozna z imeni in priimki. Morda je pri tem še kaj dodatno pomagal in
               tako naprej. Skratka, tisti, ki bodo ovirali delo preiskovalne komisije, bodo to
               počeli z razlogom, predvsem osebnim razlogom. Skratka, predlagam, da podpremo to
               preiskovalno komisijo. Predlagam tudi, da tisti, ki boste člani te preiskovalne
               komisije, vzamete svojo nalogo resno, odgovorno in da ugotovite tisto, kar so
               nekateri mediji že ugotovili, to se pravi da je v velikih primerih šlo predvsem za
               izčrpavanje iz bančnega sistema, za prekanaliziranje sredstev, za politične naložbe
               in za podobne zgodbe.</p>
               <p>Kar zadeva našo poslansko skupino, bomo predlog ustanovitve preiskovalne komisije
               podprli. Hvala lepa.</p>
            </sp>
            <sp xml:id="SDZ7-Redna-09-2015-06-18.sp187">

               <speaker>PREDSEDNIK DR. MILAN BRGLEZ:</speaker>

               <p>S tem smo končali s predstavitvijo stališč poslanskih skupin. Zdaj dajem besedo
               poslankam in poslancem, in ker jih je kar nekaj, prosim, da se prijavite.</p>
               <p>Besedo ima dr. Franc Trček.</p>
            </sp>
            <sp xml:id="SDZ7-Redna-09-2015-06-18.sp188">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Ni nas kar nekaj, je pa dejstvo, da že enajsti mesec tukaj poslušam ogromno
               besedičenja o etiki, morali, novi politiki in tako naprej, da imam pogosto občutek,
               da sedim na nekem miksu teološko-politološko-filozofskega krožka. Tukaj moramo ločiti
               dve dimenziji. Ena je dimenzija, kako se sestavi ta komisija in kdo ji predseduje,
               druga pa je, kako smo v to stanje prišli. In zdaj tukaj poslušam nek pingpong med SDS
               in Zavezništvom Alenke Bratušek, malo se režijo drugi, malo se režijo eni drugim.
               Imamo pa stanje, kakršno je. In "ludeki" v Mariboru se ne režijo, če sem lahko malo
               lokalpatriotski. Po drugi strani se strinjam z večino tega, ker je rekel gospod
               Tanko, in izhajajoč iz vsebinskega strinjanja tej komisiji ne bi smel predsedovati
               nihče, ki je zadnjih 15 let obvladoval slovensko politiko, in stranka, ki je bila
               ključna stranka v vladi v tem tisočletju. Če že kdo, če direktno rečem, bi to
               komisijo, če že ne Združena levica, verjetno lahko vodila Nova Slovenija. Hvala za
               besedo.</p>
               <p>Glasoval bom proti.</p>
            </sp>
            <sp xml:id="SDZ7-Redna-09-2015-06-18.sp189">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jani Möderndorfer.</p>
            </sp>
            <sp xml:id="SDZ7-Redna-09-2015-06-18.sp190">

               <speaker>JANI (JANKO) MÖDERNDORFER (PS ZaAB):</speaker>

               <p>Tega ne moremo podpreti, ampak če bi bila Nova Slovenija, bi pa pokojnega Bajuka ven
               potegnili, pa bi bil spet lahko problem. Tako da je vprašanje, če bomo prišli temu do
               konca. Pa vsa čast gospodu Bajuku, da se ne bomo narobe razumeli, ampak nekateri
               zlobni jeziki bi to zlorabili. Zato sem zelo jasno povedal, kar ste videli iz
               današnje demonstracije in izvajanja našega kolega poslanca Tanka, kako bo izgledala
               ta preiskovalna komisija. On je danes že napovedal, v katero smer bo šlo in koga se
               bo iskalo in tako naprej. Zato me žalosti, da pri zadevi ne bo sodelovala ta
               neopredeljenost, natančnost z enim samim ciljem odgovoriti na politično odgovornost
               posameznikov, zato da bi lahko na podlagi tega poročila celo podali predlog za
               kazenske ovadbe in podobno. Tega ne bo. To bo zopet eno od orodij političnega boja,
               kjer se bo delalo obrambo samega sebe, iskalo pa same nasprotnike. Zato je škoda
               časa, denarja in energije, ki se bo potrošila, ker na koncu ne bomo dobili nič. Hvala
               lepa.</p>
            </sp>
            <sp xml:id="SDZ7-Redna-09-2015-06-18.sp191">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Nihče.</p>
               <p>Zaključujem razpravo. Prehajamo na odločanje o predlogu sklepa o sestavi in
               imenovanju predsednika, podpredsednika ter članov in namestnikov članov navedene
               preiskovalne komisije.</p>
               <p>Glasujemo. Navzočih je 78 poslank in poslancev, za je glasovalo 57, proti 19.</p>
               <p><stage xml:id="SDZ7-Redna-09-2015-06-18.stage45">(Za je glasovalo 57.)</stage> <stage xml:id="SDZ7-Redna-09-2015-06-18.stage46">(Proti 19.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda ter prekinjam 9. sejo Državnega zbora, ki jo
               bomo nadaljevali jutri ob 10. uri. <stage xml:id="SDZ7-Redna-09-2015-06-18.stage47">(SEJA JE BILA PREKINJENA 18. JUNIJA 2015 OB
                  16.52.)</stage>
               </p>
            </sp>
         </div>
      </body>
   </text>
</TEI>