<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Redna-07-2015-04-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|E8EAACC51FD4FC85C1257E5B002A61AF</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=E8EAACC51FD4FC85C1257E5B002A61AF</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-07-2015-04-24.DZ" n="07">
               <name>Redna</name>
               <date when="2015-04-24"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-07-2015-04-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 7. seje</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Andreja Katič. </stage>
            <stage type="time">Seja se je začela ob 10. uri.</stage>


            <sp xml:id="SDZ7-Redna-07-2015-04-24.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam nadaljevanje 7. seje Državnega zbora. Obveščen sem, da se današnje seje ne
               morejo udeležiti naslednji poslanke in poslanci: mag. Tanja Cink, mag. Bojana Muršič,
               gospa Marija Bačič, Violeta Tomić od 18. ure dalje, gospa Iva Dimic, gospod Matjaž
               Hanžek, gospod Matjaž Nemec, mag. Andrej Šircelj, gospod Žan Mahnič, gospod Andrej
               Čuš, gospod Jernej Vrtovec, gospod Jožef Horvat od 15.30 dalje, gospa Vesna Vervega
               do 12. ure, gospod Danilo Anton Ranc do 13. ure, gospa Andreja Potočnik in dr. Bojan
               Dobovšek.</p>
               <p>Vse prisotne lepo pozdravljam!</p>
               <p>Prehajamo na <title>16. TOČKO DNEVNEGA REDA, TO JE NA PREDLOG SKLEPA O ODREDITVI
                  PARLAMENTARNE PREISKAVE ZA SPREMEMBO ZAKONODAJE TER ZA DRUGE ODLOČITVE DRŽAVNEGA
                  ZBORA IZ NJEGOVE PRISTOJNOSTI TER ZA UGOTOVITEV IN OCENO DEJANSKEGA STANJA ZA
                  UGOTOVITEV POLITIČNE ODGOVORNOSTI NOSILCEV JAVNIH FUNKCIJ ZARADI SUMA, DA SO
                  SODELOVALI PRI NADZORU SLOVENSKEGA BANČNEGA SISTEMA IN PRI POSREDNEM ALI
                  NEPOSREDNEM VPLIVANJU PREKO DRŽAVNEGA LASTNIŠTVA OZIROMA PREKO DRŽAVNIH ORGANOV IN
                  REGULATORJEV NA ODLOČITVE V SLOVENSKEM BANČNEM SISTEMU V ZVEZI Z ODOBRITVIJO
                  ODPISANIH KREDITOV, UNOVČENIH GARANCIJ, POSOJILNE POLITIKE IN PRENOSA SLABIH
                  TERJATEV NA POSEBNO DRUŽBO ZA UPRAVLJANJE TERJATEV BANK TER SPOŠTOVANJE VELJAVNIH
                  ZAKONOV TER PREDPISOV PRI ODOBRAVANJU IN UPRAVLJANJU S KREDITI TER BANČNIMI
                  GARANCIJAMI IN ZARADI SUMA, DA SO NASTALE ŠE NEUGOTOVLJENE NEGATIVNE POSLEDICE
                  TAKŠNIH RAVNANJ.</title>
               </p>
               <p>Predlog za odreditev parlamentarne preiskave je na podlagi 93. člena Ustave Republike
               Slovenije, 1. člena Zakona o parlamentarni preiskavi in 1. člena Poslovnika o
               parlamentarni preiskavi Državnemu zboru predložila skupina 27 poslank in poslancev s
               prvopodpisanim gospodom Jožetom Tankom.</p>
               <p>Za dopolnilno obrazložitev dajem besedo predstavniku predlagatelja mag. Marku
               Pogačniku.</p>
            </sp>
            <sp xml:id="SDZ7-Redna-07-2015-04-24.sp2">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za besedo. Spoštovani kolegice in kolegi!</p>
               <p>Slovenska demokratska stranka je vložila predlog za odreditev parlamentarne preiskave
               v zvezi s sumom zlorab in nadzora slovenskega bančnega sistema. V Slovenski
               demokratski stranki smo ta predlog vložili iz več razlogov. Dejstvo je, da je bil
               slovenski bančni sistem od tranzicijskih držav edini, ki smo ga že dvakrat sanirali
               davkoplačevalci. Ne moremo mimo dejstva, da je bila v prejšnjem mandatu odrejena
               enaka parlamentarna preiskava, ki pa je zaradi predčasnih volitev posledično
               avtomatsko prekinila s svojim delom. Ker preiskovalna parlamentarna komisija v
               prejšnjem mandatu svojega dela ni zaključila, smo prepričani, da se mora v novem
               mandatu ustanoviti enaka komisija, ki bo s tem nadaljevala. V Slovenski demokratski
               stranki smo prepričani, da je treba ugotoviti odgovornost za nastali položaj. V
               Slovenski demokratski stranki predlagamo obdobje preiskave od leta 1997 do današnjega
               dne. Zakaj smo se odločili za obdobje od leta 1997? Glavni razlog je bil, da prva je
               bila sanacija slovenskega bančnega sistema uspešno zaključena leta 1996. Takrat smo
               tudi davkoplačevalci sanirali bančni sistem in bančni sistem je ob koncu leta 1996
               postal zdrav. Dva ključna cilja prve sanacije bančnega sistema sta bila privatizacija
               Nove Ljubljanske banke in Nove Kreditne banke Maribor ter operativno
               prestrukturiranje bančnega sistema. V Slovenski demokratski stranki smo prepričani,
               da niti eden izmed teh ciljev oziroma pogojev ni bil izpolnjen. To so ključni
               razlogi, zakaj smo predlagali obdobje od leta 1997 naprej. Treba je ugotoviti
               odgovornost in vzroke, zakaj privatizacija dveh največjih slovenskih bank, Nove
               Ljubljanske banke in Nove Kreditne banke Maribor, ni bila narejena po planu oziroma
               po ciljih, ki so jih zastavili ob končani prvi sanaciji bančnega sistema. Nedvomno pa
               smo v Slovenski demokratski stranki prepričani, da tudi drugi cilj ni bil izpolnjen,
               in sicer operativno prestrukturiranje bančnega sistema.</p>
               <p>V Slovenski demokratski stranki predlagamo, da parlamentarna komisija ugotovi ključne
               zadeve iz 13 točk. In sicer, 1. točka, ugotovi morebitno odgovornost nadzornika
               slovenskega bančnega sistema Banke Slovenije za stanje v slovenskem bančnem sistemu,
               predvsem za večstomilijonske izgube slovenskih bank, ki so jih povzročili odpisi
               kreditov, ki so bili večinoma slabo zavarovani ali nezavarovani; in izgube, ki so
               bile posledice prenosa terjatev na Družbo za upravljanje terjatev bank. 2. točka,
               ugotovi celotni znesek kreditov, ki so jih banke od leta 1997 odobrile, banke v
               večinski lasti, neposredno ali posredno – Nova Ljubljanska banka, Nova Kreditna banka
               Maribor, Abanka in Banka Celje ter njihove odvisne družbe oziroma družbe v skupini.
               3. točka, preiskava kreditov, ki so bili na dan odreditve preiskovalne komisije
               razvrščeni v bonitetni razred D ali E, ali odpisane oziroma so bile terjatve
               prenesene na družbo DUTB. Ugotovi celotni znesek kreditov ter bančnih garancij in
               vseh kreditov ter vseh bančnih garancij po posameznih komitentih, ki so oziroma bile
               tihe družbe ali tihi družbeniki in so jih od 1. 1. 1997 do dneva odreditve predmeta
               parlamentarne preiskave odobrile Abanka, Nova Kreditna banka Maribor, Banka Celje in
               Nova Ljubljanska banka. 4. točka, ugotovi, ali so banke v večinski državni lasti in
               njihove odvisne družbe oziroma družbe v skupini spoštovale in izvajale veljavne
               zakone ter predpise pri odobravanju in upravljanju s krediti ter bančnimi garancijami
               iz 2. in 3. točke te zahteve. 5. točka, ugotovi oziroma razjasni posojilno politiko
               bank v večinski državni lasti. 6. točka, ugotovi, kdo so bile osebe, ki so bile
               pristojne oziroma so odobravale kredite in bančne garancije iz 2. in 3. točke te
               zahteve. Parlamentarna preiskava naj ugotovi vloge in odgovornost članov uprav,
               nadzornih svetov in ostalih odgovornih oseb pri odobravanju teh kreditov. 7. točka,
               ugotovi, kako in na kakšen način banke v večinski državni lasti ter njihove odvisne
               družbe oziroma družbe v skupini krijejo izgube iz naslova odpisov in rezervacij.
               Parlamentarna preiskava naj ugotovi, ali se zaradi tega komitentom zaračunavajo
               neobičajno visoke obresti za kredite in neobičajno visoke provizije za bančne
               storitve, ter naredi primerjava s podružnicami tujih bank v Sloveniji. 8. točka,
               ugotovi, koliko je bilo sporno kreditiranje, izdajanje bančnih garancij. 9. točka,
               ugotovi vzroke oziroma razjasni, zakaj po prvi sanaciji slovenskega bančnega sistema
               ni prišlo do nameravane privatizacije bank, in ugotovi odgovornost članov Vlade
               zaradi neizvedbe. Program prodaje državnega finančnega in stvarnega premoženja za
               leto 2001, ki ga je Vlada sprejela skupaj s predlogom državnega proračuna za leto
               2001. 10. točka, ugotovi razloge za prisilno likvidacijo Probanke d. d., in Factor
               banke d. d., ter oceni smiselnost in gospodarnost ukrepa prisilne likvidacije
               Probanke d. d., in Factor banke predvsem glede na porabo davkoplačevalskega denarja.
               Ugotovi vlogo in odgovornost članov vlad ter guvernerjev in viceguvernerjev Banke
               Slovenije od leta 1997 naprej, zato da se je moralo konec leta 2013 že drugič
               sanirati slovenski bančni sistem. Oceni izvedbo pregleda kakovosti sredstev ter
               izvedbo stresnih testov za reprezentativni del bančnega sistema, ki ga je zahtevala
               Evropska komisija na podlagi priporočil Evropskega sveta, izdanih 29. maja 2013.
               Primerja drugo sanacijo slovenskega bančnega sistema s sanacijami bančnih sistemov v
               drugih evropskih državah, tukaj imamo v mislih dve državi, in sicer Španijo in Irsko,
               ki so bili izvedene v letu 2008 – svetovne finančne in gospodarske krize. Pomembno
               dejstvo je tudi, vsaj tako razmišljamo v Slovenski demokratski stranki, da je
               pomembno, da se ta preiskovalna komisija potrdi. Razlika od preiskovalne komisije, ki
               je delovala v prejšnjem mandatu, je pa predvsem to, da ta preiskovalna komisija
               ugotovi tudi vse podrobnosti, pravilnosti, ki so bile izvedene pri drugi sanaciji
               slovenskega bančnega sistema, ki je davkoplačevalce stala več kot 5 milijard evrov. V
               medijih smo v zadnjem obdobju poslušali kup očitkov na račun druge sanacije; in da
               poskuša parlamentarna preiskava ugotoviti predvsem pravilnosti, smotrnost,
               gospodarnost in zakonitost te druge sanacije.</p>
               <p>V Slovenski demokratski stranki pričakujemo, da se vse politične stranke, ki
               sodelujete v tem državnem zboru, zavedate svoje odgovornosti. In glede na vse vaše
               obljube iz predvolilnega programa in tudi zdaj, da vam je v interesu, da se pride do
               dna oziroma da se ugotovi ne samo posledic sanacije bančnega sistema, ampak predvsem
               tudi vzroke in odgovornost; da boste sledili predlogom Slovenske demokratske stranke
               in na današnjem glasovanju to preiskovalno komisijo tudi podprli. Hvala.</p>
            </sp>
            <sp xml:id="SDZ7-Redna-07-2015-04-24.sp3">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Nove Slovenije – krščanskih demokratov, v njenem imenu
               gospod Jožef Horvat.</p>
            </sp>
            <sp xml:id="SDZ7-Redna-07-2015-04-24.sp4">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane kolegice, spoštovani kolegi!</p>
               <p>Naj uvodoma povem, da smo poslanci naše poslanske skupine, torej Poslanske skupine
               Nove Slovenije – krščanskih demokratov dali svoje podpise k Predlogu sklepa o
               odreditvi parlamentarne preiskave v zvezi z nepravilnostmi in nezakonitostmi v
               slovenskem bančnem sistemu. Zakaj takšna odločitev? V zadnjih nekaj letih je bila
               izvedena že tretja sanacija bančnega sistema. Zadnja sanacija v predlanskem in
               lanskem letu je nas – davkoplačevalce – stala približno 5 milijard evrov. To je
               višina, ki predstavlja kar polovico letnih odhodkov celotnega državnega proračuna
               Republike Slovenije. Tega denarja, torej teh 5 milijard državni proračun za poplačilo
               bančne luknje ni imel in si ga je moral sposoditi na mednarodnih trgih po dragih
               obrestnih merah. Davkoplačevalci bomo morali ta sposojeni denar vrniti; in poleg
               glavnice seveda tudi obresti. Denar smo bankam dobesedno podarili, saj nismo postali
               delničarji. In ne da bi od bank terjali povračilo vloženega denarja, kot so to
               storile nekatere druge države članice Evropske unije, ki so se prav tako soočale s
               krizo bančnega sistema, kar posledično pomeni, da bodo davkoplačevalci na račun
               reševanja bančnega sistema imeli nižji standard. Dolg ne bo obremenjeval le nas, naše
               generacije, pač pa tudi nekaj naslednjih generacij.</p>
               <p>Zakaj je sploh prišlo do nastanka tako imenovane bančne luknje? V Novi Sloveniji –
               krščanskih demokratih smo prepričani o tem, da je nastala bančna luknja v Sloveniji v
               manjši meri rezultat svetovne finančne krize; oziroma v večjem delu rezultat velikih
               nesposobnosti, nepravilnosti, nezakonitosti dela in, lahko rečemo, koruptivne ter
               kriminalne dejavnosti naših elit – bančnih, gospodarskih in političnih. Kdo nosi
               breme nastalega stanja v slovenskem bančništvu? Naj še enkrat poudarim, da smo račun
               za zapitek v bančništvu, ki je rezultat nepravilnega, neučinkovitega in tudi
               nezakonitega dela v bančništvu, pri tem mislim na uprave in nadzorne svete, izstavili
               davkoplačevalcem – in ne odločevalcem. Ali je pravično in zakonito, da so
               davkoplačevalci tisti, ki nosijo posledice slabih in tudi nezakonitih odločitev
               odločevalcev, članov uprav in nadzornikov v bankah? Po mnenju nas, krščanskih
               demokratov, nikakor. Člani uprav in nadzornih svetov bank na podlagi že zdaj
               veljavnih predpisov za svoje odločitve odgovarjajo z vsem svojim premoženjem. Na
               strani sedanjih uprav bank je, da to odgovornost bivših članov uprav in nadzornikov
               tudi uveljavijo v sodnih postopkih. Davkoplačevalci na odločanje o bankah niso, nismo
               imeli nobenega vpliva in ni pošteno, da mi – davkoplačevalci nosimo posledice
               zgrešenih in nezakonitih odločitev. Veliko pričakovanje glede ugotavljanja kazenske
               in tudi materialne odgovornosti članov uprav in nadzornih svetov imamo v Novi
               Sloveniji od organov preiskave, organov kazenskega pregona in sodstva. Zares si
               želimo, da opravijo svoje delo v okviru njihovih pristojnosti, hitro in učinkovito.
               Vendar če poslušamo Specializirano državno tožilstvo, lahko računamo, da naj bi prve
               sodbe v zadevah bančnega kriminala dobili šele po 10 ali 15 letih. Gospe in gospodje,
               torej nikoli. Nikoli! Medtem bodo vsa kazniva dejanja zastarala, odgovorni člani
               uprav in nadzornih svetov se bodo postarali in zboleli ali pa se bodo pravočasno
               umaknili na varno pred roko pravice.</p>
               <p>Kakšna je bila vloga nadzornika bank? Po našem mnenju, torej po mnenju krščanskih
               demokratov Banka Slovenije svoje vloge nadzora nad poslovnimi bankami ni opravila
               tako, kot bi morala. Vse do nekaj mesecev pred pričetkom sanacije bank je bila, se
               spomnimo, konec leta 2013 smo tukaj v državnem zboru na delovnih telesih poslušali
               zatrjevanje tedanjega guvernerja Banke Slovenije, tudi njegovih sodelavcev, da imamo
               trden in zanesljiv bančni sistem in da ni nobenih razlogov za skrb. Potem pa minejo
               trije meseci, pa se ugotovi nekajmilijardna bančna luknja. Na matičnem delovnem
               telesu je viceguvernerka pojasnjevala, da je Banka Slovenije tistim bankam, ki so
               bile udeležene v postopku sanacije, državnim in zasebnim bankam pred tem posredovala
               več pozivov za dokapitalizacijo. Zakaj s temi pozivi in stanjem v bankah v večinski
               državni lasti Banka Slovenije ni seznanjala Državnega zbora? Zakaj je Banka Slovenije
               zavajala Državni zbor, da je bančni sistem trden? Kdo bo za to odgovarjal? Mi
               parlamentarci zagotovo ne, saj se razen iz pomanjkljivih in tudi zavajajočih letnih
               poročil Banke Slovenije nismo imeli možnosti seznaniti s stanjem v bančništvu. Zakaj?
               Zaradi tako imenovane bančne tajnosti. Tudi prejšnja komisija, o kateri je že govoril
               kolega mag. Pogačnik, pravzaprav ni dobila nobenih podatkov, da bi lahko opravljala
               svoje parlamentarno preiskovalno delo. Tudi predstavniki iz tako imenovane bančne
               lože so nam govorili, da poslanci počenjamo neumnosti v tem, kar počenjamo; da iščemo
               imena in priimke vrtalcev bančne luknje. Rekli so nam, da je to neumnost in da je
               vendarle bančna luknja nastala po naravni katastrofi. Kako naj mi to prenesemo in
               pomirimo naše davkoplačevalce, ki zaradi bančne luknje živijo slabo in bodo slabo
               živele tudi naslednje generacije.</p>
               <p>Naslednje vprašanje. Katere banke so bile deležne sanacije oziroma dokapitalizacije z
               denarjem davkoplačevalcev? Dokapitaliziranih je bilo več bank, ki so bile v pretežni
               državni lasti: NLB, NKBM, Abanka, Banka Celje, poleg tega pa tudi dve zasebni banki –
               Probanka in Factor banka. V Novi Sloveniji smo ves čas nasprotovali dejstvu, da se z
               državno pomočjo sanirajo vse banke, ne glede na javni interes, sistemske in tudi
               manjše banke. Na dejstvo, da ne more biti izveden enak princip sanacije vseh bank, je
               v svojem mnenju o predlogu novele Zakona o bančništvu v letu 2013 opozorila Evropska
               centralna banka. Ta je v posebnih pripombah citiranega mnenja napisala: "Če organ za
               reševanje ugotovi, da javni interes ni ogrožen, bi morala institucija prenehati po
               običajnih postopkih zaradi insolventnosti, ki veljajo za take institucije po
               nacionalnem pravu." Kar pomeni, da sanacija ali prenehanje manjših bank ne sme biti
               izvršena z državnim, to je davkoplačevalskim denarjem. Po prepričanju Nove Slovenije
               je bila odločitev Banke Slovenije o nadzorovani likvidaciji dveh manjših zasebnih
               bank, Factor banke in Probanke, v nasprotju z našo nacionalno zakonodajo in tudi v
               nasprotju z evropskimi predpisi. Obe banki sta bili ne le nelikvidni, pač pa tudi
               insolventni, kar je bilo jasno že ob sprejemu sklepa o izvedbi nadzorovane
               likvidacije obeh bank. Njuno prenehanje bi moralo biti izvedeno preko stečajnega
               postopka in ne preko nadzorovane likvidacije. Nadzorovana likvidacija obeh bank je
               namreč zahtevala preko 400 milijonov davkoplačevalskega denarja. Kako je z
               ustreznostjo višine sredstev za dokapitalizacijo slovenskih bank? Na zahtevo Nove
               Slovenije – krščanskih demokratov je bila pred dobrim mesecem sklicana izredna seja
               Državnega zbora na temo ustreznosti vhodnih parametrov pri metodologiji vrednotenja
               terjatev pri stresnih testih. V primeru Nove Ljubljanske banke je ta banka sama
               ocenila kapital na 835 milijonov evrov, stresni testi pa so ji ga namerili minus 318
               milijonov evrov. Razlika je samo pri Novi Ljubljanski banki več kot milijarda evrov.
               Posledično se zastavlja vprašanje, ali je Banka Slovenije v sodelovanju z Vlado
               Republike Slovenije pred Evropsko komisijo problematizirala vhodne parametre stresnih
               testov in uporabo negativnega scenarija za določanje potrebnega kapitala v bankah in
               vrsto drugih dilem. Ali so naše banke v državni lasti po ustanovitvi slabe banke
               očiščene slabih terjatev? To je vprašanje, ki ga bomo najbrž na mizi imeli še kar
               nekaj časa, in nas bo glede tega, bojim se, še velikokrat bolela glava. Odgovor je –
               ne. Na slabo banko niso bile prenesene vse slabe terjatve oziroma je v tako
               imenovanih sedaj že saniranih bankah ostalo še za približno 4 milijarde evrov slabih
               kreditov, ki se lahko jutri sprevržejo v novo bančno luknjo. Zato so potrebne vse
               razprave in tudi konkretne odločitve v Državnem zboru in na naših odborih. Seveda se
               krščanski demokrati sprašujemo, ali je to že napoved nove bančne luknje. Po našem
               prepričanju – ja; če ne bomo pospešili postopka privatizacije bank v državni lasti.
               To je po našem prepričanju ključna in pravzaprav edina prava rešitev.</p>
               <p>To je samo nekaj vprašanj in dilem, ki kažejo na potrebnost uvedbe parlamentarne
               preiskave, ki jo bomo poslanci Poslanske skupine Nove Slovenije – krščanskih
               demokratov podprli. Hvala lepa.</p>
            </sp>
            <sp xml:id="SDZ7-Redna-07-2015-04-24.sp5">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Zavezništvo, v njenem imenu gospod Peter Vilfan.</p>
            </sp>
            <sp xml:id="SDZ7-Redna-07-2015-04-24.sp6">

               <speaker>PETER VILFAN (PS ZaAB):</speaker>

               <p>Spoštovani predsednik, kolegice in kolegi!</p>
               <p>Pred dvema dnevoma smo obravnavali predlog novele Zakona o bančništvu, s katerim naj
               bi banke, ki so prejele državno pomoč, bile zavezane k razkritju bančne tajnosti
               Državnemu zboru, njegovim delovnim telesom ali njegovim preiskovalnimi komisijami.
               Štiri ure razprave je bilo posvečeno na moje veliko presenečene ugotovitvam predvsem
               predlagateljev, da brez teh podatkov poslanci ne moremo sprejemati učinkovite
               zakonodaje, take, ki bi v prihodnje preprečevala morebitne nove potrebe po bančni
               sanaciji. Meni to nekako ne gre najbolj skupaj. Na eni strani imamo Banko Slovenije,
               ki vrši nadzor na slovenskim finančnim sistemom, ki oblikuje ter izvršuje pogoje za
               stabilen bančni sistem, za uspešno poslovanje bank ter za varnost vlog v bankah in
               hranilnicah. Cilj tega nadzora pa je, da se v vsaki banki, ki je v pristojnosti Banke
               Slovenije, v triletnem obdobju pregleda celotno poslovanje banke in se vsako leto
               opravi vsaj eden pregled v banki. Pomemben sestavni del rednega celovitega nadzora
               bank so letni pregledi ter ocenjevanje tveganj in velikosti kapitala po bankah v
               bančnem sistemu. To nadzorniško pregledovanje in ocenjevanje je usmerjeno k
               ocenjevanju tveganj in kakovosti nadzornega okolja v banki, pregledovanju in
               ovrednotenju njenega ocenjevanja ustreznega notranjega kapitala ter skladnosti z
               bonitetnimi standardi, predpisanimi z Zakonom o bančništvu in pripadajočimi
               podzakonskimi predpisi. Banka Slovenije tveganje ocenjuje na ravni banke in na ravni
               sistema. Rezultat letnega nadzorniškega pregledovanja ter ocenjevanja tveganj in
               kapitala po bankah je tudi analiza in ocena pomembnosti ključnih tveganj in trendov
               njihovega razvoja, zniževanja ali rasti v celotnem bančnem sistemu.</p>
               <p>Spoštovani! V Poslanski skupini Zavezništva razumemo, da je prav Banka Slovenije
               tista, ki je odgovorna za stabilnost slovenskega bančnega in finančnega prostora. Ne
               Državni zbor in ne poslanci Državnega zbora – ampak Banka Slovenije, tudi zato je
               bila ustanovljena. Nadzor je, kot sem pojasnil, ena njenih temeljnih nalog. Državni
               zbor ima popolnoma drugače naloge in funkcije. Nedavno je v intervjuju viceguvernerka
               dr. Mejra Festić na vprašanje odgovornosti za nastalo situacijo odgovorila, da vsi v
               verigi nosijo svoj del odgovornosti. Vsi! En del odgovornosti gre zagotovo pripisati
               globalni finančni in gospodarski krizi, a velik del odgovornosti nosijo tudi lastniki
               bank in podjetij, ki imenujejo uprave in nadzorne svete le-teh. Odgovornost je možno
               iskati tudi pri nadzornikih, ko lahko nadzorni mehanizmi odpovedo ali pa zamujajo
               tudi tisti čisto fiskalne narave. Čeprav bi lahko še govoril o razlogih, ki so
               pripeljali do bančne krize, o razlogih, ki so na koncu privedli do petmilijardne
               sanacije bančnega sistema, pa vsekakor ne morem trditi niti zaključiti, da je bančna
               tajnost tista, ki je privedla do slabe ali nepopolne zakonodaje, ki je posledično
               povzročila to krizo. Odprava bančne tajnosti, kot je bilo to predstavljeno, torej v
               ničemer ne bo pripomogla k boljši zakonodaji. Poslanci, ki smo to bili tudi v
               prejšnjem sklicu, se spomnimo, da je že delovala parlamentarna preiskovalna komisija
               o ugotavljanju zlorab v slovenskem bančnem sistemu. Opredelitev predloga
               parlamentarne preiskave, ki jo imamo danes na mizi, je sila podobna takratni. In
               čeprav preiskovalna komisija zaradi predčasnih volitev ni zaključila svojega dela,
               vsaj ne na način, kot si ga je zadala, pa vseeno lahko nekaj zaključkov oziroma
               naukov iz nje izluščimo. Tako smo se na primer naučili, če želimo uspešno
               preiskovalno komisijo, moramo znati zelo natančno definirati preiskovalni problem.
               Tukaj je tudi obdobje, ki naj ga preiskava zajame. Sam bi rekel, da bi bilo tu bolj
               primerno zasledovati načelo – manj je več. Ni mi popolnoma jasno, zakaj preiskava od
               1997 naprej, ko pa vemo, da so se regulacija pristojnosti in mednarodno okolje
               bistveno spremenili z vstopom Slovenije v Evropsko unijo. Tudi vprašanja pričam naj
               bodo takšna, da bodo le-tem onemogočala izmikanja in razna predavanja osnov
               bančništva in podobno. Vse to se že danes lahko naučimo; vprašanje pa je, ali smo se
               tega res naučili. Opozoriti želimo tudi na delo preiskovalne komisije, ki deluje pod
               mentorstvom Banke Slovenije, v njej pa poleg predstavnikov Banke Slovenije sodelujejo
               tudi pripadniki policije in tožilstva. Nikakor ne bi želeli, da bi državnozborska
               preiskovalna komisija kakorkoli ogrožala delo teh preiskovalnih organov, ki
               preiskujejo kazniva dejanja in ne iščejo nujno politično odgovornost.</p>
               <p>Poslanska skupina Zavezništva bo Predlog sklepa o odreditvi parlamentarne preiskave
               za spremembo zakonodaje ter za druge odločitve Državnega zbora iz njegove
               pristojnosti ter za ugotovitev in oceno dejanskega stanja za ugotovitev politične
               odgovornosti nosilcev javnih funkcij zaradi suma, da so sodelovali pri nadzoru
               slovenskega bančnega sistema in pri posrednem ali neposrednem vplivanju preko
               državnega lastništva oziroma preko državnih organov in regulatorjev na odločitve v
               slovenskem bančnem sistemu v zvezi z odobritvijo odpisanih kreditov, unovčenih
               garancij, posojilne politike in prenosa slabih terjatev na posebno družbo za
               upravljanje terjatev bank ter spoštovanje veljavnih zakonov ter predpisov pri
               odobravanju in upravljanju s krediti ter bančnimi garancijami in zaradi suma, da so
               nastale še neugotovljene negativne posledice takšnih ravnanj, podprla. Hvala.</p>
            </sp>
            <sp xml:id="SDZ7-Redna-07-2015-04-24.sp7">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, v njenem imenu mag. Dušan
               Verbič.</p>
            </sp>
            <sp xml:id="SDZ7-Redna-07-2015-04-24.sp8">

               <speaker>MAG. DUŠAN VERBIČ (PS SMC):</speaker>

               <p>Spoštovani predsednik, poslanke in poslanci, prav lep pozdrav!</p>
               <p>Dve opozicijski parlamentarni stranki in poslanec italijanske narodnostne manjšine,
               skupno 27 poslancev, so vložili predlog za odreditev parlamentarne preiskave na temo
               z zelo dolgim naslovom. V nekaj besedah bi pomenilo – petmilijardno vplačilo
               davkoplačevalskega denarja za dokapitalizacijo bank v državni lasti. Glede na število
               predlagateljev poslancev veljavno poslovniško določilo določa, da v tem primeru vsaka
               poslanska skupina lahko zahteva, da ima v preiskovalni komisiji sorazmerno število
               članov in njihovih namestnikov. S tem predlogom odreditve preiskovalne komisije se
               nekako ponavlja delo preiskovalne komisije, ki je bila ustanovljena v preteklem
               mandatu. Vendar pa svojega dela ni mogla dokončati, kot je bilo rečeno s strani
               predlagatelja. V Poslanski skupini SMC se zavedamo, da je treba glede bančne luknje
               najti odgovorne za njen nastanek; zato je že koalicija v koalicijskem sporazumu glede
               preiskave bančne luknje in opredelitve odgovornosti navedla, da je treba za
               zagotovitev povrnitve zaupanja v finančne institucije, nadzorne institucije in
               institut pravne države opredeliti odgovornost za nastalo bančno luknjo in zahtevati
               odškodninsko ter materialno odgovornost članov uprav ter nadzornih svetov
               dokapitaliziranih bank. Na podlagi informacij, danih s strani predstavnikov Banke
               Slovenije na matičnem delovnem telesu Državnega zbora pred dobrima dvema mesecema, se
               že izvajajo aktivnosti, ki imajo naravo predkazenskih postopkov. To pomeni, skladno z
               veljavno zakonodajo ugotavljanje odškodninske in materialne odgovornosti
               posameznikov, ki so povzročili dokapitalizacijo bank v državni lasti. Prav tako v
               namen preprečitve in ugotavljanja pooblastilnih in finančnih zlorab Vlada Republike
               Slovenije pripravlja zakon o preiskovalnih revizijah velikih investicijskih državnih
               projektov. Predvideva se, da bo v letu 2015 sprejet zakon in da bo pozitivno vplival
               na stabilnost in učinkovitost delovanja finančnega sistema države ali izvrševanje
               državnega proračuna. Kot primer navajam – izgradnja bloka 6 Termoelektrarne Šoštanj,
               in v tem primeru tudi bančne luknje. Poglavitna rešitev predloga zakona bo
               zagotovitev pravne podlage za usklajeno delovanje obstoječih nadzornih in
               preiskovalnih organov z možnostjo ustanovitve posebne preiskovalne komisije, katere
               pristojnosti in pooblastila bodo zakonsko predpisana. Rezultati tovrstnih preiskav
               bodo vsakokratni vladi Republike Slovenije zagotovili potrebne in verodostojne
               informacije za odločitev o nadaljnjem izvajanju, financiranju udeležbe oziroma
               investiranju ali prevzemanju obveznosti države iz naslova investicij. Prav tako pa
               bodo rezultati uporabni tudi za ugotavljanje odgovornosti pravnih ali fizičnih oseb,
               ki so v teh projektih sodelovali. V Poslanski skupini SMC ocenjujemo, da tovrstni
               zakon samo dodatno daje možnost aktivne vključitve v preiskovanje slabih državnih
               projektov ter tudi tako imenovane finančne luknje. Glede predloga preiskovalne
               komisije je razumljivo, da je bila predlagana preiskovalna komisija s strani
               poslancev, ki so jo v preteklem mandatu ustanovili s podobno vsebino.</p>
               <p>V zvezi s to oziroma tovrstno komisijo je treba jasno in razločno povedati, da Zakon
               in Poslovnik o parlamentarni preiskavi določa, da se ugotavlja zgolj politična
               odgovornost nosilcev javnih pooblastil. Zato Poslanska skupina SMC vztraja, da
               potekajo tudi vse aktivnosti skladno z ustavnim načelom, da je Republika Slovenija
               pravna država. To pomeni intenzivnost predkazenskih in v nadaljevanju kazenski
               postopki zoper osebe, ki so kakorkoli povezane s predmetom te preiskave. Že v letu
               2010 je bila ustanovljena Preiskovalna komisija glede ugotavljanja politične
               odgovornosti nosilcev javnih funkcij zaradi suma, da so bili vpleteni v financiranje
               spornih menedžerskih prevzemov gospodarskih družb Istrabenz in Pivovarna Laško s
               strani bank oziroma kreditnih institucij v pretežni državni lasti. Ti kreditni
               instituciji sta NLB in NKBM, in sicer tako, da naj bi zlorabili svoj politični vpliv
               za dodeljevanje posojil članom poslovodnih organov navedenih gospodarskih družb in z
               njimi povezanih pravnih in fizičnih oseb. V Poslanski skupini SMC menimo, da je
               današnji predlog za ustanovitev preiskovalne komisije logično nadaljevanje odkrivanja
               zlorab nosilcev javnih pooblastil preko zakonodajne veje oblasti. Predlog
               preiskovalne komisije je kompleksen in obsega tudi preiskovanje kreditov, razvrščenih
               v bonitetno skupino D in E, ter vse odpisane kredite. Se pravi, da se bo preiskovalo
               nastanek slabih terjatev dokapitaliziranih bank. Ugotavljalo naj bi se tudi bančne
               garancije, ki so jih teiste banke odobrile. Preiskava naj bi vsebovala tudi vse slabe
               kredite oziroma terjatve, ki so bile in bodo še prenesene na Družbo za upravljanje
               terjatev bank. Nadalje naj bi bil predmet preiskave tudi ugotavljanje vloge in
               odgovornosti pristojnih nadzornih institucij lastnika državnih bank in odgovornosti
               nosilcev javnih funkcij, ki so, če so, vplivali na podeljevanje posojil za sporne
               menedžerske prevzeme. Pri tem pa ne smejo biti izvzeti tudi ostali sodelujoči, ki so
               posredno oziroma neposredno pripomogli k slabemu finančnemu stanju, kot primer
               revizorji, revizijske hiše, cenilci vrednosti in podobno. Preiskava naj bi na podlagi
               tega predloga preiskovala obdobje od leta 1997 do dneva odreditve parlamentarne
               preiskave. Vsekakor lahko vidimo, da se zastavlja zelo dolgo obdobje preiskovanja
               predlagane preiskovalne komisije.</p>
               <p>V Poslanski skupini Stranke modernega centra predlogu parlamentarne preiskave ne
               nasprotujemo. Menimo, da se morajo uporabiti vsi vzvodi za preiskovanje nastanka
               petmilijardne dokapitalizacije oziroma sanacije državnih bank. Seveda pa vidimo
               parlamentarno preiskavo kot, že rečeno, vzporedno aktivnost ob delovanju organov
               pregona in pravosodnih organov. Zaradi navedenega bo Poslanska skupina SMC podprla
               parlamentarno preiskavo. Hvala lepa.</p>
            </sp>
            <sp xml:id="SDZ7-Redna-07-2015-04-24.sp9">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, v njenem imenu mag. Anže
               Logar.</p>
            </sp>
            <sp xml:id="SDZ7-Redna-07-2015-04-24.sp10">

               <speaker>MAG. ANŽE LOGAR (PS SDS):</speaker>

               <p>Spoštovani predsednik, spoštovani poslanke in poslanci!</p>
               <p>Dovolite mi, da začnem z uvodno povedjo koalicijske pogodbe vladajoče koalicije. Tam
               je zapisano: "V zadnjih letih je Slovenija v preveliki meri postala družba, v kateri
               razpadajo pozitivni temelji družbenega povezovanja, in je zato brez perspektive,
               družba nezaupanja in manipulacij. Družba, v kateri človek ni več cilj in vrednota,
               pač pa pogosto le še sredstvo tistih, ki jih vodi predvsem pohlep po oblasti in
               denarju." Pohlep po oblasti in predvsem denarju je tudi eden od pomembnih razlogov,
               da danes razpravljamo o bančni luknji, ki je vsakega od nas stala 2 tisoč 500 evrov.
               In ravno to prekinitev s temi slabimi praksami iz preteklosti nalaga temu sklicu
               Državnega zbora, da opravi temeljito raziskavo in zgodbi o bančni luknji, kolikor je
               v moči parlamenta, pride do dna. Zato je Slovenska demokratska stranka pripravila
               predlog za preiskovalno komisijo, v kateri smo strnili najbolj pereče probleme, ki se
               dotikajo ugotavljanja odgovornosti za nastalo bančno luknjo. Dovolite mi, da poudarim
               samo nekatere izmed njih.</p>
               <p>Z ustanovitvijo preiskovalne komisije želimo v Slovenski demokratski stranki
               ugotoviti, ali je Banka Slovenije ustrezno ukrepala v predkriznem obdobju, in
               ugotoviti morebitno odgovornost nadzornika slovenskega bančnega sistema. Prej smo
               sicer slišali, da je Banka Slovenije odgovorna in edina odgovorna za stabilnost
               bančnega sistema. Ampak kot smo spoznali na licu mesta, to počne za naš denar – za 5
               milijard evrov. In kadar to počne za naš denar in pride do tega stroška, lahko
               utemeljeno sumimo, da svoje naloge ne opravlja tako, kot bi želeli in kot ji nalaga
               zakonodaja. Želimo tudi ugotoviti, ali so banke spoštovale zakone in predpise pri
               odobravanju kreditov. Zakaj? Če jih niso, potem je treba terjati odgovornost. Če pa
               so jih, je naša naloga, da temu prilagodimo zakonodajo in spremenimo področne zakone.
               Želimo tudi ugotoviti in razjasniti posojilno politiko bank v večinski državni lasti.
               Če je prišlo do 5 milijard visoke bančne luknje in če nam preti še 4,1 milijarde
               dodatnih slabih posojil, je verjetno čas, da se tudi poslanci seznanimo s posojilno
               politiko bank, ki so tako ali tako v naši lasti. Parlamentarna preiskava naj poleg
               tega ugotovi tudi odgovornost članov uprav, nadzornih svetov in ostalih odgovornih
               oseb pri odobravanju teh kreditov. Rakrana slovenske družbe, pa ne samo na področju
               bančništva, tudi v ostalih družbenih sistemih in podsistemih, je ravno to, da nikoli
               nihče ne odgovarja. In ob ugotovljenih napakah vedno plačajo davkoplačevalci. Naloga
               tega sklica parlamenta in tudi vseh, ki imajo ustrezne vzvode oblasti v rokah, je, da
               temu naredi konec. In tudi zato želimo v tej parlamentarni preiskavi ugotoviti vlogo
               in odgovornost članov vlad ter guvernerjev in viceguvernerjev Banke Slovenije od leta
               1996 naprej, torej od zadnje sanacije bančnega sistema; s preprosto obrazložitvijo,
               da je, če smo že drugič sanirali banke, nujen drugačen pristop, če jih ne želimo
               sanirati še tretjič. Drži, da je mandat te preiskovalne komisije zelo obsežen,
               zatorej terja zelo veliko in poglobljeno delo. Mislim, da je predsednik parlamenta v
               enem intervjuju napovedal, da bo ta koalicija tako ali tako zdržala 12 let, zato
               mislim, da je časa več kot dovolj.</p>
               <p>Naj za zaključek spomnim samo še na zaveze v koalicijski pogodbi glede ugotavljanja
               bančne luknje. Dovolite, spoštovana koalicija, da citiram zapisano: "Za zagotovitev
               povrnitve zaupanja v finančne institucije, nadzorne institucije in institut pravne
               države je treba opredeliti odgovornost za nastalo bančno luknjo in zahtevati
               odškodninsko ter materialno odgovornost članov uprav ter nadzornih svetov
               dokapitaliziranih bank." Spoštovani, popravnega izpita za izgubljenih 5 milijard in,
               bojim se, tudi izgubljeno desetletje gospodarskega razvoja Slovenije ni. Imamo pa
               priložnost, da aktivno sodelujemo pri odkrivanju slabih praks, pri ugotavljanju
               odgovornih; in krivcem za to izgubljeno desetletje pomagamo stopiti pred roko
               pravice. V Slovenski demokratski stranki je to en od glavnih poudarkov našega
               programa. Za koalicijo pa je to en od glavnih poudarkov v uvodu koalicijske pogodbe.
               Zato verjamem, da bomo danes to preiskovalno komisijo ustanovili, da jo bomo
               ustanovili v dobri veri in brez fige v žepu in da se bomo že takoj zatem aktivno
               lotili iskanja razlogov in krivcev za ta bančni rop desetletja; z glavnim namenom, da
               se podobne zgodbe v Sloveniji ne ponovijo več.Hvala.</p>
            </sp>
            <sp xml:id="SDZ7-Redna-07-2015-04-24.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, v njenem
               imenu gospod Franc Jurša.</p>
            </sp>
            <sp xml:id="SDZ7-Redna-07-2015-04-24.sp12">

               <speaker>FRANC JURŠA (PS DeSUS):</speaker>

               <p>Hvala za besedo, gospod predsednik. Spoštovani kolegice in kolegi!</p>
               <p>Kot kaže, bomo tudi v tem mandatnem obdobju imeli preiskovalno komisijo, ki se bo
               ukvarjala s slovenskim bančnim sistemom. V naši zakonodaji piše, da je pravi namen in
               smisel parlamentarne preiskave v ugotavljanju in razkrivanju dejanskih stanj v
               zadevah javnega pomena, ki bodo podlaga za sprejemanje odločitev v parlamentu. Vse
               lepo in prav. Vendar se v poslanski skupini, kateri pripadam, zavedamo, da je
               parlamentarna preiskava dejansko, kaj pomeni v praksi. Razen svetlih izjem, ko je
               parlamentarna komisija resno načela in zaključila svoje delo, je šlo v večini
               primerov bolj za kakšno platformo za politično obračunavanje. Seveda ne moremo
               trditi, da se bo tudi tokrat to zgodilo, a vendarle ostaja pomislek o iskrenosti
               namena predlogov, da se ugotovijo vzroki in ravnanja, ki so privedli do ponovne
               sanacije slovenskega bančnega sistema, da se razjasni sistem nadziranja delovanja in
               upravljanja bančnega sektorja ter da se ugotovijo posledice sanacije naše države.
               Dejstvo je, da je bila parlamentarna preiskava, ki se je ukvarjala s to problematiko,
               uvedena že v prejšnjem mandatu ravno tako na pobudo tokratnih predlagateljev.
               Izvedeni so bili številni dokazi, zaslišanih je bilo okrog 40 prič. Žal do konca
               mandata Državnega zbora komisija svojega dela ni končala. Vemo, zakaj.</p>
               <p>V Poslanski skupini Demokratične stranke upokojencev želimo opozoriti, da Državni
               zbor na nek način sicer že nadzoruje delovanje bančnega sistema. To počne predvsem
               preko dela Komisije za nadzor javnih financ in Odbora za finance in monetarno
               politiko. O delovanju bančnega sistema smo obširno razpravljali na izrednih in rednih
               sejah. Če bi sešteli vse te besede in vrstice, bi prišli skoraj do neskončnosti. Res
               pa je, da se parlamentarna preiskava posveča ugotavljanju politične odgovornosti
               nosilcev javnih funkcij. Večkrat ob ustanavljanju preiskovalne komisije v parlamentu
               v javnosti slišimo znan citat – Če hočeš prikriti kakšno stvar, ustanovi komisijo za
               preiskavo. Nekatere pretekle izkušnje kažejo, da je temu res tako, vendar je
               situacija, v kateri se nahajamo, resna. Dokler ne razčistimo za nazaj, do takrat smo
               v prihodnosti obsojeni na ponavljanje napak. Tudi javne finance so še vedno v slabem
               stanju, da se pozna sleherniku, še najbolj pa tistim, ki težko preživljajo iz meseca
               v mesec. Kaj naj sporočimo njim? Kaj naj sporočimo našim upokojencem, ki so toliko
               let plačevali v skupno blagajno? Naj jim sporočimo, da se ne nameravamo ukvarjati z
               iskanjem razlogov za nastanke vzrokov bančne luknje? Verjamem, da imajo že vsega čez
               glavo, vsakodnevnih informacij o razlogih za nastalo stanje. Predvsem v zadnjih
               mesecih, ko je problematika v Državnem zboru stalno na rešetu. A ne glede na to, da
               je v preteklosti pogosto izpadlo, da se v parlamentarnih preiskavah ustvari samo
               megla, moramo tokratno preiskavo izpeljati na najboljši možen način.</p>
               <p>Poslanke in poslanci Poslanske skupine Demokratične stranke upokojencev moramo
               priznati, da smo imeli resne pomisleke, ali ta predlog podpreti; predvsem iz
               razlogov, ki sem jih navedel. Kljub temu smo zaključili, da bomo predlog za odreditev
               preiskave podprli. Podprli ga bomo z željo, da se odkrije, kdo so tisti, ki so
               vplivali na podeljevanje slabih, lahko rečemo kriminalnih kreditov. Pa tudi, kdo so
               tisti, ki so ob vsem tem mirno gledali vstran.</p>
            </sp>
            <sp xml:id="SDZ7-Redna-07-2015-04-24.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, v njenem imenu gospod Matjaž
               Han.</p>
            </sp>
            <sp xml:id="SDZ7-Redna-07-2015-04-24.sp14">

               <speaker>MATJAŽ HAN (PS SD):</speaker>

               <p>Hvala lepa, spoštovani predsednik. Spoštovani kolegice in kolegi!</p>
               <p>Na začetku upam, da bo tokrat drugače, ampak samo upam. Pred seboj imamo predlog za
               odreditev preiskovalne komisije, ki naj bi pojasnila vse okoliščine v zvezi z
               dogajanjem v slovenskem bančnem sistemu in ugotovila politično odgovornost nosilcev
               javnih funkcij zaradi negativnih posledic pri tem dogajanju. Glede na vse razprave,
               ki smo jim bili glede tematike priča zadnje mesece, nas ta predlog ne preseneča.
               Hkrati pa nas, moram povedati iskreno, te razprave ne navdajajo s posebnim optimizmom
               glede resničnega namena predlagatelja. Prav zaradi številnih preteklih manevrov na
               političnem parketu predloga ni moč enoznačno videti kot dobronamerne akcije, ki naj
               zedini slovensko politiko, da se izogne predznaku ponovne delitve na naše in vaše;
               češ, mi smo tisti, ki želimo priti zadevi do dna, ostali pa ste tisti, ki s svojo
               nedejavnostjo želite zadeve prikriti in jih dodatno zamegljevati. To potrjuje tudi
               niz prejšnjih akcij predlagatelja, izraženih v kar nekaj, za moje pojme, neposrečenih
               zakonodajnih predlogov, ko se je še želelo predlagano preiskovalno komisijo poprej
               dodobra opremiti z na nek način škodljivimi zakonodajnimi spremembami. Vsebina teh pa
               ne priča o dobronamernosti, gospe in gospodje, temveč o ad hoc akcijah, če želite,
               javno všečnih manevrov.</p>
               <p>Ker ugotavljanje vseh okoliščin in odgovornosti večmilijardne sanacije bančnega
               sistema terja sistematičen in odgovoren pristop tudi politike, je prav, da se vsi v
               tej dvorani zavežemo k dejanjem, ki bodo pričala o tej odgovornosti. Nedopustno pa bi
               bilo to odgovornost s tem predlogom še teptati in jo obešati na vse tiste, ki imajo
               ob teh predlogih določen premislek. Tudi dediščina poprejšnjih preiskovalnih komisij
               botruje temu premisleku. Ne samo, da so se posebne ali podobne preiskovalne komisije
               v zvezi z dogajanjem v naših bankah rezultirale predvsem v maratonskih in za moje
               pojme včasih brezplodnih razpravah, ki so bile vsako sejo vse bližje podobi
               neargumentirane politične inkvizicije; te razprave brez dejanskih ugotovitev so
               možnost resničnega vpogleda v dogajanje v bančni sistem še dodatno otežile in tudi
               zamegljevale. Namesto tega, da bi politika skupaj z vsemi deležniki poiskala prave
               odgovore, je zašla v neko slepo ulico, kjer nas – razen razprtij in strankarskih
               posameznih krikov o iskanju pravice in resnice – ni pričakalo nič drugega. Socialni
               demokrati smo skupaj s koalicijskima partnericama postavili zavezo k preiskavi bančne
               luknje zato, da se opredeli odgovornost ter povrne zaupanje v finančne in predvsem
               nadzorne inštitucije. S to zavezo smo sprejeli odgovornost, ki je zaradi koalicijske
               večine še toliko večja; hkrati pa pričakujemo, da se te odgovornosti tudi ne bo
               otepala druga ali ostala politika. Ob tem velja opozoriti, da zgolj in samo preiskava
               preteklih dejanj ne bo dober izgovor v prihodnost, ko nam iz rok polzi vpogled v
               trenutno stanje. Prav zadnje mesece, spoštovani in spoštovane, smo priča številnim
               prodajnim manevrom slovenskih bank. Zdi se, da prav te banke svoje police polnijo s
               prodajnimi hiti deležev v državnih podjetjih. Na drugi strani pa preko restriktivne,
               ampak resnično restriktivne, kreditne politike slovenskim podjetjem onemogočajo nakup
               teh artiklov. Naši sosedje pa si veselo manejo roke in polnijo svoje nakupovalne
               košarice. Bojim se, da bomo s ponovnim časovnim zamikom, ki nas obvezuje aktivnega
               pristopa in namesto tega uvaja zgolj ugotovitvenega, priča še kakšni preiskovalni
               komisiji, ki pa našim podjetjem žal ne bo veliko pomagala.</p>
               <p>In zdaj še malo samokritike. Politika, spoštovani in spoštovane, se ne more več
               skrivati za časovnim zamikom zgolj tako, da samo ugotavlja, kaj se je zgodilo.
               Skrajni čas je, da proaktivna dejanja, ki naj v največji meri preprečujejo vzroke za
               ustanavljanje takih komisij, ne pa da se z njimi začne iskanje izgovorov za
               neukrepanje. Ali še več; če ne želimo, da ta komisija postane zopet nek politični
               trampolin kateregakoli predlagatelja.</p>
               <p>Socialni demokrati bomo ta predlog za ustanovitev komisije podprli v pričakovanju in
               pod budnim spremljanjem skupne zaveze, ki naj ne postane še en slepi manever, da se
               nič ne bo zgodilo. Jaz upam, da upanje še ostaja. Hvala lepa.</p>
            </sp>
            <sp xml:id="SDZ7-Redna-07-2015-04-24.sp15">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, v njenem imenu Luka Mesec.</p>
            </sp>
            <sp xml:id="SDZ7-Redna-07-2015-04-24.sp16">

               <speaker>LUKA MESEC (PS ZL):</speaker>

               <p>Spoštovani gospod predsednik, poslanke in poslanci!</p>
               <p>V Združeni levici načeloma podpiramo parlamentarno preiskavo sanacije bančnega
               sistema, vendar pa imamo težave s predlaganim načinom same preiskave. Ta predlog v
               glavnem prinaša ponovitev parlamentarne preiskave iz prejšnjega mandata, ki po naši
               oceni ni dala zadovoljivih rezultatov. Če se dotaknem posameznih delov predlagane
               preiskave oziroma njenega koncepta, je naše mnenje o posameznih delih naslednje.
               Podpiramo predlog za preiskavo sanacije bančnega sistema v letih 2013 in 2014, saj
               obstaja resen sum, da je bilo za dokapitalizacijo slovenskih bank porabljenih
               bistveno več javnih sredstev, kot je bilo treba. Pojasnila Banke Slovenije teh sumov
               niso odpravila. Še vedno, recimo, ni jasno, zakaj so se rezultati obremenitvenih
               testov po dveh metodah razlikovali kar za 1,5 milijarde evrov, oziroma kar za 45 %.
               Ko je družba Oliver Wyman leta 2012 v Španiji izvajala podobne teste, odstopanj
               praktično ni bilo, pri nas pa so bila odstopanja kar 45-odstotna med eno in drugo
               metodo. V Združeni levici smo zato že pred dvema mesecema na seji Komisije za nadzor
               javnih financ podprli predlog o preiskavi sanacije bančnega sistema v teh letih; smo
               pa na stališču, da je treba najprej izvesti strokovno revizijo na podlagi zakona, ki
               ga trenutno pripravlja vlada. Kot je znano, je potreben vpogled v tisoče kreditnih
               map, od katerih bi bilo treba praktično vsako primerjati z rezultatoma obeh vrst
               stresnih testov. Že samo ta del preiskave je po obsegu dela tako obsežen, da bistveno
               presega zmožnosti parlamentarne komisije. In zato smo prepričani, da najprej rabimo
               strokovno revizijo, saj lahko samo na podlagi le-te parlamentarna komisija sploh
               začne ugotavljati objektivno, politično in drugo odgovornost funkcionarjev Banke
               Slovenije in vlad Boruta Pahorja, Janeza Janše in Alenke Bratušek.</p>
               <p>Več težav pa imamo z načinom preiskave odobravanja slabih kreditov v državnih bankah,
               nastalih po 1. januarju 1997. Tudi tukaj imamo najprej tehnični zadržek, saj taka
               preiskava zahteva ogromno revizorskega dela, zato smo prepričani, da bi bilo tudi v
               tem primeru najprej smiselno izvesti preiskovalno revizijo, šele nato pa
               parlamentarno preiskavo. Bolj sporna pa je vsebinska zastavitev tega dela oziroma
               metodološka. Namreč, vsaka preiskava se začne z nekimi hipotezami, ki po navadi
               prejudicirajo ugotovitve. Hipoteze predlagatelja pa so v tem primeru, po našem
               mnenju, zgrešene. Slabi krediti namreč niso vzrok, ampak posledica krize. Krediti so
               postali slabi zaradi krize in ne obratno. Vzroki za krizo so bili v dobršni meri
               sistemski, medtem ko se predlagatelj fokusira samo na individualne vzroke, pa še to
               samo delno, dostikrat tudi politično pristransko. Spregleda pa, prvič, sistemske
               vidike krize; in drugič, odgovornost vlad pred krizo. Če se dotaknem obeh področij.
               Najprej glede sistemskih vidikov. Kriza slovenskega kapitalizma je v prvi vrsti
               posledica svetovne krize kapitalizma. Vzrok za posebno obliko in globino naše krize
               pa je v slabostih evrskega območja. Vzorec pregrevanja in zloma, ki se kaže predvsem
               kot bančna kriza, je bil značilen za vse južnoevropske države, ki so prevzele evro.
               Recimo, prva izmed držav, ki se je znašla v podobni krizi, je bila Portugalska okoli
               leta 2000, potem pa so se skozi naslednje desetletje in pol iste zgodbe pojavljale
               povsod po evropskem jugu, kjer so manj konkurenčne države prevzele evro in s tem
               vstopile v skupno monetarno območje z bolj razvitimi severnimi državami. V tem
               kontekstu se krizi v Sloveniji ni dalo povsem izogniti; lahko pa bi jo s primernim
               ukrepanjem vlad po, predvsem pa pred krizo bistveno omilili. Dr. Prašnikar in mag.
               Bole ugotavljata, da je bil glavni problem za nastanek krize v delovanju vlade in
               Banke Slovenije v letih 2004–2008. To je recimo en del, ki ga preiskovalna komisija v
               dobršni meri spregleda. Zaradi objektivnosti bom glavne napake, ki so se takrat
               pojavile, povzel po poročilu Banke Slovenije z 2. marca 2015, ki je bilo pripravljeno
               na pobudo SDS, torej predlagatelja. In sicer, Banka Slovenije navaja naslednje napake
               delovanja vlade pred krizo. Prvič, s prevzemom evra se je Slovenija odrekla
               samostojni monetarni politiki. Vlada in Banka Slovenije sta zato leta 2003 sklenili
               sporazum o proticiklični ekonomski politiki, ki pa ga kasnejša esdeesova vlada ni
               upoštevala. Za ponazoritev. SDS pravi, da je bil leta 2007 proračun izravnan – to
               drži, ampak če bi upoštevali ta navodila in če bi upoštevali fiskalno pravilo, ki ga
               zdaj sami predlagajo, bi takrat morali ustvariti ne ničle, ampak 900 milijonov evrov
               presežka zaradi ekonomskih rezultatov v letu 2007. Drugič, davčne reforme v letih
               2005–2008 so imele prociklične učinke, se pravi, da so krizo spodbujale, namesto da
               bi jo gasile. Po oceni Evropske komisije so samo v letih 2007 in 2008 povečale
               strukturni primanjkljaj države za več kot 2 % BDP. Tretjič, k napihovanju cen realnih
               in finančnih imetij je bistveno v teh letih prispevala tudi država, med drugim s
               pospešeno gradnjo avtocestnega omrežja, s pospeševanjem investicij in s tem, da je v
               bankah predčasno odkupila dolgoročne obveznice od domačih finančnih institucij z
               zadolžitvijo v tujini. Mag. Bole tu ugotavlja: "S tem je država v času že tako visoke
               pregretosti gospodarstva le še pospešila že tako ekstremno rast kreditov." In dodam
               lahko še, da je tudi glede odgovornosti za tajkunske prevzeme imela tu ključno vlogo
               vlada. Pravni okvir za tajkunske prevzeme je bil postavljen leta 2006 s sprejetjem
               Zakona o prevzemih. Ta zakon je dovoljeval prevzem s kreditom, ki je bil zavarovan z
               delnicami prevzetega podjetja. Prav tako je treba povedati, da se podjetja niso
               prodajala sama, ampak so jih prodajali Vlada, Kad in Sod; spomnimo se samo
               zloglasnega primera Mercator.</p>
               <p>Vse to so stvari, ki jih nekako ta parlamentarna komisija izgublja iz svoje optike,
               saj se fokusira na domnevna kriminalna dejanja javnih uradnikov in na individualne
               vzroke za krizo, pri čemer pa spregleduje sistemske vzroke in politično odgovornost
               predvsem vlad pred krizo. To so naši konceptualni zadržki do te preiskovalne
               komisije, ampak ji ne bomo nasprotovali. Hvala.</p>
            </sp>
            <sp xml:id="SDZ7-Redna-07-2015-04-24.sp17">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvami stališč poslanskih skupin. Prehajamo na razpravo poslank
               in poslancev.</p>
               <p>Najprej ima besedo predlagatelj mag. Marko Pogačnik.</p>
            </sp>
            <sp xml:id="SDZ7-Redna-07-2015-04-24.sp18">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za besedo!</p>
               <p>Glede na stališča vseh poslanskih skupin bi rad poudaril, da me veseli, da je
               prevladal razum in da se politične stranke v parlamentu zavedate politične
               odgovornosti in da boste predlog, ki ga je vložila Poslanska skupina Slovenske
               demokratske stranke, podprli. Ocenjujem, da je pravilno, da se preiskovalno komisijo
               ustanovi in da poskuša priti do določenih ugotovitev. Glede razprav poslanskih skupin
               bi rad podal še določena pojasnila. Veliko je bilo vprašanj, zakaj preiskava od leta
               1997 naprej. Že uvodoma sem v svojem stališču povedal, da je glavni vzrok v tem, da
               je Slovenija edina izmed tranzicijskih držav Evrope, ki je že drugič na račun
               davkoplačevalcev sanirala bančni sistem. Prva sanacija slovenskega bančnega sistema
               se je začela leta 1993 in je bila uspešno zaključena ob koncu leta 1996. Takrat smo
               imeli zdrav bančni sistem. Od takrat naprej so se pa dogajale, bi rekel, čudne
               stvari. In zaradi tega smo rekli, če smo sanirali drugič, je treba obdobje preiskave
               določiti od leta 1997 naprej. Takrat sta bila dva glavna cilja po prvi sanaciji
               bančnega sistema – privatizacija NLB, privatizacija NKBM in operativno
               prestrukturiranje bančnega sistema. In ta preiskovalna komisija naj tudi ugotovi
               vzroke, posledice in odgovornost, zakaj ta dva ključna cilja po prvi sanaciji
               bančnega sistema nista bila izpolnjena, privatizacija in operativno
               prestrukturiranje. Spoštovane, spoštovani, jaz sem prepričan, v primeru, da bi
               sledili programu privatizacije za Novo Ljubljansko banko in Novo Kreditno banko
               Maribor, 5 milijard evrov davkoplačevalskega denarja ne bi vplačali ob koncu leta
               2013. In bi ta denar lahko namenili kam drugam – javno zdravstvo, javno šolstvo,
               pokojninska blagajna. Pet milijard evrov predstavlja več kot polovico letnih
               prihodkov proračuna v Sloveniji. Govora je bilo tudi, da v danem trenutku poteka že
               neka preiskovalna komisija pod nadzorom Banke Slovenije. V Slovenski demokratski
               stranki imamo tukaj precej zadržkov, kajti prepričani smo, da Banka Slovenije nosi
               velik del odgovornosti za nastali položaj bančnega sistema kot regulatorja. In da je
               sedaj neka preiskovalna komisija, kot je bilo navedeno, mislim, v stališču ZaAB in
               SMC, pod okriljem nekoga, ki je za nastali položaj odgovoren, nam ni jasno in zato se
               predvsem zavzemamo za preiskovalno komisijo, ki bo neodvisna. Ne glede na dejstvo, da
               bo Desus podprl to preiskovalno komisijo, me je presenetila vsebina stališča Desusa.
               Spoštovani kolega Jurša je velikokrat omenil, da gredo preiskovalne komisije v
               Državnem zboru za neko politično obračunavanje. Spoštovani predstavniki Desusa, jaz
               sem bil tisti, ki je vodil preiskovalno komisijo bančnega sistema v prejšnjem
               mandatu. Lahko vam zagotavljam, da v tej komisiji ni bilo nobenih političnih
               obračunavanj in da je ta komisija ne glede na sestavo posameznih predstavnikov
               političnih strank tedanjega Državnega zbora delovala zelo enotno. In da niti en
               sklep, ki ga je komisija v svojem mandatu sprejela, ni bil izglasovan s
               preglasovanjem; ampak so bili vsi sklepi izglasovani soglasno. In da je bilo to delo
               uspešno. Žal se je delo komisije prekinilo s predčasnimi volitvami. Težave je
               komisija imela še s pridobivanjem dokumentacije s strani bank in sodišč. In sem
               prepričan, da Preiskovalna komisija o ugotavljanju zlorab v slovenskem bančnem
               sistemu v prejšnjem mandatu ni bila noben politični trampolin; ampak smo si zadali
               cilj, da pridemo do rezultata. Žal, predčasni mandat oziroma predčasne volitve so to
               prekinile.</p>
               <p>S strani kolega Jurše je bilo še izpostavljeno, da smo imeli neskončno sej v Državnem
               zboru v prejšnjem mandatu in sedanjem mandatu v zvezi z bančnim sistemom in bančno
               luknjo. Spoštovani kolega Jurša, jaz sem bolj zaskrbljen, da bomo davkoplačevalci do
               neskončnosti sanirali banke in da je to narobe. Sem prepričan, da smo imeli mogoče še
               kakšno sejo v zvezi z bankami premalo. 5 milijard evrov. In mene bolj skrbi ta
               neskončna poraba slovenskega davkoplačevalskega denarja za sanacijo bančnega sistema.
               Na drugi strani poslušamo, da smo Novo Kreditno banko Maribor sanirali, da smo jo
               sploh obdržali pri življenju, z 800 milijoni; sedaj bo pa na trgu vredna približno
               200 milijonov. In zame je večji problem, zakaj, zaradi koga in zaradi česa smo morali
               sanirati banko za 800 milijonov, da je sedaj na trgu vredna 200 milijonov; ne pa, da
               je banka vredna 200 milijonov zdaj. Spoštovani kolega Han je omenil, da pričakuje
               proaktivno politiko. Esdejeva vlada, v prejšnjem mandatu, v dosedanji vladi, vi imate
               škarje ter platno v svojih rokah in od vas se pričakuje proaktivna politika. Vi ste
               tisti, ki sestavljate vlado. Od vas se pričakuje ta proaktivnost. Druga seja
               Državnega zbora zapored je, ko Državni zbor obravnava več predlogov zakonov s strani
               opozicije kot sedanje vlade. In potem vi govorite o proaktivnosti. Mislim, da ta
               zadeva ne gre skozi. Sedaj pa stališče Združene levice. Dejali ste, da preiskovalna
               komisija v zvezi z zlorabo bančnega sistema v prejšnjem mandatu po vaših mnenjih ni
               prinesla zadovoljivih rezultatov. Če je bila preiskovalna komisija ugasnjena zaradi
               predčasnih volitev, jaz mislim, da zadovoljivih rezultatov sploh ne morete
               pričakovati, kajti komisija ni končala svojega dela. Spoštovani kolega Mesec, jaz
               predlagam, da si preberete vsaj vmesno poročilo, ki ga je pripravila komisija. Žal
               tega vmesnega poročila ni obravnaval Državni zbor, razloge pa verjetno poznate.
               Dejstvo je, da 5 milijard evrov davkoplačevalskega denarja, ki smo jih vložili v
               sanacijo bančnega sistema, ne moremo govoriti, da je to samo plod svetovne
               gospodarske in finančne krize. Hkrati pa tudi ne moremo govoriti, da je 5 milijard
               velika luknja plod kriminalnih dejanj. In ne razumem, da so v svojem stališču
               povedali, da se predlagatelj v svojem predlogu nekako izogiba obdobja od leta 2004 do
               leta 2008. Spoštovani kolega Mesec, mi smo predlagali, da preiskovalna komisija
               pregleda obdobje od leta 1997 do leta 2015. Kje sedaj manjka tukaj obdobje od leta
               2004 do leta 2008? Res ne razumem.</p>
               <p>Dejali ste, da smo postavili napačne hipoteze. Mi nismo postavili nobenih napačnih
               hipotez; postavili smo samo 13 točk, katere naj preiskovalna komisija pregleda. In
               prepričan sem, če se preiskovalna komisija resno loti dela, da lahko pride tudi do
               določenega rezultata. Seveda pod pogojem, da bo komisiji omogočen dostop in vpogled v
               dokumentacijo. Govora je bilo tudi o vprašanju strokovnosti te komisije. Iz lastnih
               izkušenj vam lahko povem, da se s tem načeloma strinjam; zgolj poslanci in poslanke,
               ki jo sestavljajo, verjetno ne eni in ne drugi nimamo tistih potrebnih znanj. Tukaj
               so potrebna znanja predvsem iz financ in prava, vendar ima po poslovniku dela
               preiskovalne komisije preiskovalna komisija možnost povabiti k svojemu delu tudi
               zunanje sodelavce oziroma zunanje strokovnjake. In komisija je v prejšnjem mandatu
               tudi sprejela takšen sklep, da se v delo komisije vključijo zunanje osebe s
               finančnim, pravnim znanjem ter revizorskim znanjem. Vendar dokler nismo dobili
               dokumentacije, ki nam je bila zavrnjena s strani bank in s strani sodišča, ni bilo
               razloga, da bi te ljudi imenovali in da bi se ukvarjali s papirologijo oziroma
               medijskimi članki. To pomeni, če je volja, če je tukaj neka skupna točka, se lahko ta
               preiskovalna komisija dopolni tudi s strokovnimi znanji iz tujine.</p>
               <p>Spoštovani kolega Mesec, vi ste citirali poročilo Banke Slovenije. Vse je temeljilo
               na nekem prezadolževanju, na posledicah predvsem obdobja vlade Janeza Janše.
               Slovenski proračun je edinkrat v zgodovini imel presežek leta 2007, to pomeni v času
               vlade Janeza Janše. Najmanjša brezposelnost je bila v obdobju vlade Janeza Janše,
               nadpovprečne rezultate v okviru držav Evropske unije je Slovenija doživela v obdobju
               vlade Janeza Janše, največjo gospodarsko rast je Slovenija imela v obdobju vlade
               Janeza Janše v mandatu 2004–2008. To je bila tudi edina vlada, ki zdržala do konca
               svojega mandata; in tudi edina vlada, ki je takrat sklenila sporazum s Socialnimi
               demokrati, da se v pomembnih zadevah, ki so povezane s Slovenijo, doseže konsenz. In
               mislim, da so bili rezultati tudi zaradi tega takšni, kot so bili. Omenili ste, da je
               vlada takrat izbirala napačno politiko. Spoštovani, ugotovitev preiskovalne komisije,
               kaj je takrat naredila Banka Slovenije leta 2007. Poleg tega je leta 2007 Banka
               Slovenije preko instrumentov denarne politike, s katerimi je regulirala količino
               denarja v obtoku, izplačala približno 3 milijarde evrov domačemu bančnemu sistemu in
               s tem še povečala likvidnost in posledično pocenila kredite. Banka Slovenija je s
               prevzemom evra dala dodatno količino denarja 3 milijard evrov. Spoštovani kolega
               Meseca, vlada Janeza Janše niti na en način, niti z enim vzvodom, niti z enim orodjem
               ni mogla preprečiti zadolževanja fizičnih in pravnih oseb. In niti ena vlada ali niti
               en predsednik Vlade, ne sedanji, ne prejšnji, ne Borut Pahor, nimajo tega vzvoda
               oziroma tega orodja, da preprečijo kreditiranje, najem kreditov fizičnih ali pravnih
               oseb. Spoštovani kolega Mesec, mediji vas na vsak način hočejo – če ne danes pa jutri
               – videti kot predsednika Vlade. Spoštovani kolega Mesec, če boste spoštovali
               zakonodajo in pravni red Evropske unije, tudi v primeru, da boste vi predsednik
               Vlade, ne boste morali preprečiti kreditiranja pravnih in fizičnih oseb; seveda pod
               pogojem, da boste spoštovali pravni red Evropske unije.</p>
               <p>Ker je bilo dosti govora o preiskovalni komisiji, bi mogoče zato, ker da vmesno
               poročilo ni bilo nikoli obravnavano v tem državnem zboru, prebral tiste ključne
               ugotovitve, ki smo jih v vmesnem poročilu dali. Državi kot lastnici bank, organom
               upravljanja bank, regulatorju trga Banki Sloveniji ni uspelo zagotoviti, da se del
               napak, ki so bile vzrok za prvo sanacijo bančnega sistema, ne bi ponovil še enkrat.
               Država po uspešno zaključeni sanaciji bančnega sistema v letu 1996 ni sledila
               ključnemu cilju, ki si ga je zastavila v razvoju poslovnih bank, in sicer
               privatizaciji in operativnemu prestrukturiranju bančnega sistema. Kadri, ki so bili v
               letu 1991 zaposleni v organih upravljanja sistema Ljubljanske banke, delniške družbe,
               so ostali v sistemu Ljubljanske banke d. d., oziroma Nove Ljubljanske banke; ali so
               nadaljevali poslovno pot v drugih poslovnih bankah ter finančnih institucijah v
               Sloveniji. Kadri, ki so bili ob začetku tranzicije 90. let prejšnjega stoletja
               zaposlenih v organih upravljanja največjih slovenskih bank, so ostali v teh bankah
               ali pa nadaljevali poslovno pot v drugih bankah in finančnih institucijah. Kot
               vplivni posamezniki so imeli številne povezave, tudi s politiko in lobisti, kjer so
               se osebne povezave preslikale v korporativna razmerja; nerazvita korporativna kultura
               in nedefinirani strateški lastninski cilji pa so omogočili, da so ta omrežja
               prevzemala ključno korporativno kontrolo navkljub močnemu državnemu lastništvu.
               Regulator trga Banka Slovenije bi po mnenju preiskovalne komisije morala narediti več
               in v poslovnih bankah vzpostaviti predvsem sisteme ugotavljanja tveganj, ki bi
               zmanjšale možnost negativnih rezultatov oziroma slabih terjatev. Poslovne banke niso
               imele vzpostavljenih ustreznih sistemov tveganja sistemskega nadzora ter niso imele
               vzpostavljenih kadrovskih resursov, ki bi odkrivali morebitne nepravilnosti v
               poslovanju bank; neoptimalna organizacija upravljanja in nadzora hčerinskih ter
               odvisnih družb poslovnih bank. Zagotovo je del slabih posojil mogoče pripisati
               finančni gospodarski krizi, kot omenjeno pa ni moč omenjenim razlogom pripisati vseh.
               V času visoke kreditne aktivnosti so banke posvečale premalo pozornosti tveganjem in
               niso financirale projektov izključno na osnovi ekonomske upravičenosti. Neustrezna in
               pomanjkljiva zakonodaja na področju insolventnosti, neupoštevanje predlogov uprav ter
               nadzornih svetov po hitrejšem reševanju bank po začetku nastajanja gospodarske krize
               v letu 2008. Lastniki, država ni sledila predlogom uprav in nadzornih svetov bank v
               NLB, NKBM v letih 2009, 2010 po zagotovitvi kapitalske ustreznosti oziroma
               dokapitalizacije bank. Pravočasni odziv in vplačilo kapitala bi bilo potrebno ne le
               zaradi slabe kapitalske ustreznosti, temveč tudi zaradi strožjih zahtev regulatorjev.
               Prekomerna izpostavljenost poslovnih bank do določenih panog in povezanih družb.
               Poslovne banke so v določenih primerih imele prekomerno izpostavljenost do finančnih
               holdingov in do gradbeništva, večjo vlogo nadzora pri prekomerni izpostavljenosti od
               poslovnih bank bi moral narediti regulator trga Banka Slovenije. Pritiski nadzornih
               svetov NLB in NKBM po povečanju tržnega deleža bank, bilančne vsote bank in
               agresivnejše prodajne politike bank. Vprašljiva strokovnost posameznih članov
               nadzornega sveta. Kadrovske rotacije. Prehod iz organov nadzora bančnega sistema med
               organi upravljanja bančnega sistema in obratno. Zastavlja se vprašanje ustreznosti
               kadrovskih rotacij. Prehod iz organov nadzora bančnega sistema Banke Slovenije med
               organi upravljanja bančnega sistema poslovne banke ter obratno. Zasledili smo
               primere, ko se je oseba zaposlila v sistemu poslovne banke, pred tem pa je imela
               funkcijo nadzora istega sistema poslovne banke; oziroma ko se je oseba zaposlila v
               sistemu nadzora, pred tem pa je z istim sistemom upravljala; na primer Nučič,
               Jašovič, Caprirolo. Prevelika vloga predstavnikov državnega lastnika Agencije za
               upravljanje kapitalskih naložb – AUKN in vplivanje na posamezne poslovodne strukture
               pri odločanju, prodaja Mercatorja, dokapitalizacija Nove Kreditne banke Maribor. S
               podobnimi težavami pri pridobitvi listinske dokumentacije, kot jih je imela
               preiskovalna komisija, se je srečevalo tudi Specializirano državno tožilstvo. To so
               nam na Specializiranem državnem tožilstvu povedali na sestanku. Problem iz
               pridobivanja dokumentacij s strani bank in sodišča.</p>
               <p>Spoštovane, spoštovani! Pomembno se mi zdi tudi, da je ta preiskovalna komisija, za
               katero pričakujem, vsaj glede na zagotovilo posameznih poslanskih skupin, ki bo
               dobila zeleno luč danes v državnem zboru, da se bo lahko posvetila tudi zadnji
               sanaciji. Mislim, da je pri zadnji sanaciji bančnega sistema vrsta vprašanj. Ali je
               bil ta bančni sistem saniran ustrezno, gospodarno in ali je bil saniran na podlagi
               zakonov? Mi smo večkrat že v SDS opozorili, zakaj se takrat ni uporabil inštitut ESM.
               Prepričani smo, da bi bila ta sanacija bančnega sistema cenejša. Takrat je bilo s
               strani Ministrstva za finance rečeno, da se orodja ESM ne bo uporabljalo zaradi tega,
               ker bi potem komisija dala preveč pogojev in bi bili neodvisni. Na drugi strani pa
               smo potem poslušali, da kljub temu, da smo slovenske banke sanirali s svojim
               denarjem, nam komisija postavlja neke pogoje. Ali je bilo striženje imetnikov
               podrejenih obveznic zakonito, ali ne – o tem odloča Ustavno sodišče. Vrsta zadev. Ne
               strokovni javnosti, ne širši javnosti, ne Državnemu zboru ni bila nikdar razkrita
               metodologija izračunavanja bančne luknje. Nekako smo, jaz ga imenujem črni petek za
               davkoplačevalce – 13. 12. 2013, poslušali, kako imamo po tej sanaciji najbolj zdrave
               banke v Evropi. V manj kot enem letu dni pridejo stresni testi Evropske centralne
               banke, kjer dve največji sistemski banki kljub milijardnim dokapitalizacijam padeta
               na stresnih testih. In v Slovenski demokratski stranki smo prepričani, da je treba
               vsa ta vprašanja razjasniti.</p>
            </sp>
            <sp xml:id="SDZ7-Redna-07-2015-04-24.sp19">

               <speaker>PREDSEDNIK DR. MILAN BRGLEZ:</speaker>

               <p>Postopkovno, gospod Matjaž Han.</p>
            </sp>
            <sp xml:id="SDZ7-Redna-07-2015-04-24.sp20">

               <speaker>MATJAŽ HAN (PS SD):</speaker>

               <p>Hvala lepa. Žal mi ni ostalo nič drugega kot proceduralni predlog, ampak ga bom tudi
               opredelil.</p>
               <p>Spoštovani predsednik, danes, ko je Marko kot predlagatelj začel polemizirati s
               stališči, mi ni preostalo drugega, kot da dam proceduralni predlog, da moramo v
               prihodnje razmišljati o tem, da bo imel vendarle predsednik Državnega zbora možnost,
               da poslanskim skupinam, ki predstavljajo stališča, da možnost replike. To, kar se je
               sedaj zgodilo, ko je Marko na nek način razcefral naša stališča, takšna ali drugačna,
               mislim, da ni v redu, ker se na nek način mi ne moremo javljati, ker nismo še na nek
               način v razpravi razpravljali. Mislim, ali naj se poslovniška komisija do tega
               opredeli, ali pa ne nazadnje, predsednik, vi imate možnost dati tudi nam besedo.</p>
               <p>Bom pa povedal, zakaj sem se javil, ker se ne bi drugače javil, ker je bil na nek
               način korekten Marko od tistega, ko se je nehal ukvarjati s stališči poslanskih
               skupin. Marko, ko sem jaz govoril o proaktivnosti, ko sem govoril o tem, kaj mora
               vlada storiti oziroma kaj mora politika narediti, sem prej povedal – še malo
               samokritike. In sem jasno mislil na to vlado. In me mi polagati besede, tisto, kar ti
               misliš, oziroma tisto, kar ti nisi slišal. Preden sem to izjavil, sem rekel, da gre
               za samokritiko. Moral sem se javiti.</p>
               <p>V prihodnje bi pa vendarle tudi predlagatelje pozval, da naj povedo tisto, kar
               mislijo, naj pa s samimi stališči ne polemizirajo, ker se nimamo možnosti na nek
               način javljati. Hvala lepa.</p>
            </sp>
            <sp xml:id="SDZ7-Redna-07-2015-04-24.sp21">

               <speaker>PREDSEDNIK DR. MILAN BRGLEZ:</speaker>

               <p>Prosim! / oglašanje iz dvorane/</p>
               <p>Prvi del predloga je sicer smiseln in bi ga bilo smiselno urediti v Poslovniku.
               Seveda za to obstaja poslovniška komisija. Drugi del pa je zloraba poslovniškega za
               polemiziranje s tistim, ki obvlada Poslovnik toliko, da točno ve, da lahko napade
               takrat, ko se nihče ne more braniti z repliko. Tak je pač naš poslovnik. Zaradi tega,
               kolega Han, ti moram za drug del izreči opomin. / oglašanje iz dvorane/ Za prvi del
               pa ne; prvi del je sprejemljiv, za drugi del pa opomin. Sedaj gremo naprej, sedaj jih
               bom prebral malo več, ker je kar nekaj tistih, ki so se odjavili.</p>
               <p>Najprej ima besedo gospa Suzana Lep Šimenko, pripravita naj se gospod Ljubo Žnidar in
               gospod Janko Veber.</p>
            </sp>
            <sp xml:id="SDZ7-Redna-07-2015-04-24.sp22">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoči. Spoštovane poslanke, spoštovani poslanci!</p>
               <p>Veliko je bilo v zadnjih tednih, že kar mesecih, rečeno na temo sanacije bančnega
               sistema. V preteklosti smo zelo radi uporabljali pojem bančna luknja. Sedaj pa
               mislim, da je prišel čas, da pa mi tej bančni luknji na nek način naredimo dno. Tako,
               da se mi zdi mogoče ta na nek način zaključna, na drugi strani pa začetna faza, ki je
               izjemno pomembna. Da je do tega stanja v bančnem sistemu prišlo, vemo, kje so
               razlogi. Krediti so se dodeljevali po prijateljskih vezeh posameznikom in podjetjem.
               Banke zagotovo niso imele za vse iste kriterije pri podeljevanju kreditov. Bom rekla,
               navadne državljanke in državljani niso mogli kar tako pridobiti kredita z ugodno
               obrestno mero in brez ustreznega zavarovanja, kot se je to drugače dogajalo. Žal so
               pač banke v zavarovanja jemale vse mogoče stvari, neustrezno ovrednotene nepremičnine
               in zelo različne premičnine, tudi brez vrednosti. Uprave bank, lahko rečemo, da so
               očitno banke vodile nestrokovno, negospodarno; organi nadzora, nadzorni sveti tudi
               svoje naloge niso opravljali. Banka Slovenije, ki pa opravlja vlogo regulatorja in bi
               morala svoje delo opravljati učinkovito, neodvisno, strokovno in v skladu z
               zakonodajo, pa je kot regulator odpovedala. V primeru stanja v bančnem sistemu je
               zagotovo nevestno delo opravljalo več ljudi – od uprave, nadzornih svetov in do
               regulatorja bank. Ampak v tem primeru ne gre za neke male napake. Gre za zelo veliko
               škodo, ki je ogrozila naše javne finance in s tem tudi vse državljanke in državljane.
               Vsi se zavedamo tega, da je zdrav bančni sistem še kako pomemben za posameznike in
               naše gospodarstvo. Mora pa biti deležen zaupanja, za katerega verjamem, da je v tem
               primeru, in da ga v tem trenutku še vedno ni deležen. Temeljiti mora na zdravih
               temeljih, na poštenem, pravičnem kreditiranju z ustreznim zavarovanjem. Breme vseh
               teh nezavarovanih kreditov pa nosimo vsi mi. In kar je še huje, do danes nihče za to
               ni odgovarjal; ne na strani uprav bank, ne na strani nadzornih svetov in ne na strani
               Banke Slovenije. Danes so pogoji bank pri podeljevanju kreditov pogosto zelo
               nesorazmerni. Vem za primer, navaden kredit za avto v vrednosti 10 tisoč evrov, na
               eni strani so zahtevali zavarovanje zavarovalnice ter še poroka. Bi rekli, da gre za
               zelo nesorazmerno, in bi se v tem primeru vprašali, kje pa je tukaj pravičnost.</p>
               <p>5 milijard smo vložili v sanacijo bank. Kaj je tisto, kar je najhuje, je to, da teh 5
               milijard najverjetneje ne bo dovolj, ker vemo, da imamo ponovno več kot 4 milijarde
               teh slabih kreditov v slovenskih bankah. Seveda se vsi tega zavedamo, da če bi mi teh
               5 milijard vložili kam drugam, v neke dobre projekte, morda v infrastrukturo, bi na
               našem koncu avtocesta Draženci–Gruškovje že bila. Ne bi bil problem s tretjo razvojno
               osjo, lahko bi imeli več urgentnih centrov ali pa sploh ne bi govorili o krčenju
               nujne medicinske pomoči izven mestnih središč. Ne bi se spraševali, če imamo denar za
               pripravništva in na ta način mladim onemogočamo obvezno opravljanje pripravništva, ki
               je pogoj, da lahko v nadaljevanju sploh opravljajo strokovni izpit. Lahko bi govorili
               o večdesettisočih novih delovnih mestih, lahko bi govorili o zmanjšanju obremenitve
               plač, o višjih neto plačah. Žal temu pač ni tako. Visok znesek, potreben za sanacijo
               bančnega sistema, številne objave glede domnevnih nepravilnosti pri ugotavljanju
               kapitalske ustreznosti so seveda zamajale zaupanje v samega regulatorja našega
               bančnega sistema. Pa bom ponovila podatke, ki so bili objavljeni v časniku The
               Economist. Banka Slovenije se po kriteriju števila zaposlenih v centralni banki
               uvršča v sam svetovni vrh. Na 100 tisoč prebivalcev jih imamo kar mi 21,6; če vzamemo
               primerjavo s švedsko banko, ima 4,1 zaposlenega na 100 tisoč prebivalcev. Državni
               zbor mora sprejemati izjemno pomembne odločitve v zvezi z reševanjem bank v
               slovenskem bančnem sistemu. Vse dokapitalizacije so se potrjevale tukaj, v Državnem
               zboru. In ravno zato se mi zdi še kako nujno, da se danes potrdi ta sklep o odreditvi
               parlamentarne preiskave. Zakaj? Šlo je za oškodovanje javnih financ, oškodovan je bil
               proračun Republike Slovenije in s tem so bili oškodovani vsi državljani in
               državljanke.</p>
               <p>Kaj bomo dosegli s to parlamentarno preiskavo? Prvič, ugotovili bomo, ali je Banka
               Slovenije kot regulator ukrepala pravilno ali ne. Ugotovili bomo, koliko je bilo teh
               kreditov, komu so bili dani in pod kakšnimi pogoji – vsi ti sporni krediti in tudi
               sporne garancije. Ugotovili bomo, kakšna je bila posojilna politika bank. In kar je
               zelo pomembno, kdo je odobril in podpisal te sporne kredite, kakšna je bila tu vloga
               uprav in nadzornih svetov. Ugotovili bomo tudi, zakaj po prvi sanaciji bank ni prišlo
               do dogovorjene privatizacije, dogovorjene iz leta 2001. Pa tudi, zakaj, kje so
               razlogi, da je prišlo do prisilne likvidacije Probanke, Factor banke in tako naprej.
               Torej, ugotovili bomo celotno sporno kreditiranje in kdo so odgovorne osebe.</p>
               <p>Moram reči, da me izjemno veseli napovedana podpora tej preiskovalni komisiji in se
               že veselim nadaljevanja tega dela. Hvala.</p>
            </sp>
            <sp xml:id="SDZ7-Redna-07-2015-04-24.sp23">

               <speaker>PREDSEDNIK DR. MILAN BRGLEZ:</speaker>

               <p>Zdaj ima besedo gospod Ljubo Žnidar.</p>
               <p>Pripravita naj se gospod Janko Veber in gospa Eva Irgl.</p>
            </sp>
            <sp xml:id="SDZ7-Redna-07-2015-04-24.sp24">

               <speaker>LJUBO ŽNIDAR (PS SDS):</speaker>

               <p>Hvala lepa, predsedujoči. Spoštovani kolegice in kolegi!</p>
               <p>Poskušal bom biti čim bolj enostaven in nazoren. V letu 2008 je bila država zadolžena
               za 8 milijard; tri leta kasneje, v letu 2011, za 16 milijard. V tistih treh letih smo
               pridelali 8 milijard dodatnega dolga. V naslednjih treh letih smo pridelali 14
               milijard dodatnega dolga. Skupni dolg države je konec leta 2014 znašal že 30
               milijard. Danes je bilo iz razprave vladajočih poslanskih skupin razbrati, da je
               glavni krivec za ta porast našega zadolževanja evropska in svetovna ekonomska ter
               gospodarska kriza. To je bilo danes razbrati iz vseh razprav ostalih razpravljavcev.
               Osebno pa menim, da temu ni tako in da smo si v veliki meri krivi sami. Pa bom
               navedel samo dva glavna vzroka, ki sta po mojem pripomogla k tako veliki
               zadolženosti. V zadnjih šestih letih ni bilo sprejetega niti enega ključnega
               reformnega ukrepa, ki bi izboljšal poslovanje naše države. Kjer bi se morali nizati
               ukrepi in uravnotežiti javne finance, se to v zadnjih šestih letih ni zgodilo. Kot
               drugo, v zelo veliki meri so vzrok nepravilnosti v bančnem sistemu. Eden ključnih in
               zelo pomembnih vzrokov! Če bi banke ravnale gospodarno, bi imeli danes v žepu 5
               milijard. Ne bi jih imeli v žepu, ampak bi s temi 5 milijardami lahko zgradili drugi
               tir železniške povezave Divača–Koper, ki je ocenjen na milijardo 400 tisoč. S tem
               denarjem bi lahko zgradili oba manjkajoča avtocestna priključka proti Hrvaški:
               Draženci–Gruškovje in odsek Postojna–Jelšane. S tem denarjem bi lahko zgradili tretji
               pomol v Luki Koper in s tem denarjem bi lahko zgradili del tretje razvojne osi na
               južnem ali na severnem odseku. 5 milijard je veliko denarja. Danes pa iščemo denar za
               te investicije, ki so nujno potrebne, ki so cokla gospodarstvu in razvoju Slovenije.
               Tukaj bi jih morali poiskati. Po mojem mnenju bo parlamentarna preiskava premalo,
               zato tudi z moje strani apel predvsem za vladajoči del koalicije, da je tukaj
               potrebna še dodatna proaktivnost za dodatne ukrepe, da se ugotovijo nepravilnosti v
               bančnem sistemu. Spomnimo se nazaj, ko je bila zavrnjena pobuda, da se odprejo
               določeni podatki, da se razkrijejo določene bančne nepravilnosti; pa smo bili pri
               tistem poizkusu zavrnjeni. To menim, da ni pot, ki pelje k reševanju in razkritju
               nepravilnosti, zaradi tega menim, da je tudi ta parlamentarna preiskava dobra, da bo
               odkrila ali rešila vsaj del tistih nepravilnosti, ki so se v bančnem sistemu
               zgodili.</p>
               <p>Prihajajo tudi novi dogodki. Poglejmo si primer negativnega mesečnega euribora zadnje
               tri mesece. Nihče, verjamem, tudi finančni strokovnjaki ne znajo povedati, kaj bo to
               pomenilo v prihodnosti; ali bo to še dodatek k novi bančni luknji. Če smo tukaj
               natančni, bi se morali z negativnim euriborom krediti poceniti. Tukaj je veliko
               neznank v prihodnosti in naj parlamentarna preiskava dobro opravi svoje delo, da
               zaščitimo slovenski evro, ki je še kako pomemben za okrevanje naše države.</p>
            </sp>
            <sp xml:id="SDZ7-Redna-07-2015-04-24.sp25">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Janko Veber.</p>
               <p>Pripravi naj se gospa Eva Irgl in za njo gospod Danijel Krivec.</p>
            </sp>
            <sp xml:id="SDZ7-Redna-07-2015-04-24.sp26">

               <speaker>JANKO VEBER (PS SD):</speaker>

               <p>Hvala za besedo. Lep pozdrav vsem!</p>
               <p>V besedilu predloga sklepa za uvedbo parlamentarne preiskave o delovanju našega
               bančnega sistema je navedeno, da gre za časovno obdobje od 1. 1. 1997 do dneva
               odreditve predmetne parlamentarne preiskave; torej predvidevam, da do današnjega
               dneva. Mogoče res na prvi pogled izjemno dolgo obdobje, ampak vendarle po svoje
               logično. Če se spomnimo, kako smo pristopili k temu, ko smo se osamosvojili, da
               uvedemo privatno ter državno lastnino. Najprej je bilo treba družbeno lastnino
               preoblikovati v privatno in državno. Ravno vsi ti dogodki so med seboj od takrat
               izjemno tesno povezani. Vsi se najbrž še spomnimo uvedbe certifikatov. Velika večina
               državljank in državljanov je dobila certifikat za vso vloženo delo, ki je bilo delo
               generacij pred tem, da je bilo to premoženje ustvarjeno. Nekateri so imeli smolo pri
               tem, ker niso imeli botrov, in so te certifikate s težavo unovčili ali pa s težavo
               dobili kaj veliko denarja za certifikat. Drugi, ki so imeli botre, so dobili posojila
               pri bankah in odkupili številne certifikate in s tem, lahko rečemo, tudi obogateli.
               Ampak vendarle, banke so najele te kredite v tujini in ti novi lastniki so to
               družbeno premoženje, ki so ga dobili preko certifikatov, pravzaprav izčrpavali.
               Prišli smo tudi v situacijo, ko so mnoga podjetja zaradi tega propadla, ker se ni
               vlagalo v razvoj. Številni so izgubili delovna mesta, številni so bili preseljeni na
               druga delovna mesta ali v druge organizacije. In zanimivo, da ti, ki so dobili
               kredite za to, da so odkupili to premoženje, jih tudi bankam niso vračali. In vmes so
               tudi preprodajali ta podjetja številnim špekulantom in vse te obveznosti do botrov in
               tem špekulantom, ki so nakazovali denar v davčne oaze, je bilo treba poplačati njihov
               trud. Zato so številna naša podjetja propadla. Ker so bili ti krediti najeti večinoma
               v tujini in če se posledično potem zaustavimo v tistem trenutku, ko smo se pred
               kratkim srečevali s tem, da so nam tujci ocenjevali terjatve v naših bankah, je res
               nenavadno, da smo močno pri našem bančnem sistemu vpeti prav na posle preko tujine;
               in da nam morajo res tujci povedati, kakšen dolg imajo naše banke oziroma koliko
               slabih terjatev imajo naše banke. Tega ne znamo sami?! Jaz preprosto tega ne
               verjamem. Vendar dejstvo je, da so nam tujci ocenili, koliko potrebujemo. In
               potrebujemo toliko, kolikor so predlagatelji tudi v svojem gradivu navedli – 5
               milijard. Ampak brez resnih podlag, kako so tujci prišli do te ocene. Jaz sem sicer
               na zaprti seji Državnega zbora, ko ste me razreševali kot ministra za obrambo,
               povedal, kako je prišlo do teh 5 milijard. Danes je odprta seja, pa tega ne bom
               povedal, ampak takrat sem povedal, na kakšen način se je prišlo do teh 5 milijard.
               Želim pa povedati naslednje, da so tuji finančni izvedenci močno podcenili te
               terjatve; in tako podcenjene so tudi prenesene na našo slabo banko. In ta naša slaba
               banka močno podcenjene terjatve prodaja naprej, razliko pa plačujemo mi vsi, kajti
               država se je zadolžila zato, da to razliko lahko pokrivamo bankam. Mi smo pravzaprav
               ponovno dokapitalizirali te banke in zato je prav, da ves ta proces dejansko
               pogledamo od leta 1997 – pa mogoče bi bilo še kakšno leto prej lahko vključeno – pa
               vse do danes. Dejstvo je, da se poleg tega procesa, ki sem ga na kratko želel opisati
               in je potekal skozi zgodovino osamosvajanja Slovenije, ta hip dogaja tudi to, da
               sočasno država prodaja tudi naša najboljša podjetja. In če vemo, da se to dogaja v
               trenutku, ko so naše banke dokapitalizirane toliko, da pravzaprav niti ne vedo, kam s
               tem denarjem, ga pa ne vlagajo nazaj v gospodarstvo, vam lahko mirne duše povem, da
               ne bi bilo treba prodati Mercatorja, ker je imel 1 milijardo že svojega premoženja,
               kolikor je bil tudi dolg Mercatorja. Pet milijard smo dali v banke, lahko bi se tudi
               ta dolg normalno servisiral, ne bi bilo treba prodati pivovarne Laško in Uniona, ne
               bi bilo treba prodati Dela, ne bi bilo treba prodati Heliosa, Aera, Fotone, številnih
               naših izjemnih in eminentnih podjetij, ki so prešla v last tujcev. Kako to, da s
               slovenskim bančnim sistemom tako močno tujci razpolagajo? To je res eno od vprašanj,
               na katerega upam, da bomo tudi skozi delo v tej komisiji dobili jasen odgovor in
               rešili to, kar se še rešiti da. Glede tega izjemno dolgega obdobja sem pa vendarle
               prepričan, da se tudi znotraj tega dolgega obdobja da izluščiti tudi konkretne
               primere, ki bi se jih dalo v relativno kratkem času obelodaniti. Če se spomnite, smo
               bili pred kratkim deležni kar veliko kritik v državnem zboru, ker smo sprejeli zakon,
               s katerim smo želeli preprečiti izplačilo enega milijona evrov nagrade gospodu
               Kramarju, bivšemu predsedniku uprave Nove Ljubljanske banke. Ustavno sodišče je
               ugotovilo, da mu ta nagrada pripada, ker gre za pridobljeno pravico. In res je tako.
               Gre za pridobljeno pravico in noben zakon ti tega ne more vzeti; razen če ne dokažemo
               javnega interesa. Takrat lahko posežeš tudi za nazaj. Jaz sem zadovoljen, da so
               predlagatelji v svojem gradivu zapisali tudi pomen javnega interesa v drugi točki,
               rimska dve – parlamentarna preiskava je javnega pomena oziroma je v javnem interesu.
               Zelo pomembna določba. Za javni interes pravijo, v oklepaju – Večinski interes
               državljanov je, da domače gospodarstvo učinkovito deluje, da se ustvarjajo nova
               delovna mesta, da se plačujejo davki, skratka, da se zagotavlja dolgoročna rast
               blaginje prebivalstva. To je samo eden od teh odstavkov, ampak dovolj, da imamo to
               določbo javnega interesa v tej parlamentarni preiskavi. Sam pa si upam trditi, da
               bomo javni interes v primeru Kramarja lahko zelo dobro utemeljili tudi s tem, ker je
               zaradi slabih terjatev bank prišlo do tega, da so številni izgubili delovna mesta, da
               so številni na robu preživetja; da je pravzaprav zaradi tega, ker moramo vlagati
               denar v sanacijo bank, premalo sredstev za znanost, za razvoj tehnologij, da je
               premalo sredstev za naš pokojninski sistem, ki ga moramo vedno znova reševati in se
               spraševati, ali bomo lahko ljudem zagotavljali v prihodnosti pokojnine. Če pogledamo
               našo najmlajšo generacijo oziroma mlajšo generacijo, ki stopa na svojo karierno pot,
               ugotavljajo, da jim ne omogočamo neke normalne, uspešne kariere v Sloveniji. Vse to,
               sem prepričan, lahko dokažemo znotraj tega sistema, ki se je dogajal v teh zadnjih
               dobrih dveh desetletjih, ali če gremo od leta 1997 naprej, nekaj manj kot dve
               desetletji, ker je pač ta datum naveden. Če kaj, lahko povem, je res cilj, ker sem
               bil eden tistih poslancev v Državnem zboru, ki smo bili nekako izpostavljeni; češ,
               poglejte, sprejeli ste zakon v primeru Kramarja, ki ga je Ustavno sodišče zavrnilo,
               in s tem ste omogočili, da ima gospod Kramar še vedno tisti milijon evrov lepo varno
               shranjen pri sebi. Ja, resnično imam zelo velik interes, da dokažemo javni interes in
               da predlagamo zakon v Državnem zboru, s katerim bomo lahko utemeljili, da je dobil to
               nagrado neupravičeno izplačano, ker je veliko prispeval – po vsej verjetnosti, to je
               sum – k temu, da so nastale slabe terjatve v naših bankah in da smo te slabe terjatve
               vsi mi morali poplačevati.</p>
               <p>Zato pozdravljam današnjo veliko pripravljenost vseh poslanskih skupin, da se
               ustanovi ta preiskovalna komisija, in pravzaprav si želim, da začne delovati čim
               prej. Hvala.</p>
            </sp>
            <sp xml:id="SDZ7-Redna-07-2015-04-24.sp27">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Eva Irgl.</p>
               <p>Pripravi naj se gospod Danijel Krivec, za njim pa gospod Franc Breznik.</p>
            </sp>
            <sp xml:id="SDZ7-Redna-07-2015-04-24.sp28">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci!</p>
               <p>Bančna luknja je velika 5 milijard evrov. Do sedaj smo že dvakrat sanirali bančni
               sistem od osamosvojitve dalje in vsaj pri drugi sanaciji se je to dogajalo zlasti
               zaradi tega, ker so se podeljevali sporni krediti posameznikom in podjetjem, ki potem
               teh kreditov bodisi niso bili zmožni odplačevati bodisi jih celo niso želeli. Treba
               je reči bobu bob in povedati, da uprave bank niso delovale odgovorno ves ta čas in
               niso delovale gospodarno. Nadzorni organi, ki so tisti, ki bi morali opozoriti na
               napake, ki so se dogajale znotraj bančnega sistema, pa svojega dela niso opravili
               tako, kot bi ga morali. Skratka, znotraj bančnega sistema so se dogajale velike
               nepravilnosti; odgovornosti za nastalo situacijo pa do sedaj ni prevzel še nihče,
               organi pregona pa tudi zelo počasi iščejo odgovorne. V prejšnjem mandatu Državnega
               zbora je preiskovalno komisijo glede bančne luknje vodil kolega Pogačnik in, žal,
               takrat komisija ni mogla priti do konca vsega, ker so bile vmes predčasne volitve.
               Treba pa je tudi povedati, spoštovani kolega Veber, da ste zavrnili možnost, da se
               vmesno poročilo o zlorabah v bančništvu, ki ga je sprejela preiskovalna komisija,
               obravnava tudi na seji Državnega zbora. In kaj nam to pove? Pove nam tudi to, da je
               sprega med politiko in temi spornimi krediti in vsem, kar se dogaja v zvezi s tem,
               zelo močna. Seveda tega ne govorim na pamet. Poglejmo primer nekdanje vidnega
               politika, včasih je sedel tukaj v prvi vrsti, eno leto, bil je kandidat za
               mandatarja, pa mu ni uspelo, ker ni znal dovolj dobro seštevati, ampak ta gospod je
               sam prostodušno priznal, da je klical okoli, da se mu podeli eden od teh spornih
               kreditov za projekt Stožice, za katerega smo kasneje ugotovili, da je nasedli
               projekt. Ampak ali kdo odgovarja za to? Ali gospod Janković že odgovarja za to?
               Zaenkrat ne poznam še nobenega, ki bi odgovarjal za večmilijardno bančno luknjo in
               tudi za to, da je nekdo vplival po političnih linijah, da se je nekomu dodelil
               kredit.</p>
               <p>Zakaj je tako pomembno, da danes ustanovimo preiskovalno komisijo o bančništvu
               oziroma o zlorabah v bančništvu? Prvič zaradi tega, ker je to pomembno zaradi
               transparentnosti. Nekaj dni nazaj smo v tem državnem zboru obravnavali zakon o
               bankah. Vsi veliko govorite zlasti v Stranki modernega centra, da je potrebna
               transparentnost in preglednost na področjih poslovanja, ampak ko pa je treba o tem
               glasovati, glasujete proti. Tako boste glasovali proti zakonu o bankah, se pravi, da
               bi banke dale potrebne dokumente, da bi ljudje oziroma mi, ki tukaj ne nazadnje tudi
               potrjujemo, recimo, dokapitalizacijo bank, dejansko imeli vpogled, kaj se je
               dogajalo, in to tudi zaradi tega, ker imajo državljanke in državljani pravico vedeti,
               kam je šel njihov denar. Ampak vi ste proti tej transparentnosti. Tako kot boste
               danes glasovali tudi proti zakonu o transparentnem poslovanju znotraj notarjev in
               odvetnikov. Tudi proti tej transparentnosti ste. Res je, govoriti je lažje, kot potem
               nekaj v resnici narediti. In tukaj bi jaz pričakovala, da bo končno pa vendarle
               narejen že ta preskok od besed k dejanjem.</p>
               <p>Zakaj je še potrebna ustanovitev te preiskovalne komisije? Ugotoviti je treba na
               kakšen način in pod kakšnimi pogoji so bili podeljeni krediti, bančne garancije in
               tako naprej. Očitno državljanke in državljani drugače ne bodo dobili vseh odgovorov,
               ker celo Banka Slovenije ne želi dati podatkov. Zato je kolega Pogačnik v prejšnjem
               mandatu imel tudi velike težave. Ne sodišča, ne banke niso dale svojih podatkov. In
               ko zahtevamo, da se sprejme oziroma predlagamo zakon, ki bi dovoljeval, da bi prišli
               do teh dokumentov, ravno zaradi transparentnosti in ker smo dolžni to storiti zaradi
               vseh davkoplačevalcev, glasujete proti. Zakaj je pomembna preiskovalna komisija?
               Preveriti je treba zakonitost delovanja bančnega sistema v večinsko državni lasti in
               ugotoviti, kdo so bile osebe, odgovorne za poslovanje. Že prej sem omenila uprave
               bank in nadzorne organe. Nihče se ni izkazal. Uprave bank ne zaradi tega, ker so kar
               tako na lepe oči dajale kredite in po politično prijateljskih linijah, nadzorni
               organi pa niso svojega dela opravili zato, ker so očitno ščitili uprave, namesto da
               bi jih nadzirali. Ščitili so očitno tudi posameznike znotraj politike. In to se počne
               še danes. Zato ne pridemo do nekaterih rezultatov.</p>
               <p>Ugotoviti in preveriti je treba vpliv javnih funkcionarjev in funkcionarjev na
               delovanje in poslovanje bančnega sistema. Že prej sem omenila nekdanjega visokega
               politika, ki je želel postati mandatar, da ne govorim recimo o navezi, ki je bila
               zadnjič omenjena, bratov Dragonja in tako naprej. To so vse politične povezave, o
               katerih je treba spregovoriti in potem najti tudi odgovornost. Preveriti je treba,
               kako je potekalo pokrivanje izgub. Ali je to potekalo na primer preko višjih stroškov
               poslovanja bank? Tudi to moramo preveriti. Preveriti in ugotoviti je treba vpliv
               povezanih oseb in ne nazadnje je treba preveriti razloge za nadzorovano likvidacijo
               Factor banke in Probanke.</p>
               <p>Spoštovane kolegice, spoštovani kolegi, niste dali podpisov pod preiskovalno
               komisijo, da bi se takoj odredila in ustanovila. Zlasti sem jaz osebno to pričakovala
               od največje koalicijske stranke, Stranke modernega centra, ker ima v svojih vrstah
               posameznike, ki vedo vedno veliko povedati o transparentnem preglednem delovanju in
               so tudi borci na nek način za transparentno delovanje. Vendar nihče od teh borcev ni
               dal svojega podpisa pod preiskovalno komisijo. Seveda lahko to politično razumemo kot
               taktiko, da ste se vendarle potem odločili, da boste samo potrdili preiskovalno
               komisijo danes v Državnem zboru, zato da boste lahko nekoga sebi všečnega nastavili
               za predsednika preiskovalne komisije. In mogoče bo ta predsednik preiskovalne
               komisije potem že vedel, kaj mu je odkriti in kaj je treba prikriti. Preiskovalno
               komisijo je treba ustanoviti. To smo dolžni državljankam in državljanom.</p>
               <p>Ne glede na to, da niste dali podpisov takoj v začetku pod preiskovalno komisijo, se
               vam zahvaljujem, da boste danes pa vendarle glasovali za to, da se ustanovi. Najlepša
               hvala.</p>
            </sp>
            <sp xml:id="SDZ7-Redna-07-2015-04-24.sp29">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Replika. Gospod Janko Veber, izvolite.</p>
            </sp>
            <sp xml:id="SDZ7-Redna-07-2015-04-24.sp30">

               <speaker>JANKO VEBER (PS SD):</speaker>

               <p>Replika oziroma upam, da tudi dokončno pojasnilo, da bo odpravljen ta dvom, ki je bil
               izpostavljen že na prejšnji točki, ko smo se pogovarjali o Zakonu o bančništvu. Samo
               na kratko. Poročilo komisije je bilo posredovano 17. 6. 2014, to je vmesno poročilo
               za obravnavo. 1. 7. 2014 je bila vložena zahteva za sklic izredne seje zbora na moj
               predlog kot predsednika Državnega zbora, ker je komisija to želela uvrstiti na dnevni
               red, pa sem jo opozoril, da ne gre, ker je treba vložiti zahtevo za izredno sejo, da
               se to lahko uvrsti na dnevni red. Torej na moj predlog je bil predlagatelj obveščen,
               da je treba zbrati podpise za sklic izredne seje. Na 104. seji Kolegija je bilo
               dogovorjeno, da se ne podlagi te zahteve s to točko širi dnevni red že sklicane 71.
               izredne seje zbora, ki je bila 4. 7. 2014. Vendar širitev ob določitvi dnevnega reda
               71. izredne seje ni bila izglasovana. Zato sem kot predsednik Državnega zbora 4. 7.
               sklical 72. izredno sejo za 15. 7., torej po volitvah. Skrajni rok za izvedbo te seje
               pa je bil 16. 7. 2014. In kaj se je potem zgodilo? Predlagatelji za sklic izredne
               seje ste umaknili zahtevo za sklic izredne seje. Kot predsednik Državnega zbora sem
               izpolnil prav vse, kar je bilo treba, da bi do obravnave tega poročila prišlo. Žal
               ste predlagatelji ocenili, da po volitvah ta seja ni več potrebna in ste umaknili
               zahtevo za sklic izredne seje. To je resnica, to je dejstvo in upam, da smo s tem
               tudi to poglavje danes zaprli. Hvala.</p>
            </sp>
            <sp xml:id="SDZ7-Redna-07-2015-04-24.sp31">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Danijel Krivec, pripravi naj se dr. Vinko Gorenak.</p>
            </sp>
            <sp xml:id="SDZ7-Redna-07-2015-04-24.sp32">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani podpredsednik. Lep pozdrav vsem kolegicam in kolegom!</p>
               <p>Mislim, da je pred nami ena zelo pomembna odločitev o tem, da odredimo to
               parlamentarno preiskavo, ki bo odstranila nekatera dejstva na tem bančnem področju.
               Iz predhodnih razprav in stališč je bilo sicer razbrati, da to podpirate, vendar jaz
               še vedno nekako dvomim, kajti v preteklosti smo že večkrat obravnavali primere
               bančnih tajnosti in problemov, ki nastopajo znotraj tega, in so bile razprave vedno v
               smeri, da se vsi strinjamo, da je treba določene podatke pridobiti, in to predvsem
               tam, kjer gre za davkoplačevalski denar, ki je usmerjen v posamezne sanacije. Te
               razprave so bile zelo obširne v tem Državnem zboru, vendar ko smo prišli do točke
               odločanja, je večinsko koalicija take predloge zavrnila. To je bilo tako v primeru
               Probanke kot v primeru Factor banke. Takrat ste se vsi strinjali, da gre za dve
               privatni banki, ki jih saniramo z davkoplačevalskim denarjem, in da bi bilo prav, da
               dobimo tudi podatke in vpogled v to, kaj se s tem denarjem državljanov sanira. Vendar
               ko smo predlagali posamezne sklepe, ki bi to tudi udejanjili, ste glasovali proti.
               Zato vam bom jaz zaploskal oziroma se veselil šele takrat, ko bo glasovanje
               zaključeno, navkljub temu da vsi govorite o podpori tej preiskovalni komisiji.
               Mislim, da je ta preiskovalna komisija dejansko nujna, kajti v teh 13 točkah, ki so
               bile lepo obrazložene s strani predlagatelja, so dejansko evidentirani vsi problemi,
               ki so nastajali, kot je bilo povedano, od leta 2007, ko se je zaključila dejansko
               prva sanacija bank. Verjamem, da državljanom nikakor ni jasno, kako lahko pride do
               tako velike luknje v državnih bankah, ob dejstvu, da imajo lastne izkušnje, ko gredo
               in najemajo kredite v teh istih bankah. Takrat morajo izpolniti ogromno obrazcev,
               dati vsa zagotovila, zavarovati svoje kredite s poroki, s premoženjem in tako naprej,
               in njim enostavno ni jasno, kako se na drugi strani lahko v državnih bankah naredijo
               tako velike luknje, ne da bi kdorkoli odgovarjal oziroma da bi prišlo do
               kakršnegakoli unovčenja premoženja, ki je bilo dano v zavarovanje. Mislim, da to
               večini državljanov ni jasno, zato je prav, da se ta dejstva osvetlijo in skozi
               parlamentarno preiskavo tudi pride do ugotovitev, zakaj se to lahko v državni bankah
               dogaja.</p>
               <p>Prej se je kolega Veber sicer spustil še nekoliko bolj v zgodovino, govoril je o
               certifikatih in o tem, kako ljudje v nekem obdobju dejansko niso imeli vpogleda, kaj
               imajo v rokah. Vendar so že takrat določeni poučeni, vi ste jih imenovali botri,
               veliko vedeli o tem, kaj s temi certifikati narediti. Eden izmed zelo eminentnih
               govornikov na tem področju, ki še vedno tudi zdaj ob določenih priložnostih pove
               svoje mnenje in ga vi zelo veselo citirate, je bil gospod Mencinger. Takrat je
               govoril o tem, da so ti papirji dobesedno za nekaj obrisati. Ampak ta gospod še vedno
               govori tudi zdaj v primeru lastninjenja posameznih podjetij na podoben način. Se
               pravi, treba se je vprašati, kdo je pravi boter za nekatere rabote. Ta gospod
               Mencinger je tudi eden izmed prvih privatizatorjev, kajti pravni inštitut ekonomske
               fakultete je dobil zasebne lastnike že tam 1992, 1993 ko je na drug način ta isti
               gospod govoril o tem, da so certifikati za v smeti. Tako da ta stvar bo še zanimiva,
               če bomo res posegali tako daleč nazaj v teh zgodbah. Kot je bilo prej povedano,
               sanacija koncem leta 1996 je dejansko te naše državne banke postavila v neko
               primerljivo zgodbo z evropskimi bankami, vendar se tisti drugi korak, da v teh bankah
               država ostane samo s kontrolnim deležem, se pravi 25 plus 1 delnica, ni zgodil.
               Verjetno bomo vsi z zanimanjem ugotavljali, zakaj se to ne dogaja.</p>
               <p>Zanimivo bi bilo tudi, da se je kolega Veber ves čas vrtel o enem milijonu, ki je bil
               izplačan gospodu Kramarju. Mislim, da je bila ta individualna pogodba sklenjena v
               nekem obdobju, ko je bil v nadzornem svetu te banke tudi nekdo iz vaše opcije, gospa
               Metka Tekavčič, ki je v tem času dekanja Ekonomske fakultete in ki je v svoji izjavi
               celo dejala, da prevzema vso odgovornost za to pogodbo. Se pravi, da ti naslovi
               obstajajo, in je prav, da se povabijo v to preiskovalno komisijo, da povedo kaj
               menijo glede tega. Zanimiva je tudi njena izvaja, kajti od leta 2001–2005 je bila v
               nadzornem svetu, da so oni resno delali in strokovno. Sedaj pa vsi ugotavljamo, da je
               bilo veliko stvari v tistem obdobju na nek način nestrokovnih. Mogoče je šlo tudi v
               določenih primerih mimo teh nadzornih svetov in je šlo po neki botrski liniji v čudne
               vode. Absolutno bo ta preiskovalna komisija verjetno dala marsikateri zanimiv
               odgovor, ki ga na nek način vsi pričakujemo. Tudi tega da v obdobju zadnjih deset let
               ugotavljamo, da dokapitaliziramo banke, sprejemamo poroštva, vendar kot poslanci
               sprejemamo odgovornost za te sklepe, ne smemo pa dobesedno vprašati, kaj se s tem
               denarjem dogaja. In to je neka anomalija, ki mislim, da v evropskem prostoru nima
               mesta, vendar je bilo vedno stališče, da so to neke bančne tajnosti, do katerih tudi
               poslanci nismo upravičeni, navkljub temu da podpišemo pravila, ki veljajo za zaupne
               podatke. Na drugi strani pa, ko pride do težave, mirno stisnemo in podpremo
               dokapitalizacijo – v zadnjih primerih več milijard, da nekdo pokrije nekatere luknje,
               mi pa o teh luknjah enostavno ne smemo nič vedeti. Zato je prav, da ta komisija vse
               to na nek način razišče, da se najde tudi odgovornost, kjerkoli že je. Bo pa verjetno
               v nadaljevanju treba tudi na področju zakonodaje še dodatno verjetno spremeniti
               kakšen zakon, verjetno v Zakonu o bankah. Če bo volja, kot je bila izražena v
               stališčih, verjamem, da bomo skupno tudi kakšno zakonsko materijo spremenili, da bo
               ta komisija imela možnost vpogleda v to, kaj se dogaja. Prej je bilo opozorjeno, da
               niti sodišča niti preiskovalni organi ne dobijo vseh podatkov v določenih primerih.
               Iz tega razloga je tudi jasno dejstvo, da še ni nobenega sprocesiranega primera,
               kajti če ne pride inštitucija, ki preiskuje, do podatkov, tudi ne more dati ovadbe.
               Ovadeni so tisti najbolj nizki uradniki, pri katerih se odgovornost zelo hitro
               ugotovi, za te visoke botre pa za enkrat velja še vedno, da so nedotakljivi in da se
               teh podatkov pač enostavno ne da pridobiti, ker je to neka bančna tajnost. Zato še
               enkrat apeliram, da verjamem v to, da je bilo vaše stališče, da boste to podprli,
               resno, in da bomo na koncu soglasno to preiskovalno preiskavo podprli, na drugi
               strani pa tudi, da bomo v primeru, ko ugotovimo, da so določene zakonske ovire, tudi
               v tem primeru skupno nastopili in zakonske ovire odpravili, da pridemo enkrat do
               podatkov, ki bodo razkrili vse te zgodbe.</p>
            </sp>
            <sp xml:id="SDZ7-Redna-07-2015-04-24.sp33">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za repliko je prosil gospod Janko Veber.</p>
            </sp>
            <sp xml:id="SDZ7-Redna-07-2015-04-24.sp34">

               <speaker>JANKO VEBER (PS SD):</speaker>

               <p>Hvala. Samo na kratko.</p>
               <p>Jaz sem ostal v okviru vsebine parlamentarne preiskave in govoril o tem, kako so se
               najemali krediti, ki se potem niso poplačevali v bankah, zato da so odkupovali
               podjetja in tudi certifikate. Ker ste navajali gospoda Mencingerja, ja, zelo jasno
               stališče ima o tem, kakšne posledice je to imelo za naš bančni sistem in zagotovo se
               bom oprl na stališče Mencingerja tudi v nadaljevanju delovanja te komisije, v kateri,
               če bom imel možnost, bom imel možnost tudi spremljati delovanje te komisije.</p>
               <p>Kar se tiče vseh tistih, ki so bili v organih upravljanja bank. Ja, vsi so vpeti v to
               preiskovalno komisijo, nobenih izjem tukaj ne vidim. Pri gospodu Kramarju imam pa res
               zelo velik interes, da dokažemo javni interes pri tem, da mu je bil neupravičeno
               izplačan ta znesek. Pravne podlage so očitno bile, ker je Ustavno sodišče to
               potrdilo, ampak javni interes, pa upam, da je povsem druga dimenzija. Hvala.</p>
            </sp>
            <sp xml:id="SDZ7-Redna-07-2015-04-24.sp35">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Vinko Gorenak. Pripravi naj se mag. Dušan Verbič.</p>
            </sp>
            <sp xml:id="SDZ7-Redna-07-2015-04-24.sp36">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Malo sprenevedanja, pa vendarle. Nekateri ste v nastopih govorili, kako boste podprli
               to zadevo, torej ustanovitev komisije. Ali ni to malo smešno? Najprej je treba
               podpisati, potem lahko rečeš, da si zraven. Ne pa, da ko predlagatelj dobi dovolj
               podpisov in veste, da to morate ustanoviti, saj to morate, to ni glasovanje za ali
               proti, potem pa rečete, aha, sedaj bomo pa podprli. Se pravi, malo flancate. Kar se
               tiče pa gospoda Mencingerja, jaz bom zelo vesel, če ga boste še kje citirali, ampak
               jaz se spomnim tiste njegove najstarejše izjave, ko sem ga še mogoče resno jemal,
               potem je bilo pa konec. Namreč, on je rekel pred osamosvojitvijo Slovenije: "Ne, ne,
               tega pa ne počnite, bog ne daj, Slovenci bomo jedli travo, če se osamosvojimo." Za
               nagrado je postal pa potem podpredsednik. Poglejte, vse kar ta gospod reče, morate
               okoli obrniti. In isto, kar reče gospod Bavcon, morate okoli obrniti, da dobite
               resnico. Se pravi, če on reče, da danes sije sonce, takoj kupi dežnik, potem je pa v
               redu zadeva. No, pojdimo na temo.</p>
               <p>Poglejte, govorimo o 5 milijardah, in to drugič. Slovenija je edina država, mislim
               da, v Evropi, ki je drugič sanirala banke. 5 milijard smo dali za to. Kaj si lahko
               država privošči s petimi milijardami, verjetno vemo, in ni treba šteti bolnic, ni
               treba šteti kilometrov cest, ni treba šteti marsičesa, kar bi lahko za ta denar
               nabavili, kupili ali kakorkoli. 4 milijarde so pa še nekako vprašljive, tako vsaj
               zatrjujejo bančniki. Jaz bi šel na rezultate. Če 5 milijard izgine, potem bi se moral
               s tem ukvarjati policijsko-tožilsko-sodni sistem. Vsaj tako bi bilo normalno. Naš
               policijsko-tožilsko-sodni sistem se s tem ukvarja sedaj že tretje leto. In sedaj
               poglejte, za primerjavo. Najprej se je s tem ukvarjal gospod Kozina, in to pol
               delovnega časa. Potem je dobil pa neke administrativne pomoči in danes po treh letih
               na tej zadevi delajo celo že trije tožilci. Krasno. Trije tožilci delajo na zadevi 5
               milijard. Kako pa pri Patrii? Tam pa trije tožilci pa 17 sodnikov je bilo angažiranih
               v politično skonstruiranem sodnem procesu tipa 1946. To je isto. Samo tam so jih
               poslali pred zid in so jih ustrelili. Tukaj je šlo pač za zaporno kazen. In nič
               drugega.</p>
               <p>Danes, torej po treh letih se s tem ukvarjajo trije tožilci. Iz poslanskih vprašanj
               lahko vidim, da policija oziroma tožilstvo se ne moreta zmeniti, koliko kazenskih
               ovadb so podali za to zadevo. Policija ima en podatek, pravosodje ima drug podatek.
               Kaj je res? Bog si ga vedi! Ampak ukvarjajo se s 100 do 150 milijoni. Vse izhaja iz
               odgovorov na poslansko vprašanje. Skratka, preiskujejo 100 do 150 milijonov od 5
               milijard. Ali rabimo tak pravosodni sistem? Ali rabimo to? Po moje ne. In od
               včerajšnjega dne naprej je verjetno tudi jasno, da je politična dolžnost vseh, ki
               tukaj sedimo, da na ustavno skladen način naredimo red v pravosodju. Verjetno je to
               tudi jasno.</p>
               <p>Kaj je še povedal gospod Kozina v zvezi s temi slabimi krediti? To je tožilec, ki se
               ukvarja s tem. On je rekel takole: "Jaz bom do konca leta 2015 končal. Jaz bom
               opravil z bančnim kriminalom. Pripeljal bom najmanj do faze preiskave." Ampak govori
               o 150 milijonih. Manjka pa štiri milijarde 850, to pa še manjka. Kdo se bo s tistim
               ukvarjal, ne vem. Ne vem, kdo se bo s tem ukvarjal. In rekel je še to: "No, saj čez
               10, 15 let bodo pa ti primeri na sodiščih." Kaj je torej povedal? Jaz verjamem, da je
               povedal točno, pravzaprav, saj je edini tožilec, ki se s tem ukvarja. Gospod Fišer se
               z intrigami, saj to je jasno. Povedal je v bistvu, da nihče ne bo odgovarjal za nič.
               Po 10, 15 letih zagotovo ne. Zagotovo da ne.</p>
               <p>Je pa treba k temu prišteti, v povezavi s tem ne morem mimo včerajšnje izjave vašega
               predsednika stranke in vlade, ki je rekel: "No, saj se razveljavljajo zadeve. Ali
               veste, kolikokrat se zadeve razveljavljajo?" Jaz ne vem, ali je normalen ali ni, se
               bojim, da nekaj z zdravjem ne bo štimalo. Ne bo štimalo nekaj. Enako velja tudi za
               zadeve, o katerih govorimo z vidika slabih kreditov. Namesto da bi se nekdo zamislil
               pa aktivno sprejel zakonske ukrepe tako z vidika tistih tajnosti, ne vem, kaj vse se
               že zavrnili, in neumnosti, ki ste jih naredili, ko davkoplačevalci lahko dajo 5
               milijard, nimajo pa pravice vprašati, kdo jih je ukradel. Pravosodni tožilski sistem
               pa tega ne preiskuje. Glejte, državo lahko zapravimo na ta sistem. Jaz mislim, da smo
               na dobri poti. Na dobri poti smo, da to naredimo. Zato bi bil verjetno skrajni čas,
               ne samo da to preiskovalno komisijo ustanovimo, skrajni čas bi bil, da na tej točki,
               kar sem zdaj rekel, izginilo je 5 milijard, damo jih lahko, ne smemo vedeti, kdo jih
               je ukradel in nihče jih ne bo preiskoval in nihče ne bo za to kaznovan. Država gre v
               maloro in vsakdo od nas, in parlament pri tem ni nobena izjema, je dolžan sprejeti
               ustrezne ukrepe, da se to ne bo zgodilo. Najprej pa danes ta preiskovalna komisija, v
               nadaljevanju pa, po moji oceni, čim prej, gospod in gospodje, na zakonit in ustavno
               nesporen način poseg v tožilstvo in pravosodje. In čisto nič drugače, da ne bomo,
               tudi v bodoče zapravljali takšne milijarde. Verjamem, da bo ste branili gospod
               Bavcona. Hvala lepa.</p>
            </sp>
            <sp xml:id="SDZ7-Redna-07-2015-04-24.sp37">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Replika, gospod Janko Veber, izvolite.</p>
            </sp>
            <sp xml:id="SDZ7-Redna-07-2015-04-24.sp38">

               <speaker>JANKO VEBER (PS SD):</speaker>

               <p>Samo na kratko, gospod dr. Gorenak.</p>
               <p>Ja, gospod Mencinger je imel prav. Travo bomo jedli, če bo šlo tako naprej. Če bomo
               razprodali Slovenijo tujcem, bomo jedli travo. In korektno je, da na to opozarjam,
               kajti vprašanje se celo postavlja, ali bomo jedli lahko domačo travo ali tujo. Itak
               smo že prodali velik del živilskopredelovalne industrije, našega trgovca smo prodali,
               samo še tujo travo bomo lahko očitno jedli v Sloveniji, če bo šlo tako naprej. In na
               to opozarja gospod Mencinger.</p>
            </sp>
            <sp xml:id="SDZ7-Redna-07-2015-04-24.sp39">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Dušan Verbič, pripravi naj se gospod Uroš Prikl.</p>
            </sp>
            <sp xml:id="SDZ7-Redna-07-2015-04-24.sp40">

               <speaker>MAG. DUŠAN VERBIČ (PS SMC):</speaker>

               <p>Hvala lepa za besedo, podpredsednik. Kolegice in kolegi, lep pozdrav.</p>
               <p>Preden bom prešel na svojo razpravo, si bom dovolil dve zadevi, vseeno ne bi rekel
               replika, ampak moram komentirati izjave mojih predhodnikov. Prvo, kar je, je treba
               reči, da v Republiki Sloveniji smo poslanci tisti, ki smo prvi, ki moramo spoštovati
               načelo pravne države in tudi ves veljavni pravni red. Res pa je, da če se ugotovijo
               in če so ugotovljene določene nepravilnosti, smo kot zakonodajni organ tisti, ki
               lahko vplivamo na spremembo. Vendar dokler veljajo obstoječi predpisi, smo mi tisti,
               ki jih ne smemo zlorabljati.</p>
               <p>Druga zadeva, ko je bilo govora o parlamentarni preiskavi. Jaz bi vseeno rad tukaj
               predstavil veljavno določilo, ker mislim, da je prav, da ga vsi vemo. 1. člen zakona
               o parlamentarni preiskavi pravi: "Parlamentarna preiskava v zadevah javnega pomena se
               opravi, da se ugotovi in oceni dejansko stanje, ki je lahko podlaga za odločanje
               Državnega zbora o politični odgovornosti nosilcev javnih funkcij, za spremembo
               zakonodaje na določenem področju in za druge odločitve Državnega zbora iz njegove
               ustavne pristojnosti." Tukaj nikjer ne vidim kreditnih map. Toliko kar se tega
               tiče.</p>
               <p>V zvezi s tem, ko je bilo nekaj polemike, razprave pred dvema dnevoma, pa SMC, patako
               naprej, da nekako ne sledimo želji, da bi prišli do dna in podobno. Pred dvema
               dnevoma sem zelo jasno izpostavil, cilj SMC in Poslanske skupine SDS je popolnoma
               identičen, razlika je samo pot. In pot SMC je po načelu veljavne zakonitosti. Kljub
               vsemu bom še enkrat rekel, za ugotovitev vseh nepravilnosti ni treba imeti za vsak
               primer tako imenovanih spornih kreditov celotne individualne kreditne mape, temveč
               interna pravila banke, ki podrobno opredeljujejo proces odobravanja in sklepanja
               individualnih kreditnih razmerij. Skladno s tem je treba tudi pogledati, kdo je
               zlorabil oziroma prekoračil pooblastila banke, seveda ob upoštevanju tudi ostalih
               internih pravil banke, ki to niso kreditna razmerja z individualnim kreditojemalcem.
               Seveda ob doslednem in pazljivem pogledu, kaj pomeni načelo dobrega strokovnjaka.
               Ponovno poudarjam, da moramo biti do kreditojemalcev oziroma komitentov bank zelo
               obzirni pri vpogledih, kaj šele objavi njihovih podatkov. Ker, kot rečeno, vsak od
               nas ali vsak kreditojemalec, vsak občan ima legitimno pravico zaprositi neomejeni
               znesek kredita, poudarjam, neomejeni znesek kredita. Morebitna realizacija ali
               odobritev kot pozitivna odločitev pa je v izključni pristojnosti banke kot druge
               pogodbene stranke, predvsem skozi njihove procese in tistih, ki to odločajo. Toliko,
               kar se tega tiče.</p>
               <p>Dotaknil bi se rad še glede kreditnih map, podatkov in podobno. Pred dvema dnevoma je
               bilo rečeno, da skladno z Zakonom o dostopu do informacij javnega značaja, ki je bil
               uveljavljen 17. 4. 2014, je ravno ta akt omogočil preglednost slabih kreditov bank,
               ki so v državni lasti – NLB, Abanke, Probanke, Factor banke. In vse terjatve, ki so
               bile prenesene na Družbo za upravljanje terjatev bank, in tudi tiste, ki bodo še
               prenesene, je ravno na podlagi tega citiranega zakona omogočeno in po mojih
               informacijah so tudi že objavljeni določeni podatki, če temu lahko tako rečem, o
               komitentih ali kreditne mape, ki se tako izpostavljajo, torej podatki, ki so
               praktično javni: vrednost individualnega kredita, datum sklenitve, posojilojemalec,
               navedba oseb v kreditnem odboru in tudi končna bruto izpostavljenost neplačnika na
               dan prenosa na DUTB. Mislim, da se tu sploh ne bi smeli več pogovarjati, kakšna je
               naša pravica kot parlamenta ali pravica, če temu lahko tako rečem, parlamentarne
               preiskovalne komisije kot političnega organa.</p>
               <p>Zdaj pa prehajam na tisto svojo razpravo, za katero menim, da je prav, da jo povem
               naglas. V zvezi s tem astronomskim zneskom 5 milijard evrov, ki so jih morali
               slovenski davkoplačevalci vložiti v dokapitalizacijo oziroma sanacijo bank, ki so v
               državni lasti, mislim, da je bilo že toliko povedanega, da je vsaka beseda odveč.
               Ampak ob tem se res sprašujem, ali ni cena tega javnega interesa za ohranitev državne
               lastnine res zgolj parola posameznikov oziroma političnih strank, ki na tem vseskozi
               vztrajajo. Očitno je res državna lastnina magnet in sredstvo za pridobivanje koristi
               posameznikov na račun večine. Prepričan sem, da se je tudi v primeru bančnega
               poslovanja zgodilo tisto, kar se preprosto ne bi smelo. In to je, da so posamezniki
               ali pravne osebe oziroma interesne skupine pridobile nepravično neverjetne finančne
               koristi, kar danes občutijo vsi državljani Republike Slovenije. Če za prej naštete
               banke – pa jih ne bom še enkrat našteval – ne bi obstajal v preteklih letih opevan
               javni interes za ohranitev državne lastnine, sem prepričan in se pridružujem vsem
               tistim mojim kolegom, kolegicam, ki so že omenili, se danes ne bi pogovarjali o tako
               velikem znesku obremenitev slovenskih državljanov in državljank. Ravno zato sem
               mnenja, da dokler izvršilna oblast ne bo sposobna in odgovorna upravljati z državno
               lastnino, še zlasti pa se ne bo aktivno ukvarjala s preprečevanjem in posledično
               kaznovanje vseh oblik tovrstnega kaznovanja, ni smiselno imeti državno lastnino v
               pravnih osebah, ki trenutno nastopajo na slovenskem trgu. Glede moje kritičnosti do
               državne lastnine jo je res treba razumeti zgolj v smeri, da je očitno problem v
               Republiki Sloveniji vsa ta dolga leta v nosilcih vodenja in odločanja – ampak to je
               treba postaviti tudi – ter postavitvi predstavnikov lastnikov subjektov z državno
               lastnino. Izkazuje se, da v večini primerov so imele ravno te osebe zgolj osebni in
               ne javni interes v svojem poslanstvu. Posledice so znane: na eni stani odlivi
               ogromnih javnih sredstev, na drugi strani pa obremenitev prebivalstva. Dejstvo je, da
               se je treba temu upreti.</p>
               <p>Prepričan sem, da parlamentarna preiskovalna komisija kot politični organ skupaj z
               vsemi aktivnostmi, zapisanimi v koalicijski pogodbi, vezano na preiskavo bančne
               luknje in opredelitev individualne odgovornosti ter odločitve sedanje vlade glede
               sprejetja zakona o preiskovalnih revizijah ter odločitvi o potrebni ničelni stopnji
               do korupcije v Republiki Sloveniji, bo pripomogla k dejstvu, da se prepreči tovrstna
               izredno slaba praksa. Splošno znano je, da Republika Slovenija ima tudi v svojem 2.
               členu Ustave zapisano, da je pravna država, zato pričakujem, da bodo vse institucije
               v Republiki Sloveniji, ki imajo zakonsko pristojnost, vezano na odkrivanje in pregon
               zlorab tovrstnih kaznivih dejanj, odločno in pravočasno izvedle v razumnem času vse
               potrebne aktivnosti, da se sankcionirajo tovrstne nepravilnosti. Od parlamentarne
               preiskovalne komisije pa pričakujem, da bo skladno z zakonom in poslovnikom s svojo
               pristojnostjo opravila zaupano delo in resnično ugotovila politično odgovornost vseh
               nosilcev javnih pooblastil. Hvala lepa.</p>
            </sp>
            <sp xml:id="SDZ7-Redna-07-2015-04-24.sp41">

               <speaker>PODPREDSEDNIK PRIMOŽ HAINZ:</speaker>

               <p> Hvala lepa.</p>
               <p>Besedo ima gospod Uroš Prikl, pripravi naj se gospod Zvonko Lah.</p>
            </sp>
            <sp xml:id="SDZ7-Redna-07-2015-04-24.sp42">

               <speaker>UROŠ PRIKL (PS DeSUS):</speaker>

               <p> Spoštovani podpredsednik, najlepša hvala za besedo. Kolegice in kolegi!</p>
               <p>Če smem na začetku ugotoviti, seveda upam, da bo elan za delo v komisiji neprimerno
               večji, kot je danes udeležba poslank in poslancev v tem trenutku v tej dvorani. Moram
               uvodoma povedati, da me pri imenovanju te komisije nekako prevevajo mešani občutki.
               Seveda tu ni kaj pozitivnega, ko ugotavljamo, da je evidentno izpuhtelo več kot 5
               milijard ali več kot pol letnega proračuna države Slovenije. Prav tako ni posebej
               pozitivna ugotovitev, da smo sedaj v tem trenutku prisiljeni na podlagi minulih
               slabih nekorektnih odločitev v prodajo dela družbenega oziroma državnega premoženja.
               Pri vsem tem seveda iskreno upam, da skušnjave pri prodaji ali pa razprodaji ne bodo
               prehude, še posebej ne pri prodaji ali pa razprodaji bank in da bo tukaj prevladal
               interes države, predvsem interes za njene davkoplačevalke in davkoplačevalce in tudi
               za vse pravne subjekte, ki so od bank še kako odvisni. Na drugi strani, kot rečeno,
               pri teh mešanih občutkih pa me navdaja tudi ena pozitivna vibracija, to pa je, da so
               vse stranke, slišali smo mnenja, pripravljene v tej komisiji aktivno sodelovati.Upam
               in iskreno si želim, tukaj delim mišljenje svojih predhodnikov, da ta komisija ne bo
               sama sebi namen in da se ne bo še enkrat potrdilo tisto geslo, ko nekaj ne želiš
               narediti, ko nekaj želiš pomesti pod preprogo, ustanoviš komisijo. Nepristransko je
               treba ugotoviti, kdo se je pri teh poslih pregrešil, in mu oziroma vsem tistim
               omogočiti, da kazensko in odškodninsko za vsa svoja dela odgovarjajo. Ne nazadnje je
               to zapisano v koalicijskem sporazumu, ki ga radi citiramo in prebiramo tako
               podpisniki kot tudi kolegi iz opozicije. Ne nazadnje je to zapisano tudi v osnovnih
               apostolatih stranke Desus.</p>
               <p>Mi v stranki Desus bomo danes manj razpravljali in bomo svojo energijo bolj usmerili
               v delo te komisije s tremi jasnimi cilji. Da je plod dela te komisije to, da do česa
               podobnega, čemur smo bili priča v preteklosti, od famoznega leta 1997 pa nadalje, se
               nikoli in nikdar več ne ponovi, da zadevi jasno in glasno pridemo do dna in da
               tistega oziroma vse tiste, za katere bo dokazano, da so se pregrešili, obsodimo in
               zapremo, in ne iz proceduralnih razlogov tudi izpustimo. Hvala lepa.</p>
            </sp>
            <sp xml:id="SDZ7-Redna-07-2015-04-24.sp43">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Zvonko Lah. Pripravi naj se gospod Marko Ferluga.</p>
            </sp>
            <sp xml:id="SDZ7-Redna-07-2015-04-24.sp44">

               <speaker>ZVONKO LAH (PS SDS):</speaker>

               <p>Hvala lepa, predsedujoči, za besedo. Spoštovane kolegice in kolegi!</p>
               <p>Jaz bi pozdravil danes ta vaš namen sodelovanja v tej preiskovalni komisiji oziroma
               podpore tej komisiji vseh političnih strank, tudi pozicije. Vendar se sprašujem,
               zakaj takega konsenza ni bilo prej, v prejšnjem mandatu ali še prej. Ali so se
               zabrisale vse sledi za tem denarjem, ki je pač v Sloveniji izginil, pa je zato sedaj
               na enkrat pripravljenost, da bomo vsi sodelovali in odkrivali nekaj, kar je že dobro
               skrito. V Sloveniji ni izginilo 5 milijard, v Sloveniji je izginilo 50 milijard na
               tak ali drugače način. 5 milijard smo morali davkoplačevalci dati v slovenske banke,
               ki še živijo. Zakaj se sedaj po tolikem času pogovarjamo o privatizaciji, o prodaji
               državnih podjetij ali deležev državnih podjetij, zakaj nismo tega storili pred
               petimi, desetimi leti, ko je bila vrednost teh podjetij 5-krat višja, kot je sedaj?
               Kdo je bil takrat proti, zakaj je bil proti? Zakaj smo uničili večino podjetij v
               večinski državni lasti? Kdaj so bili sprejeti zakoni, ki so omogočili menedžerski
               odkup? Od kod se je financiral menedžerski odkup? Iz podjetij, iz dobička podjetij.
               Namesto da bi šel dobiček za razvoj, je direktor usmeril ta dobiček za odkup tega
               podjetja. In ko je prišla kriza, ko tega denarja, dobička ni bilo več, potem so
               prišle na vrsto banke, ki so na dajale na lepe oči kredite. In potem je izginil še ta
               denar iz bank. Če pogledamo samo gradbeno operativo. Imeli smo nekaj vrhunskih
               podjetij, gradbenih podjetij, ki bi lahko sedaj gradila na Balkanu, na Bližjem vzhodu
               in še kje drugje. Če primerjamo s Slovaško, ko je tam prišel evropski denar, so na
               noge postavili svojo gradbeno operativo, doma gradili, krepili in potem ustanovili
               sklad in ta podjetja gradijo sedaj po celem svetu. Pri nas smo ta podjetja imeli že
               zdavnaj, ki so gradila na Bližnjem vzhodu in vsepovsod. Zdaj jih pa nimamo več.
               Koliko delavcev je šlo na cesto! Kje so bili takrat sindikati, ko je šlo 80 tisoč
               delavcev na cesto, pa so se borili samo za plače tistih, ki so še ostali. Zdaj smo
               tam, kjer smo. Od državnega premoženja, ki ga je 11 milijard, bi v vsaki normalni
               evropski državi letno dobili v proračun od 800 milijonov do milijarde. Pri nas pa
               nič. Zakaj ne? Kam je šel ta denar? In sedaj smo očitno prišli do situacije, ko je že
               nevarno, ko ni več česa vzeti, zdaj bomo pa prodali oziroma podarili. Zdaj pa bo
               prišlo do veleizdaje, ne pa pred petimi leti ali več, ko bi kaj dobili za ta denar.
               Zdaj bomo pa veseli, da kdo hoče še vzeti in postaviti nazaj na noge ta podjetja. Če
               pogledamo samo naš proračun, računica je čisto enostavna: na leto rabimo 12 milijard,
               nekaj čez, s tem, kar moramo vsako leto vrniti izposojenega denarja, milijardo 600
               moramo dati za pokojnine iz proračuna, milijardo 100 za socialo, milijardo za obresti
               na kredite, ki smo jih v preteklosti jemali. In kaj nam ostane? Kaj ostane za
               investicije? Denarja zmanjkuje za osnovne zadeve, kaj šele kaj drugega. Zdaj se je
               začelo centralizirati, za Ljubljano mora biti, za periferijo pa, če bo kaj ostalo.
               Skladnega regionalnega razvoja, ki so ga imeli polna usta v prejšnjem mandatu ali pa
               v mandatu Pahorjeve vlade, zdaj ni nikjer. Občini vzamemo investicijski denar, ki je
               bil izračunan na osnovi indeksa razvojne ogroženosti. Če zmanjšamo bolj povprečnino,
               več zmanjšamo velikim občinam, z ukinitvijo investicijskega denarja 21. člena pa
               vzamemo malim občinam, že tako nerazvitim. In potem jim jemljemo še državne
               institucije. Nazadnje bodo morali še na upravno enoto vsi voliti, ne samo zbirati
               podpise, da jih bo čim manj, da bodo volili samo tisti, ki so najbližji, ki živijo od
               socialnih podpor.</p>
               <p>Jaz upam, da bo ta preiskovalna komisija naredila kaj za to, da se bo še kakšen evro
               našel, ne samo krivec, gol in bos. Ko beremo v časopisih, kako je bilo drugod, ki
               razkrivajo ta kriminal, kako sodišča obsojajo, ko beremo, kako pravi neka kolumnistka
               na Hrvaškem: "Nekoč si zakotalil šalo o Titu in si fasal par let. Zdaj izvedeš šalo
               na račun države za par milijard, milijarde izginejo, svoboda govora ostane." Da ne bo
               svoboda govora tudi ta komisija in se bomo izdihali v parlamentu, pa ne bo nobenega
               evra, vse bo pokrito in nihče ne bo kriv. Pravijo, da se sledi krvi in denarja ne da
               zabrisati. Zakaj ne odpremo za tiste institucije, ki bi morale raziskovati, tudi
               bančnih računov? Tiste ljudi, ki so takrat odobravali kredite. Tiste ljudi, ki so
               bili odgovorni takrat v bankah – kdo jih je postavil? Kdo je predlagal in sprejel
               take zakone, da je bilo to omogočeno? Pa se vse skriva. Koliko časa še? Prav zanima
               me, kako bo sestaviti proračun za leto 2016. Pa ga boste sestavljali tisti najbolj
               odgovorni, ki ste včeraj prišli sem, ne tisti, ki so 20 let mesarili z državnim
               denarjem. Ampak treba ga bo sestaviti. Če ga ne boste vi, bodo prišli namesto nas
               drugi, ki ga bodo morali sestaviti na tak ali drugačen način. Ali bomo peli tisto
               pesem Še kikl'co prodala bom, pa bo šlo vse, pa bomo postali hlapci, visoko
               usposobljeni sužnji z diplomami, z doktorati z ne vem čim še vse? To postajamo. Upam,
               da nas bo srečala enkrat in da tukaj ta podpora ni s figo v žepu, da ne bodo tisti,
               ki bodo v tej komisiji iz določenih strank, zato, da bodo motilci, ampak da bodo kaj
               prispevali. Da bo res kaj od tega, ker je zadnji čas. Že sedaj bodo kredite vračali
               naši vnuki. Če ne bomo hitro kaj postorili, bodo še pravnuki ali pa že sedaj morajo
               pravnuki. Vsak Slovenec, ki se rodi, ima takoj na knjižici minus 14 tisoč evrov. Pa
               se je dvignil prah v časopisju, koliko so občine zadolžene, ki so zadolžene 500 evrov
               po prebivalcu. Ampak zaradi tistih 500 evrov so šole zgrajene, vrtci, teče zdrava
               pitna voda, so zgrajene kanalizacije. Kaj je bilo pa narejenega iz tistega minus 14
               tisoč evrov? Kje so rezultati? Vse več brezposelnih, standard pada. Ko pogledamo
               druge države, se večajo stroški javnih gospodarskih služb, položnice komunalnih
               storitev se povečujejo, zaračunavati je treba amortizacijo. Ko bodo zgrajeni vsi
               vodovodi, vse čistilne naprave in kanali bo položnica po predpisih 200 evrov. Lahko v
               sosednji državi, v Nemčiji, ko je plača 3 tisoč evrov, ali sosednji Avstriji, ko je
               povprečna plača 2 tisoč 800 evrov. Kako bo pri nas, ko je večina preprostih delavcev
               na minimalni plači 500 evrov? Ali se bodo odpovedali zdravi pitni vodi? Ali še kaj
               drugega? Če ne bomo določenih stvari izvedli do leta 2017, lahko pride kazen. V
               sosednji Italiji je v nekem delu 30 evrov po gospodinjstvu kazen Evropske unije
               zaradi neizvedene kanalizacije in čiščenja odpadnih voda, ki so jih prevalili na
               gospodinjstvo, na položnice. Kaj smo pri nas storili na tem področju? Ko sem bil pred
               slabim tednom na Štajerskem in avstrijskem Štajerskem, na naši meji, ko sem videl,
               kako so na sončni strani tega hriba posajeni novi vinogradi, tri, štiri leta stare
               trte, so mi rekli, da je to vse avstrijsko. 30 hektarjev je posajenih. Imajo tudi že
               v Halozah svoje vinograde. Ali mislite, da hodijo iz Avstrije škropit te vinograde?
               Ne. Imajo novodobne viničarje, ki to dejalo za ljubi kruhek. In čedalje več jih bo.
               Tudi govorili so avstrijski Štajerci, kakšne načrte imajo pri nas. Kaj nismo imeli
               eno sejo odbora pred kratkim, ko smo govorili o situaciji v Halozah, kaj smo naredili
               z novim operativnim programom razvoja podeželja, koliko bo manj subvencij, kdo se bo
               še ukvarjal, kdo bo še obdeloval zemljo? Seveda, ni denarja. Če ga ni, se ga ne da
               deliti. Pa še tisto malo, kolikor ga imamo, ga delimo napačno. Tako da res upam, da
               bo ta komisija sestavljena in da bo imela pravi namen te zadeve razčistiti. Po drugi
               strani pa moramo sprejeti take zakone, da bodo spodbujali razvoj, da bodo omogočili
               bolj stabilne pogoje za razvoj gospodarstva in kmetijstva, da bomo imeli tudi svojo
               strategijo razvoja kmetijstva, da bo ta Slovenija še naprej obdelana, da si bomo
               povečali samooskrbo s hrano, da ne bomo odvisni od drugih še na tem področju. Veliko
               je dela. Najprej je treba razčistiti s preteklostjo. Ne rabimo 70 let nazaj
               razčiščevati. Dobrih 10, 15 let, kar se tiče finančnega področja, bi bilo pa prav. V
               poduk tistim, ki prihajajo za nami, da bodo bolje gospodarili, kot so tisti pred
               nami, in da se bomo zavedali, da je vredno tudi še kaj drugega, ne samo denar. Čeprav
               je očitno prvo denar, potem pa vse ostalo. Ko pa denarja več ni, če drugega nimamo –
               kaj nam ostane? Hvala lepa.</p>
            </sp>
            <sp xml:id="SDZ7-Redna-07-2015-04-24.sp45">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Marko Ferluga, pripravi naj se gospod Tilen Božič.</p>
            </sp>
            <sp xml:id="SDZ7-Redna-07-2015-04-24.sp46">

               <speaker>MARKO FERLUGA (PS SMC):</speaker>

               <p>Hvala lepa za besedo.</p>
               <p>Občutek imam, da je SMC, odkar je tukaj, kriv za vse stvari in dolžan, da vse uredi.
               To govorim glede na predhodne razpravljavce in razpravo. Ampak naj se povrnem k
               današnji temi. Predlog sklepa o odreditvi parlamentarne preiskave podpiramo in
               pozdravljamo v SMC. Mogoče izgleda kot neka naša mala nerodnost, to pa zato, ker smo
               verjetno zeleni v politiki, da nismo takoj skočili na prvo žogo v to zadevo. Jasno
               je, da podpiramo to preiskavo, tudi glede na to, da je bilo v predhodnem sklicu nekaj
               podobnega v akciji. Gre pa za to, da je treba s strani Državnega zbora in parlamenta
               dati en velik signal, en velik suport temu, da se jasno pokaže, da smo tukaj vsi, jaz
               mislim, da tukaj brez izjeme vsi, za to, da se končno enkrat naredi nekaj v smeri teh
               bančnih lukenj, teh bančnih nepravilnosti, ki so se dogajale. Ne bi našteval teh
               milijonov in milijard, ki so šle v nič. Ampak treba pa je tukaj mogoče dati še en
               poseben akcent na to, da mogoče bi se bilo treba res vprašati, kaj so delali do zdaj
               ti nadzorni sveti bank, in tukaj iskati njihovo odgovornost, glede na to, da so tudi
               po samem zakonu ne samo kazensko, tudi materialno odgovorni. In je to treba enkrat
               razčistiti. Ne bi pa rad, da izzveni ta preiskovalna komisija, kot da je sama sebi
               namen, kot se je to počasi že v javnosti začelo govoriti, in da ne bi šlo po drugi
               strani za nek lov na čarovnice. Zakaj to govorim? Pri preiskavah bi bilo treba
               poiskati res dejansko odgovorne, tiste, ki so odločali in zahtevali, da ti navadni
               bančniki, ki so dejansko operativno izvajali to, da dobijo ali individualci ali pa
               pravne osebe te velike kredite, ki niso bili zavarovani, da se preko teh malih
               uslužbencev, ki so delali po navodilih svojih nadrejenih, dobi tisti pravi odgovorni.
               In jasno je tukaj treba dati en močan akcent na to, da dejansko je preiskovalna
               komisija ta, ki daje moralno politično podporo tudi organom pregona. In tega se je
               treba zavedati. Ne smemo pozabiti, da parlament ni organ pregona, ampak je smisel
               parlamenta v tem, da začnemo zagotavljati neko dobro, pregledno zakonodajo, ne kot
               zdaj, ko imamo en nepregleden kup zakonodaje in se vse skupaj zamegli, kar je
               verjetno tudi bilo nekomu v interesu, da je tako.</p>
               <p>In za konec naj povem in naj končam, da bodo še moji kolegi imeli kaj za povedati, da
               vlada pripravlja zakon o preiskovalnih revizijah velikih investicijskih državnih
               projektov, kar mislim, da je tudi spet ena točka, iz katere se bo dalo potem spet
               nekako bolj nadzorovati in bolj pravilno pregledati. Toliko z moje strani. Hvala.</p>
            </sp>
            <sp xml:id="SDZ7-Redna-07-2015-04-24.sp47">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Tilen Božič, pripravi naj se gospod Marijan Pojbič.</p>
            </sp>
            <sp xml:id="SDZ7-Redna-07-2015-04-24.sp48">

               <speaker>TILEN BOŽIČ (PS SMC):</speaker>

               <p>Hvala za besedo.</p>
               <p>Jaz se bom delno navezal na to, kar je že kolega Ferluga začel. Kar se tiče te
               preiskave, jo podpiram. Sem pa tudi sam, ko sem se odločal, ali jo podpiram ali ne
               podpiram, porabil kar nekaj časa, ker sem se odločal na podlagi razno raznih, dajmo
               reči, vhodnih podatkov, in na koncu sem prišel do zaključka, da jo podpiram predvsem
               iz enega razloga. Prišlo je do tega, kar seje zgodilo, se pravi ta petmilijardna
               luknja, ki definitivno ni v celoti rezultat nekih škodljivih dejanj, je pa verjetno
               en lep del te luknje. Da pa je do tega lahko prišlo, so se morale, bi lahko rekli,
               poravnati zvezde. Se pravi, moralo se je zgoditi veliko napak – slabo korporativno
               upravljanje, pomanjkljiv nadzor, pomanjkanje tistih žvižgačev, pomanjkljiva neka
               kultura znotraj teh družb, ki so posojila odobravala, pa tudi sprega potem na nek
               način, ki se zelo rada zgodi z nekimi paralelami, z neko politiko države v tistem
               času, se pravi z napajanjem, s posojili, z nekim pregrevanjem, z nekim procikličnim
               delovanjem. In tako je do tega prišlo. Da pa se bo to vse skupaj tudi sedaj še
               razrešilo in nekako ugotovilo, kaj je bilo, pa zakaj je bilo, pa da se skuša tudi to
               področje ustrezno tako zakonsko sankcionirati kot tudi ugotoviti, ali se kaj od tega
               denarja da dobiti nazaj, se morajo pa poravnati zdaj na drugi strani zvezde, bi lahko
               temu tako rekli. Se pravi, na eni strani je to nedvomno premier, ki se mora
               zavzemati, da pride tukaj na vseh ravneh do epiloga preko pristojnih ministrstev,
               potem v okviru pristojnih ministrstev nacionalni preiskovalni urad, potem tožilstvo
               in tako naprej do lokalnega nivoja, pa tudi pogledati, kaj je delal nadzornik. Naš
               del je pa samo en del znotraj tega nivoja, se pravi, ugotavljanje politične
               odgovornosti. In tukaj, se pravi preko preiskovalne komisije mislim, da lahko damo
               neko dodano vrednost poleg nekega zagona in podpore, ki bo tudi preko medijev, upam
               da, prišla tudi do tistih, ki so pristojni, da to tudi raziščejo, se pravi organov
               pregona pa preiskovalcev, da se bodo vse te ravni skupaj usmerile k enemu cilju, da
               se pride do dna temu, kar se je zgodilo. Na ta način pa dobijo tudi tisti, ki so
               morebitne priče, žvižgači in tako naprej občutek, da lahko pridejo s svojo besedo na
               dan, vedo, na koga se lahko obrnejo, da bodo pri tem upoštevani in ne zatrti. Enako
               tudi kar se tiče preiskovalcev, da ne pride do tega, da nekje na polovici uspešnega
               postopka pride do tega, da kdo nenadoma napreduje, pa gre na popolnoma drugo delovno
               mesto, se pravi nadomesti ga pa nekdo, ki bo začel popolnoma od začetka. Tako da bi
               se dejansko na vseh ravneh odločili za to, da se to preišče in da pride do nekega
               končnega epiloga.</p>
               <p>Poleg tega so tudi druga področja pomembna. Nekaj zakonodaje smo sicer na pobudo,
               lahko rečemo, Evropske unije, že prilagodili, se pravi zvišanje kazni, nekoliko
               izboljšan nadzor, dodatne zahteve, kar se tiče solventnosti in poročanja. Poleg tega
               je treba tudi ugotoviti, kaj se bo v tem primeru zgodilo, da ne bo do tega ponovno
               prišlo.</p>
               <p>Še ena zanimiva zadeva, ko je svetovnogospodarstvo zašlo v to krizo, ki je bila vsaj
               nekako začeta na mednarodnih finančnih trgih s propadom Lehman Brothersa, je takrat
               bilo tudi v medijih govora, da v Sloveniji imamo pa res posebno srečo, da imamo tako
               nerazvite banke, da takih izvedenih finančnih instrumentov sploh nimajo, tako se to v
               Sloveniji ne more zgoditi. In to je bilo v letih 2007, 2008. Ta naša "sreča" se je
               potem izkazala, da smo sposobni tudi na povsem enostavnih bančnih produktih, kot so
               posojila, popolnoma zavoziti. Tako naslednjič, ko se bo verjetno spet dogajala kakšna
               takšna kriza, nam bo verjetno tudi to v opomin, da kljub temu da morda nimamo tako
               sofisticiranih finančnih instrumentov, ki omogočajo oškodovanja upnikov, je tudi v
               bilancah naših bank lahko kaj takega, kar je popolnoma enostavno, pa še vedno ni
               narejeno tako, kot bi moralo biti.</p>
               <p>Kot že rečeno, bom ustanovitev preiskovalne komisije podprl. Hvala.</p>
            </sp>
            <sp xml:id="SDZ7-Redna-07-2015-04-24.sp49">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Marijan Pojbič. Pripravi naj se gospod Bojan Podkrajšek.</p>
            </sp>
            <sp xml:id="SDZ7-Redna-07-2015-04-24.sp50">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod podpredsednik.</p>
               <p>Seveda bom predlog sklepa o odreditvi parlamentarne preiskave, ki smo ga vložili v
               Slovenski demokratski stranki, z veseljem podprl. Dejstvo je, da je bilo kreditov
               brez pravih bančnih garancij, brez ustreznih bančnih garancij in tako dalje
               podeljenih vse preveč. Dejstvo je tudi, da lahko ugotavljamo, da je bančna luknja v
               slovenskem bančnem sistemu nastala ravno zaradi tega, ker svojega dela ni opravila
               Banka Slovenije kot glavni nadzornik. Dejstvo je tudi, da ne bi moglo priti do
               zlorabe bančnega sistema na tak način, kot se je to zgodilo, če ne bi bilo v tej
               državi zadaj političnih botrov, političnih gospodov, gospodarjev, ki gospodarijo z
               vsemi omrežji, tudi v bančnem sistemu, in na tak način so politično vplivali na to,
               da so tisti, ki so bili na njihovi strani, ozko povezani v tem omrežju, dobivali
               kredite brez bančnih garancij, brez dokumentacije, ki bi morala biti v skladu z
               zakonom, da bi se krediti lahko delili. In prav ta preiskovalna komisija mislim, da
               mora imeti prvo, glavno in ključno vlogo, da odkrije politične povezave oziroma
               politične vplive na stanje, ki se je zgodilo pri tej katastrofi, upam si trditi, pri
               katastrofi, ki se je zgodila naši Republiki Sloveniji. Kot vsi skupaj lahko
               ugotavljamo, smo morali in še vedno moramo to svinjarijo pokrivati davkoplačevalci.
               In to tisti, ki izjemno, izjemno težko živijo, med njimi tudi tisti, ki imajo
               pokojnine, plače 200, 300, 400, 500 evrov, pa večina tistih, ki so na minimalnih
               plačah in tako dalje. Na drugi strani pa so se razbohotili ti ultra milijonarji v tej
               državi – in nič se ne zgodi. Nič se v tej državi ne zgodi. Prepričan sem, da je
               nujno, da čim prej ugotovimo in pripeljemo na plano odgovorne osebe za to veliko
               svinjarijo v tej državi. Tu so nadzorni sveti odgovorni, definitivno, tu so odgovorne
               uprave, definitivno. In na koncu prek teh nadzornih svetov in uprav lahko ugotovimo,
               jaz sem prepričan, da ima tudi naša policija in vsi dovolj vzvodov, da pridejo do
               tistih, ki so na njih vplivali in pritiskali, da so odločitve sprejemali. Teh
               odločitev ne more sprejemati nek bančni uradnik na okencu. Te odločitve so sprejemali
               in jim dajali ključno potrditev uprave in nadzorni sveti. Zagotovo pa pod določenim
               botrstvom tistih, ki so se čutili tako močne – in še danes se to v tej državi dogaja
               – in nedotakljive, da lahko praktično v bančnem sistemu naredijo, kar jim pade na
               pamet. In ni nobene odgovornosti. Glejte, včeraj smo poslušali, da so v nekaterih
               državah, kjer se je ta problem zgodil, so zadeve že razčistili, so našli krivce, so
               jih tudi zaprli, jim odvzeli celotno premoženje. Kaj pa pri nas? Spoštovane gospe in
               gospodje, kako dolgo bomo še čakali? Kako dolgo bomo še čakali v tej državi, da bomo
               prišli do dna tej svinjariji in tem lopovom? Zakaj bo vedno ubogi narod moral
               plačevati vse svinjarije teh omrežij v ozadju! Jaz mislim, da so ključni ljudje, ki
               vodijo ta omrežja iz ozadja, gospe in gospodje, old boysi, ki prihajajo iz prejšnjega
               sistema in ki so že takrat imeli roko nad kompletnim bančnim sistemom in kontrolirali
               vsako pikico toka denarja, ki poteka v tej državi. Med drugim sem bral pred kratkim
               na Facebooku, sedaj ne vem, če to drži ali pa ne, neka ogromna sredstva, ki bi naj
               bila na računu gospe Štefke Kučan nekje v Ameriki. Jaz mislim, da ste to vsi brali.
               Če niste tega brali, potem pa nič ne berete. Prosim, preberite si. Jaz gledam ta
               socialna omrežja, ker so tam ti podatki. Jaz ne trdim, da je to res. Ampak za mene,
               ko gre tam za 200, 300 ali pa 400 milijonov dolarjev, je pa to za mena alarmanten
               podatek. In pričakoval bi, da bi nekdo izmed tistih, ki so odgovorni za razkrivanje
               te svinjarije, tudi demantiral te neresnice. Tiste, ki pišejo na ta socialna omrežja
               in dajejo take podatke, je potem tudi treba ustrezno kaznovati, če ti podatki niso
               točni. Ampak ni prišlo do nobenega demantija. Danes pride gor, čez dva, tri dni se ta
               zadeva pokrije, skrije in je ni več. Ampak poglejte, dragi prijatelji, v tej državi
               gre za milijarde pokradenega denarja na eni strani, na drugi strani pa se za te
               socialno ogrožene ljudi tukaj kregamo, ali bomo nekomu pomagali ali ne bomo, da bo
               lahko iz meseca v mesec preživel. To je slovenska realnost. In ta slovenska realnost
               je nedopustna, neokusna, nesprejemljiva za ta slovenski narod. Tisti ubogi ljudje, ki
               so tako ali tako prisiljeni, da plačajo vse, da so povrnili vsak svoj kredit, morajo
               plačevati to svinjarijo preko dokapitalizacije teh velikih lopovov v naši državi. In
               nič se ne zgodi. Zato pričakujem, da bo tudi ta parlamentarna preiskava s svojim
               delčkom prispevala k temu, da bodo organi pregona in vse tiste odgovorne institucije
               v tej državi ukrepali takoj, v najkrajšem možnem času: ali odvzeli premoženje tem
               svinjakom ali pripeljali denar, ki ga imajo kjerkoli že naloženega, nazaj v
               Slovenijo. Da ne bomo obremenjevali ubogi slovenski narod za to svinjarijo in
               lopovščino, ki so jo storili posamezniki in posamezna omrežja. Nimamo te pravice. In
               naša dolžnost je, tudi Državnega zbora, da organom pregona zagotovimo vse potrebne
               ustrezne pogoje, da bodo lahko ustrezno ukrepali takoj, hitro in brezkompromisno. Če
               bomo to uspeli narediti v Državnem zboru, smo svoje delo opravili. Prepričan sem, da
               bo ta parlamentarna preiskava k tudi temu prispevala svoj delež.</p>
               <p>Še ena stvar, ki jo moram reči, da sem danes pa zelo zadovoljen. Nisem bil ves čas tu
               v parlamentu, ampak sem poslušal razpravo in sem slišal, da v glavnem vse poslanske
               skupine to podpirajo. Jaz mislim, da je to en pokazatelj, da pa nam resnično, ne
               glede na to, kdo je v koaliciji oziroma v opoziciji, ni vseeno, kaj se dogaja z
               našimi ljudmi, z našim denarjem, ki ga ustvarjamo mi v tej državi, kam gre ta denar
               in kako se z njim ravna. Hvala bogu, in res zahvala vsem, danes moram reči, sem zelo
               ponosen na to, da smo tukaj resnično stopili skupaj. Pričakujem ne samo to, da danes
               to parlamentarno preiskavo, ta akt podpremo, jaz sem prepričan tudi, da ko bo ta
               komisija delala, da si ne bomo nagajali med seboj, se spotikali med seboj, temveč
               resnično šli po poti, da pridemo do želenih ciljev. Resnično po poti do želenih
               ciljev, in to v najkrajšem možnem roku. Ta komisija bi morala zasedati zelo pogosto,
               in to zelo hitro. Ta komisija nima časa tri, štiri, pet let, da bodo stvari
               zastarale, da bo šlo vse skupaj k vragu, da se strici iz ozadja in vsi tisti, ki so
               politično vplivali, jaz sem prepričan, da so politično vplivali na to, da so nekateri
               prejemali te kredite in jih danes ne morejo vračati, da se ti gospodje ne bodo mogli
               izogniti pravici, resnici in zakonu. Da bo resnično enkrat v tej državi nekdo od teh
               velikih lopovov odgovarjal. Stokrat sem že povedal to isto besedno zvezo, pa mislim,
               da počasi mora biti tega dovolj. Počasi se mora to koga prijeti in počasi moramo
               stopiti na prste tem omrežjem. In jaz sem včeraj govoril, poglejte, spoštovani gospe
               in gospodje, če bo to trajalo še naprej, bom jaz naredil enkrat spisek tistih ljudi,
               oseb, z imeni in priimki, ki se vrtijo iz ene banke v drugo banko, zavarovalnico
               Triglav in tako dalje. Eni in isti ljudje! In to ne samo eni in isti ljudje, tudi
               sorodstvene povezave, žena, mož, sestra, ne vem kaj še vse. Pa si verjetno tega ne
               želimo. Tukaj je jasno, da gre za korupcijo, čisto korupcijo. Lepo vas prosim! Na
               enem položaju žena, na drugem položaju mož in si pomagata med seboj, kako priti do
               tega, da se bo čim več pokradlo. Pa mi temu ne moremo statirati, mi temu ne moremo
               držati štango, dragi moj narod oziroma dragi moji poslanke in poslanci. Ne moremo in
               ne smemo! Jaz upam, da smo se skozi zgodovino naše kratke zgodovine le naučili nekaj
               pomembnih stvari. Da tisti, ki zlorabljajo tudi nas, državni zbor za to, da delajo
               to, kar delajo, zlorabljajo nas. Očitki ljudi, s katerimi se jaz pogovarjam, ne
               pravijo, aha, oni tam, z imenom in priimkom, je to ukradel – oni rečejo, glejte,
               bančna luknja, vi ste krivi – zakaj pa sedite v državnem zboru, zakaj niste nič
               naredili? Ljudje ne razumejo čisto, kaj je vloga državnega zbora in kaj je vloga
               preiskovalnih organov, ampak nam to govorijo. In ljudje pravijo: "Vsi ste iste
               barabe." Ampak, dragi moji, jaz sem to že včeraj povedal, pa to bom še enkrat povedal
               pred vso slovensko javnostjo, jaz nisem ista baraba, ker niti centa nisem ukradel v
               svojem življenju, in se ne dovolim, da mi nekdo reče, da sem ista baraba kot vsi
               tisti roparji in veliki lopovi, ki so to Slovenijo oropali. In sem tudi prepričan, da
               med vami ni nikogar, ki bi si upal trditi, da to ni res. Če si kdo upa trditi, naj
               pove, kam je izginilo 5 milijard evrov. Naj pove in naj mi dokaže, pokaže: glejte,
               objektivno zakonito je tisti denar šel tja. Saj tudi je bila možnost, da je precej
               tega šlo zakonito, ker so izkoristili določeno zakonodajo, da so prišli do teh
               sredstev. Ampak če se je to zgodilo, pa je kriv Državni zbor. Mi smo zakonodajna veja
               oblasti in mi moramo storiti vse, da se to ne more zgoditi. Zato smo tudi v Slovenski
               demokratski stranki predlagali v zvezi z bančno tajnostjo določene spremembe. In sem
               bil razočaran, da tega ne razumemo na tak način. Jaz vidim tu simbiozo o tem, kar
               danes govorimo, in o tem, kar smo govorili, ko gre za odkritje bančne tajnosti v
               nekih določenih zadevah. Če bomo mi dovolili, da bo Banka Slovenija in bančni sistem
               sam ustvaril zaprt sistem, kakršen je zdaj, in ne bo pustil nobenega blizu, da bi
               prišli do tistih ključnih podatkov, da bi lahko potem ukrepal in spreminjal
               zakonodajo, potem je z nami nekaj narobe. Prepričan sem, da moramo ta korak narediti,
               ta korak prestopiti in z ustreznimi ukrepi in zakonskimi podlagami, ki jih lahko mi
               tukaj ustvarimo, moramo priti do točke, da ti, ki želijo in so vedno v igri
               zlorabljati en sistem, drug sistem, tretji podsistem, da to preprečimo, ker mislim,
               da smo se zdaj že nekaj naučili. Če gledate evropsko razvite države, se tudi tam
               dogajajo problemi, vendar ne v takšni meri kot pri nas. Pri nas izkoriščajo vsi ti,
               bom rekel, voluharji našo mlado državo in nedodelane določene stvari. Seveda to
               izkoriščajo, ampak mi jim moramo to čim prej preprečiti, sicer bomo ostali brez
               vsega, kar imamo. Jaz pa si ne želim, da bo moja vnukinja hlapec v lastni domovini.
               Ne, to pa ne! In sem odgovoren za to, da tega ne dovolim. In odgovorni smo vsi, drage
               kolegice in kolegi, poslanke in poslanci, ki sedimo v tem državnem zboru, da to
               storimo, da to preprečimo, da ne bodo naši otroci, naši vnuki hlapci v lastni
               domovini. Zato se mi zdi pomembno, da v prihodnje storimo čisto vse, kar je v naši
               moči, da presekamo te hudodelske združbe, te pajčevine, ki manipulirajo ne samo s
               slovensko politiko, lahko postaviš kakršnegakoli ministra hočeš ali državnega
               sekretarja na ministrstvu, drugo in tretjerazredni menedžment ima vse v rokah, čisto
               vse in manipulira z vsakim, ne glede na to, iz katere stranke je prišel minister ali
               državni sekretar tja. Z vsakim manipulira. To je vsakemu že v tej naši slovenski
               javnosti kristalno jasno. Jaz sem predsednika vlade opozoril tudi na nekatera imena,
               ki držijo roko nad ključnimi segmenti te države, gospodarskega in drugega. Tudi na
               Twitter sem mu napisal, tako da ste lahko videli tudi ostali, da bo na tem področju
               kaj naredil. Če sem to javno napisal, to morate vedeti, da sem napisal zato, ker so
               znane stvari, da ti ljudje ne delajo v korist države, ampak delajo za osebno korist.
               Tudi tem ljudem bi bilo dobro enkrat pogledati njihovo premoženje. Ne samo nam
               poslancem in nekaterim funkcionarjem. Večini teh ljudi bi bilo treba tudi in mislim,
               da ima državni zbor tudi eno zgodbo, da je treba zakon spremeniti. Vsi funkcionarji
               naj pokažejo, kako so prišli do določenega premoženja. Ne samo da se spuščajo na
               Državni zbor pa na nas, teh 90 ljudi, in na koncu smo mi tisti edini največji lopovi
               v tej državi. Vsi, ki sedite tu notri, ne glede na to, kdo je v kateri stranki. Temu
               moramo mi narediti konec. Državni zbor mora temu narediti konec. In potem boste
               videli pravo resnico. Boste videli, koliko tistih funkcionarjev, ki niso niti
               poslanci niti ministri nikoli bili, niti blizu, so si v ozadju ustvarili imperije, pa
               ne glede na politično pripadnost. Vse in vsakogar je treba zapreti pa mu odvzeti
               tisto, kar je na tuj račun pridobil, na račun ubogih naših ljudi, ki preživeti ne
               morejo. Po eni strani imamo stalno večjo revščino, na drugi strani pa nič ne
               naredimo, da bi tem hudičem ta denar pobrali. In res mislim, da je temu treba
               narediti konec</p>
               <p>Drage kolegice in kolegi, poslanke in poslanci, jaz sem prepričan, ko bo ta komisija
               imenovana, da bomo stopili skupaj, tisti, ki boste člani te komisije, stopili skupaj,
               resno zagrizli v to zadevo in jo v najkrajšem možnem času pripeljali do točke, da
               bomo videli, kje so tisti asi, ki so okradli to državo, in boste potem na podlagi
               tega pomagali vsem organom pregona in vsem tistim institucijam, ki imajo v rokah
               možnost, da tem ljudem potem odvzamejo premoženje, in jih tudi, če je treba, zaprejo.
               Zato tudi z velikim veseljem to preiskovalno komisijo podpiram in pričakujem danes,
               da bo dobila stoodstotno podporo. Hvala lepa.</p>
            </sp>
            <sp xml:id="SDZ7-Redna-07-2015-04-24.sp51">

               <speaker>PODPREDSEDNIK PRIMOŽ HAINZ:</speaker>

               <p> Hvala lepa.</p>
               <p>Besedo ima gospod Bojan Podkrajšek, pripravi naj se mag. Anže Logar.</p>
            </sp>
            <sp xml:id="SDZ7-Redna-07-2015-04-24.sp52">

               <speaker>BOJAN PODKRAJŠEK (PS SDS):</speaker>

               <p> Spoštovani podpredsednik, cenjene kolegice in kolegi!</p>
               <p>Tudi sam bom z veliko odgovornostjo podprl to preiskovalno komisijo na področju
               bančništva. Ko nekatere poznam v tem državnem zboru, eni so mlajši, drugi starejši,
               prav gotovo ste že vsi veliko ustvarili v svojem življenju. Seveda na pošten način in
               s trdim delom. Ko včasih govorimo o svojem premoženju, če nam slučajno kdo izmakne
               eno vžigalico ali mogoče bi želel zaseči en kvadratni meter zemljišča, takoj to
               zaznamo in poznamo vse institucije v državi, ki to preprečijo. To je prav gotovo
               dejstvo. Ko pa govorimo o državnem premoženju, o denarju, predvsem ko govorimo o
               sistemu, o ljudeh, ki nam na nek način slabijo to državo, ki nam na nek način želijo
               ukrasti to državo, smo pa bolj mirni, ohlapni in se o tem bolj tiho pogovarjamo. Ko
               velikokrat poslušam te težke zgodbe na področju bančništva, tudi v moji neposredni
               bližini je ena zadeva, človek kar ne more verjeti, ali so ti ljudje na tisti banki
               bili pri polni zavesti, kaj vse so počeli. Tega normalni državljan ne more verjeti.
               Ko poslušamo na drugi strani po televiziji, ko nam še vedno svetujejo tisti, ki jih
               imajo eni še vedno za največje ekonomske strokovnjake v Sloveniji, ki so v
               preteklosti že olastninili državno premoženje, nam zdaj dajejo tudi neke grške vzorce
               in govorijo, kako ne smemo prodati nobenega državnega podjetja, da se na tem področju
               dela velikanska škoda. Tudi sam nikoli ne bom zagovarjal, da moramo pa res čisto vse
               prodati, kar Slovenija premore. Sem pa za to, da prodamo tista podjetja, ki jih nismo
               sposobni samo upravljati, predvsem pa tista podjetja, ki jih naši sodržavljani, ki so
               po mojem mnenju pokvarjeni, izčrpavajo. Naj povem, podjetje, ki je v državni lasti, v
               moji neposredni bližini že petnajst let zaposluje 400 zaposlenih in je eno najbolj
               sodobnih podjetij v Evropi. Ima prodajo, vodi ga domač menedžer, zaposleni so ljudje
               iz domačega kraja. To podjetje daje tudi za šport, kulturo, ampak seveda v mejah
               normale in v mejah razumnih višin. Prav gotovo to podjetje nihče ne more izčrpavati.
               Ko govorimo o slovenskih ekonomistih, največjih strokovnjakih, ki so tudi pomagali
               pri tej bančni luknji, na drugi strani pa gledamo državljane, ki živijo s 300 evrov
               pokojnine, ki živijo s 600 evrov plače in morajo ob tem plačati vse položnice, morajo
               skrbeti za svoje družinske člane, predvsem pa morajo šolati svoje otroke. Največkrat
               pomislim, da se to za mene največji ekonomski strokovnjaki v Sloveniji.</p>
               <p>Spoštovane kolegice in kolegi! Skozi ves teden se pogovarjamo o stvareh, ki so težava
               za Republiko Slovenijo, pa smo velikokrat neenotni. Jaz sem vesel, da smo danes na
               istem stališču in ker želim dobro tej državi, bi vas pozval, da ko se pogovarjamo o
               tako pomembnem momentu, kot je ta bančna luknja, da ne dovolimo, da kdo vpliva na nas
               od zunaj, saj tisti, ki vplivajo od zunaj, imajo venomer svoje interese in ne želijo
               dobro Sloveniji. Sam bom ta predlog zakona z odgovornostjo podprl, s tem bi pa želel,
               da končno nas 90 poslank in poslancev pomaga in pripomore, da naredimo nek osnovni
               red v Republiki Sloveniji. Zato bili smo tudi izvoljeni in zato smo tudi odgovorni.
               Hvala.</p>
            </sp>
            <sp xml:id="SDZ7-Redna-07-2015-04-24.sp53">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Anže Logar. Pripravi naj se gospod Luka Mesec.</p>
               <p>Gospod Logar, izvolite.</p>
            </sp>
            <sp xml:id="SDZ7-Redna-07-2015-04-24.sp54">

               <speaker>MAG. ANŽE LOGAR (PS SDS):</speaker>

               <p>Hvala.</p>
               <p>Jaz današnjo razpravo smatram kot nekaj zelo pozitivnega in kot en pomemben začetek
               pri delu tega visokega zbora v dobro državljank in državljanom. Mi smo bili vsi
               izvoljeni zato, da v tej državi nekaj naredimo. Koalicija ima škarje in platno
               izvršilne veje oblasti, ima na nek način s svojo koalicijsko večino škarje in platno
               tudi v zakonodajni veji oblasti. Hkrati pa je naloga opozicije, da opozarja na
               stranpoti koalicije in predlaga predloge za tista vprašanja, ki jih recimo koalicija
               ne postavlja visoko na agendo dnevnega reda, in tista vprašanja, ki so na nek način
               imanentna gospodarskemu razvoju države. To je tudi vodilo Slovensko demokratsko
               stranko, da je pripravila predlog za to komisijo. Namreč 5 milijard evrov stroška na
               naš račun pa je vendarle previsoka vsota, da bi to v tem državnem zboru prepustili,
               da odplava mimo nas in še naprej slepo zaupali domnevno strokovnim institucijam, ki
               se vse večkrat izkažejo za vse prej kot strokovne.</p>
               <p>Če recimo začnem s stavkom, ki ga je podal aktualni predsednik Vlade v začetku junija
               2014, ko je rekel: "Za zmago zla je dovolj že to, da dobri ljudje ne storijo
               ničesar." Vzpostavimo standard ali pa stališče, da so tukaj notri dobri ljudje in
               naloga teh dobrih ljudi je, da naredijo vse, kar je v njihovi moči, da se bančni
               luknji pride do dna in da krivci odgovarjajo. Jaz ne morem sprejeti stališč nekaterih
               poslanskih skupin, ki se sprašujejo z retoričnimi vprašanji, če je bil res iskren
               namen Poslanske skupine SDS pri pripravi te pobude za preiskovalno komisijo.
               Poglejte, obdobje, ki zajema to preiskovalno komisijo, zajema obdobje štirih in več
               vlad tako z leve kot desne strani. V tem pogledu je široko zastavljen mandat te
               preiskovalne komisije ravno zato, da se zadevi generalno pride do dna. To izrečeno
               delno nezaupanje s strani nekaterih poslanskih skupin bom raje preslišal in ga
               nadomestil z nekim upanjem in vero v to, da po ustanovitvi te preiskovalne komisije
               bo ta pozitivni duh, ki je bil danes večkrat slišan, zavladal tudi v sestavi te
               preiskovalne komisije. Da bo naš pravi interes brez nekega strankarskega političnega
               balasta ugotoviti glavne krivce za to bančno luknjo.</p>
               <p>Kolega Jurša je prej izpostavljal kot primer prejšnje preiskovalne komisije, češ, da
               je šlo za neko politično preigravanje. Ko je bila tukaj preiskovalna komisija o
               gradbenih poslih, so se koalicijski poslanci tedaj zelo aktivno vključevali v obrambo
               lika in imena osebe, ki je naredila kar precejšnjo finančno luknjo v tem delu bančne
               luknje. Ljubljanski župan je s projektom Stožice kar močno navrtal slovenski bančni
               istem in državne banke, ki so sedaj zaradi tega ta posojila prenesla tudi na slabo
               banko. Na nek način v tem pogledu vračam žogico. Poglejte, tokrat imamo v tem
               državnem zboru nove stranke in imamo predstavnike strank, ki so že bili v vladi in ki
               so že bili v opoziciji, kar pomeni da je s tem zagotovljen zelo širok diapozon
               različnih pogledov in ni nobenega razloga, da bi neki ozki partikularni interesi po
               obrambi posameznih likov prišli v ospredje. Torej apeliram na dobronamernost vseh
               članov teh komisij.</p>
               <p>Ob tem naj apeliram tudi na to, da tej preiskovalni komisiji damo ustrezen arzenal
               pooblastil in da hkrati na današnjem glasovanju podpremo tudi naš predlog spremembe
               Zakona o bančništvu, ki omogoča dostop preiskovalni komisiji do podatkov. In še
               enkrat, če bomo pri preiskovalni komisiji naleteli na zoperstavljanje Banke Slovenije
               ali pa državnih bank, verjamem, da bomo vsi poslanci, tako koalicijski kot
               opozicijski družbi dvignili glas in zahtevali vse relevantne podatke. In da mesto
               bodisi v koaliciji bodisi v opozicij ne bo opredeljevalo tudi potem dela posamezna
               poslanca.</p>
               <p>Zdaj pa samo še kratka informacija. Poglejte, mi smo v banke zmetali pet milijard
               evrov. Združene države Amerike so v sanacijo svojega gospodarstva z državnimi
               pomočmi, dokapitalizacijami zmetale 700 milijard evrov kar pomeni v tedanjem režimu
               tisoč 700 evrov na prebivalca Amerike in 2 tisoč 500 na prebivalca Slovenije. Danes
               ima Združena država Amerike … / izklop mikrofona/</p>
            </sp>
            <sp xml:id="SDZ7-Redna-07-2015-04-24.sp55">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Luka Mesec, pripravi naj se gospod Franc Jurša.</p>
            </sp>
            <sp xml:id="SDZ7-Redna-07-2015-04-24.sp56">

               <speaker>LUKA MESEC (PS ZL):</speaker>

               <p>Hvala za besedo, predsedujoči.</p>
               <p>Jaz se bom v bistvu odzval na nekaj zadev, ki jih je predlagatelj Marko Pogačnik v
               bistvu prej povedal kot neke vrste repliko na stališče Združene levice. Uvodoma je
               očital, da smo očitali v bistvu predlagatelju, da se izmika odgovornosti vlade med
               letoma 2004 in 2008, in sicer pravi, da bo preiskava zajela celotno obdobje
               1997–2015. To, kar pravi, je res, moja kritika tukaj ni šla, da je obdobje, ki je
               zajeto, preozko, šla je na to, da je optika, s katero bomo proučevali to obdobje,
               napačna. Išče se individualna krivda za nastalo bančno luknjo, spregledajo se pa po
               drugi strani sistemski vzroki in pa politika vlad predvsem v letih pred krizo, ki so
               ne nazadnje najbolj odgovorne za to, da je ta kriza nastala.</p>
               <p>Potem dalje Marko Pogačnik pravi, da vlada med letoma 2004 in 2008 praktično ni mogla
               narediti nič, da bi krizo ali pa pregrevanje slovenskega gospodarstva preprečila.
               Tudi to moram demantirati, ker ekonomista, ki sem ju prej navedel, namreč dr.
               Prašnikar in mag. Bole se zelo dobro zavedata, s kašnimi ukrepi je takratna vlada
               vplivala na kreditno aktivnost in na pregrevanja gospodarstva. Če jih še enkrat
               povem, sicer sem jih predstavil že v stališču, so to naslednje zadeve. Prvič, Vlada
               in Banka Slovenije sta leta 2003 sklenili sporazum o proticiklični ekonomski
               politiki, ki ga kasnejša Janševa vlada ni upoštevala in je tako rekoč konsistentno
               skozi celotno obdobje peljala prociklično gospodarsko politiko, ki je tako pregreto
               gospodarstvo še bolj pregrevala. Če nekoliko ilustriram, recimo samo v letih 2005 in
               2006, ko je bila gospodarska rast in pregrevanje gospodarstva že jasno, je nastalo
               kar 55 dolgov Darsa z državnim poroštvom. Potrdil jih je Državni zbor in Vlada, kar
               pomeni, da so že v tako pregreto gospodarstvo, predvsem v gradbeni sektor je takratna
               vlada intervenirala še s tem, da je spodbujala hitro gradnjo avtocest, kar je še
               povečalo celotno pregrevanje. Potem z davčnimi reformami v letih 2007 in 2008 je
               ustvarila več kot 2 % strukturnega primanjkljaja – to ugotavlja Evropska komisija.
               Potem državna podjetja, ki so jih prevzemali tajkuni, se niso prodajala sama, ampak
               jih je prodajala Vlada, Kad in Sod. In isti ti trije – Vlada, Kad in Sod so preko
               nadzornih svetov nastavljali direktorje tipa Robert Časar ali Andrej Lovšin. In ne
               nazadnje tudi Zakon o prevzemih, ki je konec koncev omogočil tajkunske prevzeme, je
               leta 2006 sprejela takratna koalicija. In to je objektivna vlade, ki je vladala pred
               krizo, in te odgovornosti se ne da na noben način zanikati. Pošteno je, da jo
               preiskava, ki se bo ukvarjala z raziskovanjem bančne luknje, tudi celostno
               upošteva.</p>
               <p>Potem naslednje, na kar je letela naša kritika. je recimo to, da eden od predmetov
               preiskave bo ugotavljanje, zakaj se ni zgodila privatizacija bank, h kateri se je
               leta 2001 zavezala takratna Drnovškova vlada. Tukaj je treba povedati dve stvari.
               Podmena tega vprašanja je, da bank ne bi bilo treba sanirati, če bi jih že pred krizo
               prodali. To pa ne drži, ker povsod po Evropi smo videli, da so evropske države s
               tisoči milijardami javnega denarja dokapitalizirale banke, ne glede na to, ali so
               bile v zasebni ali v javni lasti. V krizi takega obsega, kot je bila slovenska ali pa
               celotna evropska, zasebni lastniki pač enostavno niso mogli dokapitalizirati bank. In
               tudi v Sloveniji imamo precej eklatanten primer. Recimo v NLB je belgijska KBC imela
               pred krizo tretjinski delež. Ko se je začela kriza, so morali v Belgiji matično banko
               KBC podržaviti, in ta banka je imela take težave, da enostavno ni mogla sodelovati
               pri dokapitalizaciji Ljubljanske banke, zato se je iz nje enostavno umaknila, celotno
               breme se je pa prevalilo na ramena naše države. Še bolj eklatantno je to zaradi tega,
               ker samo v informacijo, KBC je takrat pred krizo imela v upravi rezervirano mesto za
               upravljanje tveganj. Se pravi, KBC je bila tista, ki naj bi se ukvarjala z
               upravljanjem tveganj v NLB. Ko so ta tveganja eskalirala v krizi, se je pa pač
               enostavno iz banke umaknila in celotno dokapitalizacijo prepustila državi.</p>
               <p>Če povem še nekaj besed o tem, zakaj kritiziramo, da predhodno poročilo po našem
               mnenju ni dalo zadovoljivih rezultatov. Res je, da ta komisija, ki je obstajala v
               prejšnjem mandatu, svojega mandata ni dokončala, ampak tudi tisto, kar beremo v
               vmesnem poročilu, je daleč od tega, da bi bilo zadovoljivo. Sedaj po eni strani imamo
               pavšalne trditve, recimo da bi bil lahko nadzor boljši. To se seveda vsi strinjamo,
               za to ne rabimo preiskave. Po drugi strani imamo recimo citate, kot je tale: Kadri,
               ki so bili leta 1991 zaposleni v organih upravljanja Ljubljanske banke, so ostali v
               sistemu Ljubljanske banke ali pa nadaljevali poslovno pot v drugih poslovnih bankah
               ter finančnih inštitucijah v Sloveniji. Mislim, da je nekoliko bizarno, da se to
               pojavlja kot očitek. Kaj ste tem ljudem dokazali in kakšna dokazna vrednost stoji na
               tej trditvi, da so nekateri ljudje v bankah še vedno isti, kot so bili leta 1991 ali
               pa prej? Za takšne stvari res ne moremo reči, da so kakšna dodana vrednost, ki bi jih
               te preiskave prenesle.</p>
               <p>Če zaključim, ker mi časa zmanjkuje. Po našem mnenju je ta preiskava spet zastavljena
               preširoko in problemov, ki jih odpira, praktično odpira skoraj 20-letno obdobje, ne
               bo mogla sama preiskati. Zato smo predlagali, da se vrstni red zamenja, da začnemo z
               revizijo, strokovno revizijo poslovanja bančnega sistema v preteklih letih, potem se
               pa šele na podlagi izsledkov te organizira parlamentarna komisija. Samo na ta način
               bi lahko prišli do nekih oprijemljivih zaključkov.</p>
               <p>Kot rečeno, tej parlamentarni komisiji ne bomo nasprotovali, imamo pa pač pomisleke,
               ki sem jih zdaj, mislim da že drugič, predstavil.</p>
            </sp>
            <sp xml:id="SDZ7-Redna-07-2015-04-24.sp57">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Franc Jurša, nato je pa na vrsti ponovno predlagatelj gospod Marko
               Pogačnik.</p>
            </sp>
            <sp xml:id="SDZ7-Redna-07-2015-04-24.sp58">

               <speaker>FRANC JURŠA (PS DeSUS):</speaker>

               <p>Hvala lepa.</p>
               <p>Predvidevam, da bo konec razprave, in po tolikih razpravah v tej dvorani na to
               tematiko je zelo težko povedati, kaj novega. Bi pa na samem začetku rad povedal, ker
               sem večkrat bil omenjen v razpravi posameznikov, da jaz osebno kakor tudi poslanska
               skupina, to smo tudi v stališču povedali, ne nasprotujemo ustanovitvi preiskovalne
               komisije na tem področju. Seveda pa se nam postavlja vprašanje predvsem zaradi tega,
               ker je bila v tem državnem zboru že ustanovljena vrsta preiskovalnih komisij, a
               rezultatov v večini primerov ni bilo pozitivnih. Seveda se nam zato postavlja
               vprašanje, koliko bomo uspeli tudi s to komisijo raziskati področje, ki je zelo
               občutljivo za naše državljanke in državljane.</p>
               <p>Glede samih tajnih podatkov, ki jih banke običajno nočejo posredovati preiskovalni
               komisiji, pa sem že včeraj povedal, da imamo vse vzvode, da nam pristojni organi s
               področja pregona tudi te podatke zagotovijo, da bo komisija lahko nemoteno in uspešno
               delovala. Sam se zavedam, koliko je bilo, bom rekel enostavno in preprosto, z lopato
               zmetanega denarja v naše banke. Da vam malo osvežim spomin. Vsi ste govorili o neki
               skupni številki. Dobro pa je slišati posamične številke, koliko je katera od bank
               prejela davkoplačevalskega denarja za dokapitalizacijo. Nova Ljubljanska banka
               milijardo 551 milijonov, Nova Kreditna banka Maribor 870, Abanka 591, Factor banka
               269, Probanka 176 in Banka Celje 190 milijonov. To pomeni, tista skupna številka, ki
               je nekako močno vplivala na bruto dolg države, na 75,6 % bruto družbenega produkta,
               če vzamemo podatke iz leta 2014, in tako povečala javnofinančni dolg za 11 % bruto
               družbenega produkta. Če želimo govoriti realno, potem se moramo nekako osredotočiti
               tudi na to, zaradi česa je dejansko prišlo do te bančne luknje oziroma zakaj smo
               morali bančno luknjo davkoplačevalci zapolnjevati. Če se dotaknemo prvega razloga, v
               vsakem primeru je to tudi gospodarska kriza, ki je nastala po nekem obdobju cvetenja
               gospodarstva in tudi slovenske države. Bistven element je bil obilica razpoložljivih
               sredstev, ki smo jo imeli takrat za tvegane kredite. V obdobju konjunkture je pri nas
               prihajalo do abnormalne ekspanzije kreditov. Te kredite je dobival marsikdo na lepe
               oči, seveda z veliko tveganostjo. Začetek je bil fenomenalen, ko si denar prejel, ko
               pa je bilo treba ta isti denar vračati, pa se to ni dogajalo. Največ takšnih kreditov
               se je zgodilo v letu 2007. Tu leži odgovornost lastnika, tu mislim na državo, tako da
               se država tu ne more distancirati od tega vprašanja, zato je verjetno tudi prišel
               predlog za ustanovitev te komisije. Za tisto obdobje predstavniki Banke Slovenije
               omenjajo pritiske na izpeljavo privatizacije in rast gospodarstva.</p>
               <p>To so osnovni razlogi, v nadaljevanju imamo nekatere, ki so na nek način spodbujali
               velike kredite in s tem pozneje veliko bančno luknjo, ki je zaradi tega tudi nastala.
               Pri financiranju prekomerno izpostavljenih podjetij do bank preko tretjih podjetij so
               prihajali tudi ti krediti in so bili visoko izpostavljeni, kot sem pa že prej omenil,
               niso bili pozneje nikoli vrnjeni. Nekateri so se prenesli na institucijo, ki je bila
               za to tudi ustanovljena.</p>
            </sp>
            <sp xml:id="SDZ7-Redna-07-2015-04-24.sp59">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Zdaj imamo na vrsti predlagatelja, a ga ne vidim. Zaključujem razpravo. Vsi
               prijavljeni razpravljavci ste dobili besedo.</p>
               <p>Ostalo nam je še nekaj časa. Vem, da je še želja po razpravi, zato prosim, da se za
               razpravo prijavite.</p>
               <p>Gospod Franc Laj, imate na voljo 5 minut, izvolite.</p>
            </sp>
            <sp xml:id="SDZ7-Redna-07-2015-04-24.sp60">

               <speaker>FRANC LAJ (PS SMC):</speaker>

               <p>Spoštovani predsedujoči, hvala za besedo. Drage kolegice, kolegi!</p>
               <p>Ogromno je bilo danes izrečenega o tej tematiki, vendar pa bi želel opozoriti še
               dodatno na določene pomembne stvari. Vsekakor sem absolutno za to, da ta komisija
               začne delati, in to čim prej in da bo tudi učinkovita, ne tako kot prejšnja. Zato na
               nek način tudi apeliram, da so v to komisijo imenovane kompetentne osebe, z jasnim
               ciljem, to se pravi, da bodo vedeli in znali tudi, kaj jih čaka in kaj želijo
               narediti, da bodo tudi potem primerni rezultati. Ko sem prebral to pobudo, jo lahko
               rečem, tudi pozdravljam, vendar pa sem mnenja, da je precej široko postavljena, zato
               bi želel povedati naslednje. Ta komisija zagotovo lahko prispeva veliko k temu, da se
               ta zgodba čim prej razčisti in da na nek način tudi vpliva tako politično kot
               družbeno, da vsi tisti organi in službe, ki so strokovno usposobljeni za to in ne
               nazadnje tudi plačani, opravijo svojo nalogo in upravičijo svoj obstoj.</p>
               <p>Kar se pa tiče tako velikokrat omenjene bančne luknje, jaz celo upam trditi, da to ni
               bančna luknja, ampak je bančni krater. Zakaj? Ker je mnogo tega za nas poznanega, kdo
               so tisti glavni povzročitelji tega kraterja. To so kometi, ki so zasijali nad
               Slovenijo in so bili zelo visoko opevani, celo so prodajali recepte, za denar seveda,
               s predavanji, kako je treba priti do tovrstnih ekonomskih prijemov, ki so jim na nek
               način tudi dajali priložnosti in možnosti, da so to tudi storili, da so si nagrabili
               tisti kapital, ki si ga nikoli niso zaslužili. Zakaj sem rekel krater? Zaradi tega
               ker teh 5 milijard ni samo 5 milijard. Teh 5 milijard je povzročilo takšno stanje,
               Slovenijo pripeljalo v takšno stanje, da se še danes gospodarstvo pobira in celotna
               družba iz te luknje, iz tega kraterja. Upam samo, da bo čim prej na nek način tudi to
               doseženo, da bo komisija tudi prispevala k temu, da bo veliko tega, kar se zaenkrat
               kaže, da je izpuhtelo, ta denar izginil zagotovo ni, ta denar je in tudi upam, še
               enkrat trdim, da bo komisija s svojim vplivom preko vseh teh služb prispevala k temu,
               da se večji del tega denarja najde in se pripelje nazaj v to našo državo in se usmeri
               v bodoči razvoj, da ne bo toliko problemov na socialnem področju, na gospodarskem
               področju in tako dalje, da ne bom našteval.</p>
               <p>Želim, da se čim prej oblikuje in imenuje ta komisija in da začne z uspešnim delom.
               Hvala.</p>
            </sp>
            <sp xml:id="SDZ7-Redna-07-2015-04-24.sp61">

               <speaker>PODPREDSEDNIK PRIMOŽ HAINZ:</speaker>

               <p> Hvala lepa.</p>
               <p>Zaključujem razpravo. Amandmaji, s katerimi bi bila na podlagi prvega odstavka 4.
               člena Poslovnika o parlamentarni preiskavi predlagana zožitev, razširitev ali
               dopolnitev predlagane parlamentarne preiskave, niso bili vloženi. Predmet, namen in
               obseg parlamentarne preiskave so opredeljeni v Predlogu skupine poslank in poslancev
               za opredelitev parlamentarne preiskave, v čistopisu navedenega predloga ter v
               Predlogu sklepa o odreditvi parlamentarne preiskave.</p>
               <p>O Predlogu sklepa o odreditvi parlamentarne preiskave bomo odločali danes v okviru
               glasovanj.</p>
               <p>S tem prekinjam 16. točko dnevnega reda.</p>
               <p>Prehajamo na <title>2.A TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH ZAKONA O ZUNANJIH ZADEVAH PO NUJNEM POSTOPKU:</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici vlade gospe
               Dragoljubi Benčina, državni sekretarki Ministrstva za zunanje zadeve.</p>
            </sp>
            <sp xml:id="SDZ7-Redna-07-2015-04-24.sp62">

               <speaker>DRAGOLJUBA BENČINA:</speaker>

               <p> Hvala lepa, za besedo. Spoštovani predsedujoči, spoštovane poslanke in poslanci!</p>
               <p>Najprej naj ponovno poudarim, da se predlagane spremembe Zakona o zunanjih zadevah
               nanašajo izključno na objavo besedil mednarodnih pogodb v Uradnem listu. Razlog za te
               spremembe oziroma za predlog teh sprememb je naslednji. Prvič, da bi odpravili
               neekonomičnost objav besedil mednarodnih pogodb, tako v slovenskem kot v tujem
               jeziku, predvsem pa objav tako imenovanih mešanih sporazumov v Uradnem listu
               Republike Slovenije, če so bili ti že prej objavljeni v Uradnem listu Evropske unije.
               Gre torej za racionalnost in ekonomičnost, kar je pa tudi v duhu s časom in našo
               umeščenostjo v Evropsko unijo. In drugič, pomembno je, da Uradni list Evropske unije
               izpolnjuje pogoje pravne varnosti in legalnosti in v Uradnem listu Evropske unije
               objavljeni tako imenovani mešani sporazumi predstavljajo formalno enotno besedilo.
               Gre za sporazume, sklenjene in objavljene v okviru subjekta, na katerega je Republika
               Slovenija prenesla izvrševanje dela svojih suverenih pravic, ki hkrati temelji na
               načelih enakosti in spoštovanju pravne države. Državljani Republike Slovenije pa so
               hkrati tudi državljani Evropske unije. Predlagane spremembe členov o objavi akta o
               ratifikaciji, 77. člen, in navezni člen o sestavi akta o ratifikaciji, to je drugi
               odstavek 75. člena, bodo bistveno zmanjšale stroške objave, predvsem teh izredno
               obsežnih sporazumov, ki vsak zase po navadi obsegajo po tisoč in več strani samo v
               eni jezikovni različici. Na podlagi amandmaja, sprejetega na Odboru za zunanjo
               politiko, se tudi v določbi o objavi, to je 77. člen, dodatno izpostavi, da se bo v
               primeru tako imenovanih mešanih sporazumov objavil le akt o njihovi ratifikaciji, v
               katerem se bo navedel sklic in aktivna povezava na Uradni list Evropske unije, kjer
               pa je že objavljeno besedilo takega sporazuma prej, tudi vedno v slovenskem jeziku.
               To se nam zdi zelo pomembno poudariti.</p>
               <p>Ostale spremembe pa so tehnične narave in so potrebne predvsem zaradi preštevilčenja
               členov. Hvala lepa.</p>
            </sp>
            <sp xml:id="SDZ7-Redna-07-2015-04-24.sp63">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlog zakona je obravnaval Odbor za zunanjo politiko kot matično delovno telo.</p>
               <p>Za predstavitev poročila odbora dajem besedo članu Marku Ferlugi.</p>
            </sp>
            <sp xml:id="SDZ7-Redna-07-2015-04-24.sp64">

               <speaker>MARKO FERLUGA (PS SMC):</speaker>

               <p>Hvala za besedo. Lep pozdrav državni sekretarki in vsem v dvorani!</p>
               <p>Odbor za zunanjo politiko je 21. aprila kot matično telo obravnaval Predlog zakona o
               spremembi Zakona o zunanjih zadevah. V obravnavi so bila sprejeta tudi naslednja
               mnenja. Kolegij predsednika Državnega zbora se je odločil, da bo zakon predlagal po
               nujnem postopku. Odbor se je prav tako seznanil z naslednjim gradivom: predlogom
               zakona in mnenjem Zakonodajno-pravne službe z dne 21. 4. Prav tako je bilo podan tudi
               amandma odbora koalicijskih strank, in sicer k 3. členu.</p>
               <p>Sam predstavnik predlagatelja je v obrazložitvi povedal, da je predlagana sprememba
               vodila k racionalnosti in gospodarnosti, saj so želeli predlagano rešitev
               poenostaviti in poceniti objavi mednarodnih pogodb. Uveljavitev predloga zakona je
               povezana tudi z objavo obsežnih mednarodnih pogodb za pridružitvene sporazume med EU,
               Ukrajino, Gruzijo ter Moldavijo, kjer naj bi se ratifikacijski postopki zaključili
               pred zasedanjem vzhodnega partnerstva, ki bo predvidoma 21. in 22. maja tega leta v
               Rigi. To je bil tudi eden izmed zastavljenih ciljev predsedujoče Svetu Evropske unije
               Latvije. Poudarjena rešitev zagotavlja tudi ustavno pravico dostopanja do mednarodnih
               pogodb v celoti.</p>
               <p>Kar se tiče opombe Zakonodajno-pravne službe, kjer je bila izražena potreba po
               jasnejšemu zapisu načina objavljanja mednarodnih pogodb v Uradnem listu prek aktivne
               in trajne elektronske povezave na elektronski Uradni list Evropske unije, je bil s
               tem v zvezi dan amandma koalicijskih skupin. V sami razpravi so članice in člani
               odbora iz nekaterih opozicijskih poslanskih skupin izrazili pomisleke glede
               utemeljitve nujnega postopka za spremembo zakona, ker so menili, da je smotrnejša
               obravnava spremembe Zakona o Uradnem listu Republike Slovenije ali pa tudi sprememba
               cenika objave Uradnega lista Republike Slovenije, ki je v lasti države. Nadaljnji
               pomisleki, ki so bili glede potrebe sprejemanja predloga zakona, so zaradi hitrejše
               ratifikacije mednarodnih pogodb za pridružitvene sporazume, saj se gospodarski del
               teh sporazumov ne izvaja oziroma je zamrznjen.</p>
               <p>Ne glede na to so člani odbora koalicijskih strank predlog zakona podprli, ker
               omogoča ekonomičnost in zagotavlja ustrezen vpogled v mednarodne pogodbe, sprememba
               pa naj bi omogočila tudi racionalizacije objave v bodoče ter zadostila ustavnim
               pogojem objave mednarodnih pogodb.</p>
               <p>Kar se tiče odbora, je na podlagi osmega odstavka 131. člena Poslovnika Državnega
               zbora sprejel amandmaje in prav tako je na podlagi 128. člena Poslovnika Državnega
               zbora z glasovanjem o vseh členih predlog zakona sprejel. Toliko, hvala.</p>
            </sp>
            <sp xml:id="SDZ7-Redna-07-2015-04-24.sp65">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Sledi predstavitev stališč poslanskih skupin.</p>
               <p>Stališče Poslanske skupine Stranke modernega centra bo predstavil dr. Milan Brglez
            </p>
            </sp>
            <sp xml:id="SDZ7-Redna-07-2015-04-24.sp66">

               <speaker>DR. MILAN BRGLEZ (PS SMC):</speaker>

               <p>Hvala, gospa podpredsednica. Gospa državna sekretarka, kolegice in kolegi!</p>
               <p>Sprememba Zakona o zunanjih zadevah, ki jo obravnavamo danes, predstavlja majhen, a
               nujen in simbolično ne nezanemarljiv korak k bolj gospodarnemu ravnanju z
               davkoplačevalskim denarjem in sredstvi, namenjenim delovanju in izvajanju temeljnih
               funkcij Državnega zbora Republike Slovenije. S spremenjenimi pravili, ki obravnavajo
               način uradne obravnave ratifikacijskih aktov mednarodnih pogodb, bomo namreč na dveh
               ravneh bistveno zmanjšali s tem povezane stroške. V primeru mednarodnih pogodb,
               katerih eden izmed izvirnih jezikov je slovenščina, se bodo stroški prepolovili, saj
               bodo objavljeni ratifikacijski akti od sedaj vsebovali zgolj slovensko besedilo
               pogodbe in kar je še bolj pomembno, v primeru tako imenovanih mešanih sporazumov
               Evropske unije, ki običajno obsegajo več sto strani, se bodo stroški objave zmanjšali
               tudi za več kot 99 %, ker bo objavljeno besedilo sporazuma nadomestila trajna
               elektronska povezava na slovensko besedilo, objavljeno v Uradnem listu Evropske
               unije.</p>
               <p>Sprememba zakona torej brez kakršnih koli posledic za pravno varnost državljank in
               državljanov odpravlja neutemeljeno in nepotrebno dvojno objavljanje pravnih aktov,
               deluje v smeri bolj racionalnega in ekonomičnega delovanja javne uprave ter ne
               nazadnje predstavlja korak proti učinkovitejši izrabi sodobnih
               informacijsko-komunikacijskih tehnologij v zakonodajnem procesu.</p>
               <p>Glede na to, da je v mnogih državah EU tovrstni način objav že ustaljena praksa, se
               lahko le vprašamo, zakaj se z dotičnim vprašanjem v Državnemu zboru ukvarjamo šele
               sedaj. Poleg dolgoročnega pozitivnega učinka na zakonodajni proces bo predlagana
               sprememba imela tudi konkretne trenutne učinke. Z njo bo lahko Državni zbor nemudoma
               in brez skrbi za nesprejemljive in neutemeljene obremenitve institucionalnega
               proračuna v obravnavo še pravočasno sprejel mešane sporazume Evropske unije, ki
               predstavljajo ključni element nadaljevanja projekta vzhodnega partnerstva v okviru
               evropske sosedske politike. Podpora uspešni implementaciji slednje je že dolgo časa
               tudi v interesu Republike Slovenije.</p>
               <p>V Poslanski skupini SMC pa se želimo na temu mestu še enkrat odzvati na očitke, ki so
               bili s strani nekaterih poslanskih kolegov izraženi v razpravi na Kolegiju
               predsednika Državnega zbora ter na Odboru za zunanjo politiko, češ da bi bilo
               predlagane spremembe bolj smiselno izpeljati drugje, bodisi s spremembo Zakona o
               Uradnem listu ali pa kar s ponovno spremembo cenika objav v Uradnem listu. S temi
               očitki se v Poslanski skupini SMC nikakor ne moremo strinjati. Tako na podlagi 11.
               člena Dunajske konvencije o pravu mednarodnih pogodb kot tudi 8. in 154. člena Ustave
               Republike Slovenije lahko naša država mednarodni sporazumi neposredno zavezujejo
               zgolj takrat, kadar so ratificirani in o objavljeni. Postopek in pogoji ratifikacije
               ter objave mednarodnih pogodb pa v Sloveniji, pa naj se nam glede na neprimerljivo
               prakso drugih držav to zdi smiselno ali ne, še vedno ureja zgolj en pravni akt, in
               sicer Zakon o zunanjih zadevah v svojem 75. in 77. členu. To sta tudi člena, katerih
               spremembe obravnavamo danes in ustrezno modificiramo.</p>
               <p>Želene pozitivne učinke, s katerimi se po dosedanjih razpravah očitno strinjajo vse
               poslanske skupine, lahko torej dosežemo zgolj in samo s spremembo tega zakona. Poskus
               urejanja načina objave ratifikacijskih aktov v Zakonu o Uradnem listu ali pa celo kar
               s cenikom objav v Uradnem listu, bi bil torej ne le vsebinsko nesprejemljiv, ampak
               tudi pravno neustrezen. Pa vendar priznavamo: razpravi o primernosti, racionalnosti
               in smotrnosti sistema objavljanja zakonodajalčevih aktov v Uradnem listu se je do
               danes izogibala praktično vsaka vlada in njen pripadajoč sklic državnega zbora. V
               Stranki modernega centra bomo zato v prihodnosti takšno razpravo podprli in v njej
               konstruktivno sodelovali. Vendar je to vprašanje, ki je stvar neke druge debate.</p>
               <p>Danes odločamo o predlogu za sprejetje Zakona o zunanjih zadevah, ki bodo
               poenostavile in pocenile proces ratifikacije mednarodnih sporazumov in te spremembe
               bomo v Poslanski skupini SMC soglasno podprli. Hvala.</p>
            </sp>
            <sp xml:id="SDZ7-Redna-07-2015-04-24.sp67">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Stališče Poslanske skupine Slovenske demokratske stranke bo predstavil mag. Anže
               Logar.</p>
            </sp>
            <sp xml:id="SDZ7-Redna-07-2015-04-24.sp68">

               <speaker>MAG. ANŽE LOGAR (PS SDS):</speaker>

               <p>Spoštovana predsedujoča, spoštovani predstavniki Vlade, spoštovani poslanke in
               poslanci!</p>
               <p>Vse prevečkrat smo v Državnem zboru priča urgentnim akcijam Vlade in zahtevam Vlade
               po sprejetju novel zakonov po skrajšanem postopku. V neki normalni parlamentarni
               demokraciji vlada predlaga in državni zbor obravnava posamezne spremembe po rednem
               postopku predvsem tudi zato, ker se ravno z razpravo in iskanjem najboljših rešitev
               iz različnih poslanskih skupin, z različnih strani potem išče najboljše rešitve za
               državljanke in državljane.</p>
               <p>Tokrat imamo Predlog zakona o spremembah Zakona o zunanjih zadevah po nujnem postopku
               in želel bi opozoriti na neko negativno prakso, za katero bi želel, da se ne razraste
               oziroma da se je ne začne redno uporabljati v tem sklicu. Namreč, kadarkoli Vlada
               naleti na neko časovno oviro ali pa na neko standardno normativno oviro, namesto da
               bi svoje odločitve s svojimi polnimi pristojnostmi prilagodila tem normativnim
               okvirom, išče možnost za spremembo zakonodaje preko druge veje oblasti, torej preko
               svoje večine v Državnem zboru.</p>
               <p>Prej je bilo izpostavljeno, da se tovrstna sprememba Zakona o zunanjih zadevah
               predlaga v imenu racionalnosti in ekonomičnosti, kajti asociacijski sporazumi in
               mešani sporazumi se bodo sedaj lahko za državo ceneje objavljali in bo država oziroma
               Republika Slovenija celo prihranila. Vendar naj spomnim, objava v Uradnem listu je
               tista, ki daje dejansko uveljavitev posameznega zakona oziroma posameznega sporazuma,
               in Uradni list je podjetje, ki je v 100-odstotni državni lasti.</p>
               <p>Iskanje razlogov ali pa argumentacije v tej smeri, da spreminjamo Zakon o zunanjih
               zadevah po nujnem postopku, zato da bomo prihranili pri objavi, ob tem da se
               zavedamo, da je Uradni list podjetje v 100-odstotni državni lasti, je slaba
               argumentacija. Namreč, Uradni list ima objavljen cenik na spletni strani in stran
               objave v Uradnem listu je 60 evrov. Za objavo prostotrgovinskega sporazuma z Južno
               Korejo je slovenska vlada, če lahko to rečem, plačala oziroma Slovenci Uradnemu
               listu, podjetju v državni lasti, 130 tisoč evrov.</p>
               <p>Zdaj mi pa povejte, kaj je bolj smotrno početje, da podjetje, ki je v državni lasti,
               prilagodi cenik normalnim tržnim razmeram ali da bodisi država plačuje iz levega v
               desni žep previsoke zneske za neko podjetje, ki kot boste lahko pogledali, ima
               številne svetovalne pogodbe z raznimi kadrovskimi, strokovnimi in trženjskimi
               podjetji in na ta način umetno ustvarja promet ali pa, da po drugi strani – to, kar
               počne zdaj – Državni zbor prisili na nek način, da spremeni Zakon o zunanjih zadevah.
               Verjetno je bolj racionalno, da spremeni zakonik oziroma da spremeni cenik objave v
               Uradnem listu. Še posebej zato, ker je Vlada tista, ki določa cenik Uradnega lista.
               Vlada z enim sklepom določa cenik Uradnega lista, potrdi ga pa nadzorni svet podjetja
               Uradni list, ki ga vodi direktorica Službe vlade za zakonodajo, ki tudi sedi na seji
               Vlade.</p>
               <p>V tem pogledu je obrazložitev, češ da to sprejemamo, zato da bomo lahko objavljali
               asociacijske in mešane sporazume, ne vem, slaba argumentacija, zato pa v Poslanski
               skupini SDS zakona preprosto ne moremo podpreti, ker je to pač naloga Vlade, ne bomo
               pa tudi nasprotovali. Hvala.</p>
            </sp>
            <sp xml:id="SDZ7-Redna-07-2015-04-24.sp69">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Stališče Poslanske skupine Demokratične stranke upokojencev Slovenije bo predstavila
               gospa Marinka Levičar.</p>
            </sp>
            <sp xml:id="SDZ7-Redna-07-2015-04-24.sp70">

               <speaker>MARINKA LEVIČAR (PS DeSUS):</speaker>

               <p>Hvala lepa za besedo, gospa predsedujoča. Lep pozdrav predstavnikom Vlade in vam,
               kolegice in kolegi!</p>
               <p>Predlog zakona, ki ga je pripravilo Ministrstvo za zunanje zadeve, je izvrsten
               primer, kako lahko hitro kar nekaj denarja privarčujemo v javnem sektorju. Sprememba
               Zakona o zunanjih zadevah se nanaša na objavljanje mednarodnih pogodb v Uradnem listu
               RS. Mednarodne pogodbe, pri katerih je eden izmed izvirnih jezikov slovenščina, bomo
               v Uradnem listu Slovenije objavljali zgolj v slovenskem jeziku. Pri mešanih
               sporazumih EU, katerih besedilo je bilo v slovenščini že objavljeno v Uradnem listu
               Evropske unije, pa bomo v objavi v našem uradnem listu navedli zgolj elektronsko
               povezavo na besedilo v Uradnem listu Evropske unije. S temi spremembami bomo bistveno
               znižali stroške objavljanja mednarodnih pogodb v Uradnem listu.</p>
               <p>Naj opozorim s konkretnimi številkami. Letos je predvidena ratifikacija številnih
               mešanih sporazumov, ki posamezno obsegajo več kot 100 strani samo v eni jezikovni
               verziji. Približuje se tudi ratifikacija pridruženih sporazumov med Evropsko unijo in
               Ukrajino, Gruzijo ter Moldavijo. Ti sporazumi obsegajo približno 6 tisoč strani. S
               predlagano spremembo bomo po zagotovilih predstavnika zunanjega ministrstva dosegli,
               da bomo pri objavi tisoč strani prihranili kar 16 tisoč 740 evrov. Ta znesek
               predstavlja, če ga preračunamo, kar 47 povprečnih pokojnin oziroma letni dodatek 45
               upokojencem z najnižjo pokojnino. In vse to lahko prihranimo samo z racionalnim
               objavljanjem v Uradnem listu. Zato bomo poslanke in poslanci Poslanske skupine Desus
               novelo zakona z največjim veseljem podprli. Hkrati pa pozivamo še ostala ministrstva,
               da pregledajo svoje poslovanje in najdejo tista področja, ki nerazumno obremenjujejo
               državni proračun, in predlagajo potrebne ukrepe, ker se to da, kot vidite, in
               zagotavljam vam, da boste imeli podporo Desusa.</p>
               <p>Naj na koncu izpostavim še naslednje. Minister Erjavec je s tem sprožil tudi
               vprašanje predragega objavljanja dokumentov v našem uradnem listu. Stroški
               objavljanja so tudi po nedavnem znižanju tarifne postavke Uradnega lista previsoki in
               osebno mislim, da bi se morali tudi o tem kaj pogovoriti v bodoče. Hvala lepa.</p>
            </sp>
            <sp xml:id="SDZ7-Redna-07-2015-04-24.sp71">

               <speaker>PODPREDSEDNIK PRIMOŽ HAINZ:</speaker>

               <p> Hvala lepa.</p>
               <p>Gospa Andreja Katič bo predstavila stališče Poslanske skupine Socialnih demokratov.
            </p>
            </sp>
            <sp xml:id="SDZ7-Redna-07-2015-04-24.sp72">

               <speaker>ANDREJA KATIČ (PS SD):</speaker>

               <p>Gospod podpredsednik, spoštovani predstavniki Vlade, kolegice in kolegi!</p>
               <p>Ključni razlogi za spremembe Zakona o zunanjih zadevah so v skrbnejši porabi javnih
               sredstev pri objavah mešanih sporazumov in drugih mednarodnih pogodb v Uradnem listu
               Republike Slovenije. Tako predlog zakona predvideva, da se v postopkih ratifikacije
               izognemo nepotrebni dvakratni objavi besedila tistih mednarodnih pogodb, ki so že
               bila objavljena v Uradnem listu Evropske unije. Tako akt o ratifikaciji pri
               mednarodnih pogodbah, ki se sklepajo v okviru članstva Republike Slovenije v EU in
               jih moramo ratificirati, ne bo več vseboval besedila mednarodne pogodbe, pač pa le
               sklic na objavo v Uradnem listu EU, aktivno povezavo na verodostojno elektronsko
               izdajo objave ter podatke o tem, da je izvirna besedila mogoče vpogledati na
               Ministrstvu za zunanje zadeve.</p>
               <p>Dejstvo je, da Republika Slovenija kot članica Evropske unije v tem trenutku sodeluje
               v ratifikacijskih postopkih pridružitvenih sporazumov med Evropsko unijo na eni
               strani ter Ukrajino, Gruzijo in Moldavijo na drugi strani, kjer vemo, da so tovrstni
               sporazumi lahko obsežni več kot 100 ali celo nekaj tisoč strani. Po podatkih Vlade pa
               je v mesecu marcu objava tisoč strani mešanega sporazuma znašala 16 tisoč 800 evrov z
               vključenim DDV. Po novem bi takšna objava, ki bi vsebovala le akt o ratifikaciji in
               ustrezen sklic za možnost vpogleda v besedilo mednarodne pogodbe, stala približno 60
               evrov, kar pomeni velik prihranek. Pa četudi odmislimo cenik. Strošek objave v
               Uradnem listu nastanejo v vsakem primeru, nekdo ga mora pokriti.</p>
               <p>Treba pa je tudi dodati, da zaradi te spremembe zakona ne bo okrnjeno načelo javnosti
               oziroma transparentnosti, saj bo vpogled v besedila mednarodnih pogodb omogočen
               vsakomur, ki bo zanj zainteresiran.</p>
               <p>V Poslanski skupini Socialnih demokratov bomo predlog novele Zakona o zunanjih
               zadevah podprli. Hvala.</p>
            </sp>
            <sp xml:id="SDZ7-Redna-07-2015-04-24.sp73">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Matej T. Vatovec bo predstavil stališče Poslanske skupine Združena levica.</p>
            </sp>
            <sp xml:id="SDZ7-Redna-07-2015-04-24.sp74">

               <speaker>DR. MATEJ T. VATOVEC (PS ZL):</speaker>

               <p>Hvala, gospod podpredsednik. Lep pozdrav vsem!</p>
               <p>Vlada je Predlog zakona o spremembah Zakona o zunanjih zadevah dala v sprejetje po
               nujnem postopku zaradi preprečevanja težko popravljivih posledic za delovanje države.
               Katere so te nepopravljive posledice, ki bi sledile, če ne bi takoj sprejeli
               omenjenih sprememb?</p>
               <p>Prvi razlog, ki ga navaja Vlada, je bistveno zmanjšanje stroškov objave mednarodnih
               pogodb v Uradnem listu. Drugi razlog, in kar je najbolj pomenljivo, pa je ta, da bo,
               citiram, " … omogočeno, da Slovenija zaključi ratifikacijske postopke za
               pridružitvene sporazume med EU in Ukrajino, Gruzijo ter Moldavijo …" Slovenija naj bi
               po mnenju Vlade za to imela interes, in to čim prej oziroma do 21. maja, do zasedanja
               vzhodnega partnerstva v Rigi.</p>
               <p>V Združeni levici ne nasprotujemo tehnični rešitvi, smo za pocenitev postopka, če to
               ne škodi demokratičnosti. Imamo pa do teh razlogov in do samega postopka resne
               zadržke. Prvi je ta, da gre za eklatantno zlorabo Poslovnika. Nekaj tisoč evrov za
               objavo mednarodnih sporazumov v času sprejemanja, po skrajšanem postopku denimo, ne
               bi pomenilo težko popravljive posledice za delovanje države. Skratka, zavračamo
               razloge za sprejetje po nujnem postopku.</p>
               <p>Po mnenju Vlade mora Slovenija pridružitveni sporazum med EU in Ukrajino ratificirati
               do zasedanja vzhodnega partnerstva v Rigi. To preprosto ni res. Slovenija nima
               nobenega obveznega roka, do kdaj mora o tem odločati. Predvsem pa Slovenija ni dolžna
               ratificirati nobenega sporazuma, še najmanj pa sporazuma, ki v mednarodne odnose
               uvaja neenakopravnost. Ta sporazum bo koristil izključno evropskemu kapitalu, da bo
               lažje izkoriščal prebivalstvo in naravne vire Ukrajine. Ukrajinsko prebivalstvo bo
               imelo od sporazuma približno toliko koristi kot bivše države Jugoslavije; to je
               nobene. Celo Evropska unija je pri tem sporazumu naredila korak nazaj. Ministrska
               trojka Ruske federacije Ukrajine in EU je 12. septembra lani zavrnila izvajanje
               ekonomskega dela sporazuma do konca leta 2015. Ta zamrznitev bi morala postati
               trajna.</p>
               <p>Geopolitično je ta sporazum uperjen proti Ruski federaciji. Karkoli si mislimo o
               njem, dejstvo je, da je bil ta izsiljeni sporazum eden od sprožilcev državljanske
               vojne v Ukrajini. Če to ni zadosten dokaz, da je sporazum škodljiv in da ga je treba
               spremeniti v sporazum o enakopravnem sodelovanju, potem ne vem, kaj je. Če hoče
               Evropska unija znižati carine za uvoz ukrajinskega blaga, lahko to naredi
               enostransko, ne da bi si podredila Ukrajino. Če Evropa resno misli s finančno
               pomočjo, ni potrebe odpustiti 10 % ukrajinskih javnih uslužbencev, ni potrebe po
               podvojitvi cen plina in znižanju minimalne plače. Predsednik Državnega zbora je na
               kolegiju izjavil, da obstaja absolutna politična volja za ratifikacijo sporazuma,
               sicer naj bi sledile negativne posledice za Slovenijo.</p>
               <p>Pred prihodom Združene levice v Državni zbor je morda v mednarodnih odnosih res
               Državni zbor zastopal stališča velikih sil Evropske unije in zveze Nato. Z glasom
               Združene levice pač ni več tako. In dokler naši prebivalci večinsko nasprotujejo
               agresivni politiki ZDA, vaša volja ne bo nikoli absolutna. V Združeni levici pa bomo
               zagovarjali stališča ravno teh prebivalcev. Izvolite pogledati raziskave Gallupovega
               inštituta; po nasprotovanju politike ZDA smo na tretjem mestu. In kaj so uničeni
               odnosi z Rusko federacijo ter podpiranje neofašizma in oligarhije v Ukrajini drugega
               kot evropska in s tem tudi slovenska servilnost politiki ZDA?</p>
               <p>Kar pa zadeva mednarodnih konsekvenc, Evropska unija naj bi bila skupnost
               enakopravnih in svobodnih držav. Če kdo ve za kakšne indice, da bi bila Slovenija
               lahko kaznovana zaradi načelne politike, naj jih da na mizo, ne pa, da se s tem
               blefira v obrazložitvah zakonov. Predvsem pa, kako ima ministrstvo obraz, da se ob
               70. letnici zmage nad fašizmom in domačimi izdajalci prilizuje skrajno
               nacionalističnim režimom v Evropski uniji in neodkritemu fašizmu v Ukrajini? Evropska
               vzhodna politika postaja tako novi Drang nach Osten, tretji v zadnjih sto letih.
               Zakona, ki se sklicuje na takšno politiko in bi lajšal sprejetje spornega
               pridružitvenega sporazuma, iz protesta v Združeni levici ne bomo podprli.</p>
            </sp>
            <sp xml:id="SDZ7-Redna-07-2015-04-24.sp75">

               <speaker>PODPREDSEDNICA ANDREJA KATIČ:</speaker>

               <p>Stališče Poslanske skupine Nove Slovenije - krščanskih demokratov bo predstavil
               gospod Jožef Horvat.</p>
            </sp>
            <sp xml:id="SDZ7-Redna-07-2015-04-24.sp76">

               <speaker>JOŽEF HORVAT (PS NSi):</speaker>

               <p>Hvala lepa, spoštovana podpredsednica, kolegice in kolegi, spoštovana gospa državna
               sekretarka!</p>
               <p>Na mizi imamo novelo zakona, ki predstavlja zgolj tehnični vidik objav mednarodnih
               pogodb v Uradnem listu Republike Slovenije. Res je, da predlog za državni proračun
               pomeni tudi finančni prihranek, vendar pa to ne bi smel biti razlog za sprejemanje po
               nujnem postopku. A bodimo pošteni in povejmo resnico – nujni postopek je zaradi tega,
               ker želi Državni zbor obravnavati Zakon o ratifikaciji pridružitvenega sporazuma med
               EU in Ukrajino, Moldavijo in Gruzijo in verjetno tudi sprejeti in to pred vrhom
               vzhodnega partnerstva, ki bo 21. in 22. maja v Rigi. Seveda je smiselno, da ta zakon
               sprejmemo, da ga podpremo, da bomo najbrž tudi zakon ratificirali oziroma sporazum
               ratificirali, saj Republika Slovenija ves čas pravzaprav podpira širitveni proces
               Evropske unije in seveda tudi vzhodno partnerstvo.</p>
               <p>V Novi Sloveniji vedno zagovarjamo načelo ekonomičnosti, s tem pa tudi vse postopke,
               ki za državo in njene državljane pomenijo racionalizacijo stroškov oziroma samega
               postopka. To je tudi razlog, da bomo Predlog zakona o spremembah Zakona o zunanjih
               zadevah danes podprli. Strinjamo se namreč z dejstvom, da je dvakratna objava
               besedila mednarodnih pogodb v državnem uradnem listu, katerih besedila so že bila
               objavljena v Uradnem listu Evropske unije, nepotrebna. Mešani sporazumi, pri katerih
               si Evropska unija deli pristojnost z državami članicami in so s tega vidika seveda
               pomembni tako za Evropsko unijo kot za posamezno državo članico, tudi z novim načinom
               objavljanja zadostijo ustavnim pogojem objave mednarodnih pogodb. To je osnovno
               vodilo, ki ga je Slovenija kot članica Evropske unije dolžna spoštovati, če pa pri
               tem ravnamo gospodarno, tako da pri tem še nekaj prihranimo, še toliko bolje.</p>
               <p>V Novi Sloveniji smo prepričani, da je sedanja obligatorna ureditev, ki v okviru akta
               o ratifikaciji določa objavo besedila mešanega sporazuma v slovenskem in v tujem,
               največkrat angleškem jeziku, nepotrebna. Tudi s stališča slovenske identitete je
               pomembno, da je mednarodna pogodba objavljena v našem domačem slovenskem jeziku, v
               tujem pa le v primeru, kadar mednarodna pogodba ni sklenjena v slovenskem jeziku. Ne
               glede na to se, če je bilo besedilo takšne pogodbe že objavljeno v Uradnem listu
               Evropske unije, v aktu o ratifikaciji navede sklic ter ustrezna povezava na Uradni
               list Evropske unije, medtem ko se aktu o ratifikaciji priloži mednarodna pogodba.</p>
               <p>V Novi Sloveniji se zavedamo obveznosti, ki izhajajo iz vseh vrst mednarodnih pogodb,
               zato pri tem vladnem predlogu kljub vprašljivemu nujnemu postopku sprejemanja v
               Državnem zboru vidimo opravičljiv razlog, predvsem je to načelo ekonomičnosti in
               gospodarnosti ter seveda zadostitev ustavnim pogojem glede objav mednarodnih
               pogodb.</p>
               <p>Glede na navedeno bomo poslanci Nove Slovenije - krščanski demokrati predlog zakona
               podprli.</p>
            </sp>
            <sp xml:id="SDZ7-Redna-07-2015-04-24.sp77">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Končali smo predstavitev stališč poslanskih skupin.</p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               zaključujem drugo obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje Državnega zbora
               opravili čez pol ure v okviru glasovanj. S tem prekinjam to točko dnevnega reda.</p>
               <p>Prekinjam tudi 7 sejo Državnega zbora, ki jo bomo z glasovanjem nadaljevali ob 15.
               uri. Hvala.</p>
               <p>(Seja je bila prekinjena ob 14.27 in se je nadaljevala ob 15.02.)</p>
            </sp>
            <sp xml:id="SDZ7-Redna-07-2015-04-24.sp78">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci! Gospe in gospodje!</p>
               <p>Nadaljujemo prekinjeno sejo zbora. Prehajamo na glasovanje zbora o predlogih
               odločitev. Poslanke in poslance prosim, da preverite delovanje glasovalnih
                  naprav. <title>Nadaljujemo s prekinjeno 16. točko dnevnega reda, to je z obravnavo Predloga sklepa o odreditvi
                  parlamentarne preiskave za spremembo zakonodaje ter za druge odločitve Državnega
                  zbora iz njegove pristojnosti ter za ugotovitev in oceno dejanskega stanja za
                  ugotovitev politične odgovornosti nosilcev javnih funkcij zaradi suma, da so
                  sodelovali pri nadzoru slovenskega bančnega sistema in pri posrednem ali
                  neposrednem vplivanju preko državnega lastništva oziroma preko državnih organov in
                  regulatorjev na odločitve v slovenskem bančnem sistemu v zvezi z odobritvijo
                  odpisanih kreditov, unovčenih garancij, posojilne politike in prenosa slabih
                  terjatev na posebno družbo za upravljanje terjatev bank ter spoštovanje veljavnih
                  zakonov ter predpisov pri odobravanju in upravljanju s krediti ter bančnimi
                  garancijami in zaradi suma, da so nastale še neugotovljene negativne posledice
                  takšnih ravnanj.</title>
               </p>
               <p>Prehajamo na odločanje o predlogu sklepa o odreditvi parlamentarne preiskave, ki v
               celoti prevzema vsebino zahtevka za ureditev parlamentarne preiskave iz predloga.</p>
               <p>Glasujemo. Navzočih je 69 poslank in poslancev, za jih je glasovalo 68, nihče pa ni
               bil proti.</p>
               <p>(Za je glasovalo 68.) (Proti nihče.)</p>
               <p>Ugotavljam, da je sklep sprejet.</p>
               <p>Ker je bil sklep sprejet, je s tem parlamentarna preiskava odrejena. Mandatno-volilno
               komisijo Državnega zbora prosim, da v skladu s 4. odstavkom 6. člena Poslovnika o
               parlamentarni preiskavi pripravi predlog sklepa o sestavi imenovanja preiskovalne
               komisije v skladu z vsebino odrejene parlamentarne preiskave in ga posreduje v
               odločitev Državnemu zboru najkasneje na prihodnji seji zbora. S tem zaključujem to
               točko dnevnega reda. <title>Nadaljujemo s prekinjeno 2. a točko dnevnega reda, to je z obravnavo Predloga zakona o spremembah Zakona o zunanjih zadevah po nujnem
                  postopku.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na <title>tretjo obravnavo</title> predloga zakona, to je na odločanje o predlogu
               zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da je
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 73 poslank in poslancev, za je glasovalo 56, proti 3.</p>
               <p>(Za je glasovalo 56.) (Proti 3.)</p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 14. točko dnevnega reda, to je s 
                  prvo obravnavo Predloga zakona o spremembah in dopolnitvah Zakona o zbirkah
                  podatkov s področja zdravstvenega varstva.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o zbirkah podatkov s področja zdravstvenega varstva je primeren za
               nadaljnjo obravnavo.</p>
               <p>Glasujemo. Navzočih je 72 poslank in poslancev, za je glasovalo 68, proti nihče.</p>
               <p>(Za je glasovalo 68.) (Proti nihče.)</p>
               <p>Ugotavljam, da je zbor sprejel sklep, zato bo predlog zakona dodeljen v obravnavo
               Odboru za zdravstvo kot matičnemu delovnemu telesu. S tem zaključujem to točko
               dnevnega reda. <title>Nadaljujemo s prekinjeno 9. točko dnevnega reda, 
                  to je s prvo obravnavo Predloga zakona o dopolnitvi Zakona o bančništvu.</title>
               </p>
               <p>Prehajamo na odločanje o naslednjem predlogu sklepa: Predlog zakona o dopolnitvi
               Zakona o bančništvu je primeren za nadaljnjo obravnavo</p>
               <p>Obrazložitev glasu v imenu Poslanske skupine SDS mag. Marko Pogačnik.</p>
            </sp>
            <sp xml:id="SDZ7-Redna-07-2015-04-24.sp79">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za besedo. Kolegice in kolegi!</p>
               <p>Glede na to, da je bila potrjena danes preiskovalna komisija o zlorabah v slovenskem
               bančnem sistemu, v Slovenski demokratski stranki smo prepričani, da bi bilo smiselno,
               da se podpre tudi obravnava spremembe Zakona o bančništvu, 1, in sicer v Slovenski
               demokratski stranki smo prepričani, da je pošteno do davkoplačevalcev, da izvedo,
               komu in zakaj so bila namenjena davkoplačevalska sredstva. S to spremembo oziroma
               dopolnitvijo zakona smo prepričani, da bi tudi olajšali delo preiskovalni komisiji,
               kajti predlog spremembe zakona sledi temu, da bi se lahko z zaupnimi podatki takrat,
               kadar je posredno v igri davkoplačevalski denar, kadar se banke sanirajo z
               davkoplačevalskim denarjem, bili ti podatki dostopni organom Državnega zbora.
               Preiskovalna komisija brez dokumentacije bo težko delala. Prepričan sem, da
               pričakovanja tako širše kot strokovne javnosti so velika, predvsem pa, da se ta
               preiskovalna komisija posledično ne bo uporabljala za politično obračunavanje oziroma
               da bo to politični trampolin. Prepričani smo, da ta zakon pomeni korak naprej, korak
               k večji transparentnosti in k večji odgovornosti in ne nazadnje tudi na nekatere
               očitke na sami razpravi v Državnem zboru, da bo kmalu stopil v veljavo Zakon o
               bančništvu, 2, da z voljo in z določenim ciljem se lahko ta zadeva prenese tudi v
               ZBan-2.</p>
               <p>V Poslanski skupini SDS bomo predlog spremembe ZBan-1 podprli, predvsem k večji
               transparentnosti, k večji odgovornosti in pošteno do davkoplačevalcev je, da izvedo,
               zakaj je bil denar za sanacijo bank uporabljen.</p>
            </sp>
            <sp xml:id="SDZ7-Redna-07-2015-04-24.sp80">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SMC mag. Dušan Verbič.</p>
            </sp>
            <sp xml:id="SDZ7-Redna-07-2015-04-24.sp81">

               <speaker>MAG. DUŠAN VERBIČ (PS SMC):</speaker>

               <p>Hvala za besedo predsednik, spoštovani poslanke in poslanci!</p>
               <p>V zvezi s tem predlogom zakona lahko rečem, da Poslanska skupina Modernega centra
               ugotavlja, da ga je predlagatelj z isto vsebino že vložil v letu 2013. V razpravi se
               je izkazalo, da po tem datumu so se zgodile določene okoliščine in tudi dejstva in
               tudi to je bilo obrazloženo.</p>
               <p>Tukaj bom še enkrat ponovil; kot prvo – ugotovljeno je, da se je v temu času
               aktivirala aktivnost za odkrivanje storilcev, ki so povzročili tako imenovano bančno
               luknjo preko organov pregona. Kot drugo, taisti Državni zbor je nedolgo časa nazaj
               sprejel Zakon o bančništvu, 2, kateri bo stopil v veljavo 18. 5. tega leta. To se
               pravi, v začetku naslednjega meseca.</p>
               <p>Kot tretje je bilo izpostavljeno, da se moramo zavedati, da kakršnikoli dostop do
               zaupnih podatkov bank, tudi če so upravičeni, znižujejo zaupanje v sam bančni sistem.
               To so okoliščine, na podlagi katerih je stališče Stranke modernega centra, da ne
               podpiramo predloga tega zakona.</p>
               <p>Zato bomo glasovali proti.</p>
            </sp>
            <sp xml:id="SDZ7-Redna-07-2015-04-24.sp82">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 71 poslank in poslancev. Za jih je glasovalo 20, proti pa
               51.</p>
               <p>(Za je glasovalo 20.) (Proti 51.)</p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan. S tem zaključujem to točko dnevnega reda. <title>Nadaljujemo s prekinjeno 4. točko dnevnega reda, to je z obravnavo Predloga zakona o spremembi Zakona o
                  kmetijstvu, po skrajšanem postopku.</title>
               </p>
               <p>Prehajamo na <title>tretjo obravnavo</title> predloga zakona.</p>
               <p>Ker k predlogu zakona matično delovno telo ni sprejelo nobenega amandmaja, amandmajev
               na seji zbora ni bilo mogoče vlagati. Zato prehajamo na odločanje o predlogu
               zakona.</p>
               <p>Glasujemo. Navzočih je 72 poslank in poslancev. Za jih je glasovalo 72, proti pa ni
               bil nihče.</p>
               <p>(Za je glasovalo 72.) (Proti nihče.)</p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 5. točko dnevnega reda, to je z obravnavo Predloga zakona o spremembah Zakona o
                  kolektivnem dodatnem pokojninskem zavarovanju za javne uslužbence po skrajšanem postopku.</title>
               </p>
               <p>Prehajamo na <title>tretjo obravnavo</title> predloga zakona.</p>
               <p>Ker k predlogu zakona matično delovno telo ni sprejelo nobenega amandmaja, amandmajev
               na seji zbora ni bilo mogoče vlagati. Zato prehajamo na odločanje o predlogu
               zakona.</p>
               <p>Glasujemo. Navzočih je 71 poslank in poslancev. Za jih je glasovalo 56, eden pa je
               bil proti.</p>
               <p>(Za je glasovalo 56.) (Proti 1.)</p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 10. točko dnevnega reda, to je s prvo obravnavo Predloga zakona o spremembi
                  Zakona o subvencioniranju študentske prehrane.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembi
               Zakona o subvencioniranju študentske prehrane je primeren za nadaljnjo obravnavo.</p>
               <p>Glasujemo. Navzočih je 72 poslank in poslancev. Za jih je glasovalo 26, proti pa
               46.</p>
               <p>(Za je glasovalo 26.) (Proti 46.)</p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan.S tem zaključujem to točko dnevnega reda. <title>Nadaljujemo s prekinjeno 11. točko dnevnega reda, to je s prvo obravnavo Predloga zakona o spremembah
                  Zakona o socialno varstvenih prejemkih.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah
               Zakona o socialno varstvenih prejemkih je primeren za nadaljnjo obravnavo.</p>
               <p>Obrazložitev glasu v imenu Poslanske skupine SDS gospa Jelka Godec.</p>
            </sp>
            <sp xml:id="SDZ7-Redna-07-2015-04-24.sp83">

               <speaker>JELKA GODEC (PD SDS):</speaker>

               <p>Najlepša hvala.</p>
               <p>V predlogu sprememb Zakona o socialno varstvenih prejemkih se predlaga, da se črtajo
               določbe, ki določajo vpis prepovedi odtujite in obremenitve nepremičnine za vse
               prejemnike denarne socialne pomoči in varstvenega dodatka ter celotno obveznost
               vračanja prejete socialne pomoči iz dediščine prejemnika socialne pomoči.</p>
               <p>Kot vemo, je bil leta 2010 v času vlade Socialnih demokratov sprejet Zakon o
               socialnih varstvenih prejemkih, ki so ga takrat imenovali Svetlikov zakon. Ta je
               uzakonil, da se ukinejo državne pokojnine, varstveni dodatek je postal del sistema
               socialne pomoči in takšne spremembe, še nekatere druge, so za državljane v bistvu
               takrat pomenile kar velik udarec. Takratni zakon je bil pospremljen z besedami
               takratne generalne sekretarke oziroma sedanje ministrice Kopač Mrakove: "S prenosom
               državne pokojnine, z ukinitvijo državne pokojnine in s prenosom varstvenega dodatka v
               sistem socialne pomoči vzpostavljeno transparentnejši in predvsem socialno
               pravičnejši sistem." Žal danes, leta 2015, v poročilu Inštituta za socialno varstvo
               ugotavljamo ravno nasprotno; namreč stopnja revščine je od leta 2009 močno narasla in
               je v letošnjem oziroma v lanskem letu dosegla že 14,5 %. Leta 2012 je bila v času
               ministra Vizjaka naročena raziskava uvedbe tega zakona, ki je namreč začel veljati
               šele dve leti kasneje, kot je bil sprejet v Državnem zboru, torej januarja 2012.
               Glede na to raziskavo, ki je pokazala, da v bistvu je ta zakon škodljiv za socialni
               del države oziroma za socialno področje, so se uvedle določene spremembe, vendar v
               veliko premajhni meri. To ugotavlja tudi Inštitut za socialno varstvo. Število,
               recimo, prosilcev za varstveni dodatek se je zaradi te zaznambe na nepremičnine
               zmanjšal kar za 78 %. Analize namreč kažejo, da ravno zaradi te zaznambe na
               nepremičnine in zaradi obremenitve dedičev, ki morajo potem to vračati, ta varstveni
               dodatek, se je namreč pojavil takšen upad.</p>
               <p>Mnogi starejši ne želijo, da se na nepremičnino vpiše država Republike Slovenije in
               da z njo ne more razpolagati, prihaja tudi do anomalij, ko starejši, kljub temu da
               imajo varstveni dodatek, ne morejo upravljati s svojo majhno nepremičnino in zato so
               še večje stiske.</p>
               <p>Mislim, da če želimo poslanci le nekaj narediti na področju tistih socialno
               najšibkejših, je primerno, da takšno spremembo Zakona o socialno varstvenih prejemkih
               tudi podpremo.</p>
            </sp>
            <sp xml:id="SDZ7-Redna-07-2015-04-24.sp84">

               <speaker>PREDSEDNIK DR. MILAN BRGLEZ:</speaker>

               <p>obrazložitev glasu v imenu Poslanske skupine SMC gospa Irena Grošelj Košnik</p>
            </sp>
            <sp xml:id="SDZ7-Redna-07-2015-04-24.sp85">

               <speaker>IRENA GROŠELJ KOŠNIK (PS SMC):</speaker>

               <p>Hvala, predsednik. Spoštovani kolegice in kolegi!</p>
               <p>V Poslanski skupini SMC smo mnenja, da tak predlog ni primeren predvsem zaradi tega,
               ker ne razlikuje tistih, ki imajo nepremičnino velike vrednosti, in tistih, ki imajo
               zelo malo vrednost nepremičnine ali pa ničesar. Se pravi, res socialno šibki sloji.
               Poleg tega vemo, da v nasprotju s tem, kar obrazlaga predlagatelj, še vedno obstaja
               diskrecijska pravica, ko se lahko občina ali država ob dedovanju odpovesta terjatvi
               do zapuščine, kadar gre za dediče, ki so gmotno šibki. To pomeni, da dejansko se
               gleda na te stvari. Zato smo se tako odločili in tudi v razpravi to obrazložili.</p>
               <p>Poleg tega pa bi si želeli v bodoče to spremeniti v tej smeri, da se upoštevajo tudi
               lastnosti našega nepremičninskega trga, ko vemo, da imamo 80 % stanovanj v zasebni
               lasti. Hvala.</p>
            </sp>
            <sp xml:id="SDZ7-Redna-07-2015-04-24.sp86">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 69 poslank in poslancev, za je glasovalo 22, proti 47.</p>
               <p>(Za je glasovalo 22.) (Proti 47.)</p>
               <p>Ugotavljam, da Državni zbor predlaganega sklepa ni sprejel, zato je zakonodajni
               postopek o predlogu zakona končan. S tem zaključujem to točko dnevnega reda. <title>Nadaljujemo s prekinjeno 12. točko dnevnega reda, 
                  s prvo obravnavo Predloga zakona o dopolnitvi Zakona o notariatu.</title>
               </p>
               <p>Prehajamo na odločanje o naslednjem predlogu sklepa: Predlog zakona o dopolnitvi
               Zakona o notariatu je primeren za nadaljnjo obravnavo.</p>
               <p>Obrazložitev glasu v imenu Poslanske skupine SDS gospa Suzana Lep Šimenko.</p>
            </sp>
            <sp xml:id="SDZ7-Redna-07-2015-04-24.sp87">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoči.</p>
               <p>V Poslanski skupini Slovenske demokratske stranke smo v parlamentarni postopek
               vložili dva predloga zakona, in sicer zakon o dopolnitvi Zakona o notariatu in Zakona
               o odvetništvu.</p>
               <p>S tem smo želeli predvsem eno ključno spremembo, in sicer da bi bila tudi letna
               poročila odvetnikov in notarjev, torej tistih odvetnikov, ki opravljajo v bistvu
               svojo pridobitno dejavnost kot samostojen poklic. Prepričani smo, da s tem ne bi
               nikomur škodovali, letna poročila notarji in odvetniki morajo že zdaj za potrebe
               Finančne uprave pripravljati, edina tista ključna dopolnitev pa je, da bi bila letna
               poročila javna in objavljena v Ajpesu ter s tem dostopna javnosti.</p>
               <p>S tem, smo prepričani, bi dosegli večjo transparentnost poslovanja tako odvetnikov
               kot notarjev, povečali bi zaupanje javnosti in seveda posredno vplivali tudi na
               zmanjšanje obsega sive ekonomije na tem področju. Hvala.</p>
            </sp>
            <sp xml:id="SDZ7-Redna-07-2015-04-24.sp88">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SMC mag. Dušan Verbič.</p>
            </sp>
            <sp xml:id="SDZ7-Redna-07-2015-04-24.sp89">

               <speaker>MAG. DUŠAN VERBIČ (PS SMC):</speaker>

               <p>Že obstoječa zakonodaja je po mnenju Stranke modernega centra zadostno urejena, saj
               določa, da so prihodki notarjev javni. Ti morajo zaradi zaupanja strank in varovanja
               ugleda notariata javnosti letno sporočati podatke o prihodkih notarjev, prav tako so
               že po veljavni zakonodaji notarji zavezani voditi vpisnike in jih letno zaključiti,
               uvedba elektronskih vpisnikov pa predstavlja še dodatno varovalko pred problemom
               neizdajanja računov. Ne nazadnje, tuje ureditve, primeroma Avstrija, Nemčija, Finska,
               niti ne predvidevajo obveznega vodenja knjigovodstva letnih poročil in objave.</p>
               <p>Glede na izrečeno, v Poslanski skupini SMC ne vidimo argumentiranih razlogov za
               sprejetje predlagane spremembe Zakona o notariatu, zato bo Poslanska skupina SMC
               glasovala proti.</p>
            </sp>
            <sp xml:id="SDZ7-Redna-07-2015-04-24.sp90">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 72 poslank in poslancev, za je glasovalo 17, proti 50.</p>
               <p>(Za je glasovalo 17.) (Proti 50.)</p>
               <p>Ugotavljam, da Državni zbor predlaganega sklepa ni sprejel, zato je zakonodajni
               postopek o predlogu zakona končan. S tem zaključujem to točko dnevnega reda. <title>Nadaljujemo s prekinjeno 13. točko dnevnega reda, to je s 
                  prvo obravnavo Predloga zakona o dopolnitvi Zakona o odvetništvu.</title>
               </p>
               <p>Prehajamo na odločanje o naslednjem predlogu sklepa: Predlog zakona o dopolnitvi
               Zakona o odvetništvu je primeren za nadaljnjo obravnavo.</p>
               <p>Glasujemo. Navzočih je 70 poslank in poslancev, za je glasovalo 17, proti 48.</p>
               <p>(Za je glasovalo 17.) (Proti 48.)</p>
               <p>Ugotavljam, da Državni zbor predlaganega sklepa ni sprejel, zato je zakonodajni
               postopek o predlogu zakona končan. S tem zaključujem to točko dnevnega reda.</p>
               <p>Prehajamo na <title>17. TOČKO DNEVNEGA REDA, to je na MANDATNO-VOLILNE ZADEVE.</title>
               </p>
               <p>Prehajamo na <title>Predlog sklepa o imenovanju podpredsednika Odbora za izobraževanje,
                  znanost, šport in mladino</title>
               </p>
               <p>V zvezi s to točko dnevnega reda se Državni zbor na podlagi 200., 201. in 112. člena
               Poslovnika Državnega zbora najprej seznani z naslednjim sklepom: Ugotovi se, da je
               poslancu gospodu Francu Križaniču, ki mu je 9. 4. 2015 prenehal mandat poslanca,
               prenehala tudi funkcija podpredsednika Odbora za izobraževanje, znanost, šport in
               mladino. Na podlagi navedenega je Poslanska skupina Socialnih demokratov na podlagi
               prvega ostavka 200. člena Poslovnika Državnega zbora v obravnavo zboru predložila
               predlog za imenovanje novega podpredsednika odbora.</p>
               <p>Besedo dajem mag. Branku Grimsu za predstavitev stališča Poslanske skupine Slovenske
               demokratske stranke.</p>
            </sp>
            <sp xml:id="SDZ7-Redna-07-2015-04-24.sp91">

               <speaker>MAG. BRANKO GRIMS (PS SDS):</speaker>

               <p>Spoštovani, vsem prav lep pozdrav!</p>
               <p>Koalicija, ko je nastajala, zlasti njena največja stranka in predsednik Vlade, so
               svojo oblast prevzeli z zagotovilom, da postavljajo novo paradigmo etike, morale in
               spoštovanja prava. V prvem letu, še niti v prvem letu ne, svojega delovanja so padli
               na točno treh točkah. Se pravi na spoštovanju etike, morale in na doslednem
               spoštovanju prava. To je po svoje prav zanimivo. Še večji problem pa so enaka merila
               za vse, kar je konec koncev ustavna kategorija v Sloveniji. V eni, se pravi v
               največji poslanski skupini, so imeli članico, ki je, potem ko se je razkrila neka
               nepravilnost v njenem ravnanju, zapustila funkcijo, na katero je bila ravnokar
               izvoljena in zapustila je tudi svoje mesto v Državnem zboru. Povsem drugačno ravnanje
               je pri neki drugi stranki, ko se za gospoda ministra Vebra ugotovi, kot je prej
               obrazložil svoj predlog predsednik Vlade, da je grobo prekoračil pooblastila, kršil
               zakonodajo in to na občutljivem področju varovanja človekovih pravic in svoboščin z
               očitno zlorabo tajne službe, pa vendar; ko se ga z 68 glasovi razreši, on na svojem
               mestu vztraja in sedaj hoče še prevzeti dodatno funkcijo v Državnem zboru.</p>
               <p>Poleg tega je zanimivo, da se v zadnjih dneh zelo veliko govori, predlog sicer še ni
               uraden, da potem ko bi sedanja podpredsednica Državnega zbora postala ministrica v
               vladi, da bi pravzaprav to mesto lahko prevzel kar zopet on sam. Glede na to, da pri
               ravnanju, o katerem je govoril predsednik Vlade Republike Slovenije, hkrati vodja
               vaše koalicije, naštel elemente, indice, ki ne govorijo samo o prekoračitvi
               pooblastil, ampak tudi mnogih indicih, ki sodijo na področje kazenskega zakonika, od
               malomarnega opravljanja službe do zlorabe pooblastil in še kaj bi se lahko našlo po
               besedah predsednika Vlade, potem je seveda predlog, ki je danes pred nami, sporen.
               Sporen z mnogih vidikov, opozarjam vas, najbolj sporen prav gotovo s tistih točk, za
               katere se je koalicija v besedah zavzemala, in z vidika tistega, kar bi morali
               pravzaprav sami pri sebi najbolj spoštovati, to je enaka pravila za vse. Če je morala
               neka poslanka zapustiti ta parlament, bi moral seveda po vsej logiki še mnogo prej
               zapustiti tudi poslanec, o katerem naj bi danes tukaj odločali. In mimogrede, če bi
               veljala enaka pravila za vse tudi v vladi, bi seveda predsednik Vlade, poleg tega da
               je za zamenjavo predlagal gospoda Vebra, moral predlagati še koga, kajti vsaj še za
               enega ministra, konkretno ministra za pravosodje, je bilo ugotovljeno s strani
               institucij države Slovenije, da je nesporno kršil zakon in da je torej očitno pri
               opravljanju funkcije prekoračil okvire pravnega reda države Slovenije. Točno tisto,
               kar je ta vlada postavila kot svojo kvaliteto v izhodišču.</p>
               <p>Glede na to, da zaenkrat ne kaže, da bi koalicija pri sebi uveljavljala enaka merila,
               pač moramo v opoziciji opozoriti na ta problem, ker postaja vse bolj pereč, zlasti z
               vidika napovedi, o kateri sem govoril. Sami pa tega predloga tokrat zagotovo ne bomo
               podprli.</p>
            </sp>
            <sp xml:id="SDZ7-Redna-07-2015-04-24.sp92">

               <speaker>PREDSEDNIK DR. MILAN BRGLEZ:</speaker>

               <p> Zaključili smo predstavitev stališč poslanske skupine.</p>
               <p>Prehajamo na odločanje o predlogu sklepa o imenovanju gospoda Janka Vebra za
               podpredsednika Odbora za izobraževanje, znanost, šport in mladino.</p>
               <p>Obrazložitev glasu v imenu Poslanske skupine SD gospod Matjaž Han.</p>
            </sp>
            <sp xml:id="SDZ7-Redna-07-2015-04-24.sp93">

               <speaker>MATJAŽ HAN (PS SD):</speaker>

               <p>Hvala lepa, spoštovani predsednik!</p>
               <p>No, mi bomo seveda predlog, da postane podpredsednik Odbora za izobraževanje gospod
               Janko Veber, podprli. Moram reči, da me SDS ni presenetil s svojo razpravo, in moram
               reči, da tudi nisem pričakoval podpore. Me pa žalosti, da gospodje in gospe iz SDS
               nimajo istih vatel za vsakega poslanca v Državnem zboru, ne glede iz katere stranke
               prihaja, pa se ne bi rad spuščal v polemiko. Vem, da jih je zajel val navdušenja in
               da pač komentirajo, pač kakor komentirajo.</p>
               <p>Gospod Janko Veber ni kršil nobene zakonodaje, ni naredil nič narobe in je delal
               odgovorno kot minister za obrambo. Zato ne vidim nobenega razloga, da ne bi mogel
               opravljati funkcije podpredsednika odbora. Gospod Janko Veber je bil zelo dober
               predsednik Državnega zbora, človek, ki opravlja že 20 let funkcijo poslanca, in
               mislim, da si kaj takega od kolegov, ki vendarle že dolgo sedimo v tej dvorani, tudi
               ne zasluži. Včasih je dobro, da tisto, kar mislimo, tudi vsega ne povemo, ampak
               včasih je tudi dobro, da se razkrijejo karte.</p>
               <p>Gospe in gospodje, verjemite mi, tudi brez vaših glasov bo Janko Veber podpredsednik
               Odbora za izobraževanje in s tem boste morali pač živeti. Tako kot moramo mi z
               nekaterimi odločitvami živeti, pa se tudi mogoče z njimi ne strinjamo. Hvala.</p>
            </sp>
            <sp xml:id="SDZ7-Redna-07-2015-04-24.sp94">

               <speaker>PREDSEDNIK DR. MILAN BRGLEZ:</speaker>

               <p>Postopkovno mag. Branko Grims.</p>
            </sp>
            <sp xml:id="SDZ7-Redna-07-2015-04-24.sp95">

               <speaker>MAG. BRANKO GRIMS (PS SDS):</speaker>

               <p>Hvala.</p>
               <p>Glede na to, da je gospod Han kot vodja poslanske skupine ene od koalicij, se pravi
               SD, zatrdil, da je bilo v delu ministra vse v najlepšem redu, sploh skoraj idealno,
               potem bi vas na kratko prosil kot predsednika Državnega zbora, če lahko pojasnite,
               zakaj je bil vendar gospod minister Veber na predlog predsednika Vlade z 68 glasovi
               razrešen s funkcije ministra, ker naj bi prekoračil pooblastila.</p>
            </sp>
            <sp xml:id="SDZ7-Redna-07-2015-04-24.sp96">

               <speaker>PREDSEDNIK DR. MILAN BRGLEZ:</speaker>

               <p>Glasujemo.</p>
               <p>Prekinjam! Prekinjeno. Obrazložitev glasu v imenu poslanske skupine? Ne? Vse? Dajmo
               zaenkrat v imenu poslanske skupine, zaradi tega, ker še tega nismo izčrpali.</p>
               <p>Obrazložitev glasu v imenu Poslanske skupine SDS dr. Vinko Gorenak.</p>
            </sp>
            <sp xml:id="SDZ7-Redna-07-2015-04-24.sp97">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Saj bo poslanska skupina seveda glasovala tako, kot je bilo že povedano. Pomeni, da
               predloga ne bomo podprli, bi pa opozoril na, bom rekel, enake vatle za vse.</p>
               <p>Gospod Veber je 20 let v parlamentu, gospod Janša pa že od 1991. leta, poleg gospoda
               Battellija. In ste mirne duše, mirne duše nezakonito pritisnili na gumbi in ste ga
               poslali – kam že? Iz parlamenta. Imejte enaka merila. Hvala lepa.</p>
            </sp>
            <sp xml:id="SDZ7-Redna-07-2015-04-24.sp98">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 70 poslank in poslancev, za jih je glasovalo 53, proti pa
               17.</p>
               <p>(Za je glasovalo 53.) (Proti 17.)</p>
               <p>Ugotavljam, da je sklep sprejet.</p>
               <p>Prehajamo na <title>Soglasje k imenovanju generalnega direktorja Zavoda za zdravstveno
                  zavarovanje Slovenije</title>
               </p>
               <p>Skupščina Zavoda za zdravstveno zavarovanje Slovenije je na podlagi 2. odstavka 74.
               člena Zakona o zdravstvenem varstvu in zdravstvenem zavarovanju Državnemu zboru 25.
               marca 2015 posredovalo soglasje sklepov o imenovanju Sama Fakina za generalnega
               direktorja Zavoda za zdravstveno zavarovanje Slovenije.</p>
               <p>Predlog je obravnavala Mandatno-volilna komisija kot matično delovno telo in zboru
               pisno poročala.</p>
               <p>Besedo dajem predstavnikom poslanskih skupin za predstavitev stališč.</p>
               <p>Besedo ima Poslanska skupina Demokratične stranke upokojencev Slovenije, zanjo gospod
               Franc Jurša.</p>
            </sp>
            <sp xml:id="SDZ7-Redna-07-2015-04-24.sp99">

               <speaker>FRANC JURŠA (PS DeSUS):</speaker>

               <p>Hvala za besedo. Še enkrat lep pozdrav vsem v dvorani!</p>
               <p>Pred mesecem dni je Skupščina Zavoda za zdravstveno zavarovanje Slovenije sprejela
               sklep, da se za direktorja zavoda za obdobje 4 let ponovno imenuje Sama Fakina,
               dosedanjega direktorja, ki to delo opravlja že od leta 2007. Soglasje k temu
               imenovanju dajemo poslanke in poslanci Državnega zbora. Ali preteklo delo in
               strokovnost predlaganega kandidata opravičujeta naše glasove za podporo, je bilo
               vprašanje, o katerem smo večkrat govorili v naši poslanski skupini. Čeravno smo bili
               na začetku še nekoliko deljeni, smo se na podlagi večkratnih razprav čedalje bolj
               nagibali k stališču, da kandidata ne podpremo, vsaj večina znotraj naše poslanske
               skupine.</p>
               <p>Gospod Samo Fakin je pri prejšnji kandidaturi, se pravi leta 2011, Poslanski skupini
               DeSUS predstavil svoj program. Ob tem je napovedal, da bo v nadaljnjih letih
               delovanja v mandatu 2011–2015 v sistemu zdravstvenega zavarovanja pobudnik izboljšav
               in gonilna sila razvoja idej do izvedbe. Napovedal je sodelovanje pri nastajanju nove
               zdravstvene zakonodaje. Napovedal je, da bo od izvajalcev zdravstvenih storitev
               zahteval izboljšanje organizacije dela, da se bo skrajšal čas čakanja pred
               ambulantami na največ 20 minut, da bo zahteval višji nivo informatizacije,
               povezovanje zavodov, nadzor nad stroški in kakovostjo. Vsak od nas, predvsem pa
               državljanke in državljani, lahko ocenijo, ali je svoje napovedi tudi udejanjil. Ali
               se je povečalo zadovoljstvo uporabnikov zdravstvenih storitev? Torej, vseh, ki slej
               ko prej potrebujemo zdravstveno pomoč.</p>
               <p>V Poslanski skupini Demokratične stranke upokojencev nikakor ne kritiziramo njegovega
               dela. V vseh teh letih vodenja zavoda se je izkazal, je pa dobil tudi nasprotnike,
               kritike. Dejstvo je, da je zdravstvena blagajna težka 2,3 milijarde evrov, ki jih
               državljanke in državljani zbiramo za zdravljenje. Težko je gledati pozitivno
               poslovanje samega zavoda, medtem ko so čakalne dobe še vedno predolge, ko se
               bolnišnice skoraj vse po vrsti otepajo rdečih številk, ko imamo pred vrati stavko v
               zdravstvenem sektorju in ko ni bolnišnicam plačeval že opravljenih operacij. Prav
               tako ne moremo mimo dejstva, da je zavod, katerega vodenje je bilo v teh letih
               zaupano predlaganemu kandidatu, na vse pretege upiral in se še upira izpolnjevanju
               ukrepov Vlade Republike Slovenije; in to vse od leta 2007.</p>
               <p>V Poslanski skupini Demokratične stranke upokojencev menimo, da predlagani kandidat
               ni upravičil našega zaupanja, ni udejanjil obljubljenega, zato ga v večini ne
               podpiramo. Da zaključim z besedami kolega, bivšega ministra za zdravje Tomaža
               Gantarja: "Je pa sedaj toliko večja obveza politike, predvsem največje vladne
               stranke, da najde strokovno dobrega kandidata." In seveda, kolegi iz koalicije, tu
               imate veliko nalogo.</p>
            </sp>
            <sp xml:id="SDZ7-Redna-07-2015-04-24.sp100">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Matjaž Han.</p>
            </sp>
            <sp xml:id="SDZ7-Redna-07-2015-04-24.sp101">

               <speaker>MATJAŽ HAN (PS SD):</speaker>

               <p>Hvala lepa, spoštovani predsednik. Še enkrat, kolegice in kolegi!</p>
               <p>Danes obravnavamo predlog Skupščine Zavoda za zdravstveno zavarovanje Slovenije, ki
               seveda Državnemu zboru predlaga, da poda soglasje k imenovanju gospoda Sama Fakina za
               generalnega direktorja tega zavoda. Gre za zelo pomembno odločitev, komu zaupati
               vodenje, kot pogovorno radi rečemo, zdravstvene blagajne, ki na letni ravni upravlja
               s približno 2 in pol milijard evrov.</p>
               <p>Pretekli teden je na Mandatno-volilni komisiji Državnega zbora potekala razprava
               poslank in poslancev o predlogu Skupščine Zavoda. Velika večina poslanskih skupin je
               odrekla podporo k soglasju za imenovanje generalnega direktorja. Izrečeno je bilo
               veliko težkih očitkov na račun preteklega delovanja zavarovalnice, kot tudi kritik na
               delo in posamezna ravnanja gospoda Fakina, ki vodi zdravstveno zavarovalnico že od
               leta 2007. Najbrž marsikaj očitanega tudi drži, saj predstavniki zavoda na seji
               Mandatno-volilne komisije žal niso podali nekih prepričljivih odgovorov na
               izpostavljene kritike. Vendar pa bi bilo zelo neobjektivno in zavajajoče, če bi
               posplošeno zatrjevali, da je na Zavodu za zdravstveno zavarovanje Slovenije vse slabo
               in da gospod Fakin v vsem svojem času vodenja zavoda ni storil nič dobrega v korist
               zavarovancev.</p>
               <p>Poslanke in poslanci smo prejeli tudi javno pismo predsednice Upravnega odbora Zavoda
               in predsednika Skupščine Zavoda, v katerem poudarjata pretekle pozitivne ukrepe in
               rezultate poslovanja zdravstvene blagajne. Dejstvo je tudi, da je Skupščina Zavoda za
               zdravstveno zavarovanje Slovenije z zelo prepričljivo večino izvolila Samo Fakina za
               generalnega direktorja zavoda. Skupščino Zavoda pa, vemo, sestavljajo predstavniki
               delodajalcev v zasebnem sektorju, predstavniki delodajalcev v javnem sektorju,
               predstavniki sindikatov, predstavniki upokojencev, predstavniki invalidov in
               predstavnik kmetov. Tudi predlagatelji se morajo zavedati, da nosijo pomembno
               odgovornost, ko odločajo o predlogu za generalnega direktorja Zavoda za zdravstveno
               zavarovanje Slovenije, ki mora pa seveda tudi pridobiti soglasje Državnega zbora.</p>
               <p>Socialni demokrati ocenjujemo, da smo se pri tem imenovanju vsi skupaj znašli v dokaj
               neprijetni situaciji. Skupščina Zavoda za zdravstveno zavarovanje Slovenije, v kateri
               so predstavniki zavarovancev, je potrdila generalnega direktorja, ki mu pa večina
               političnih strank nasprotuje. Dejstvo je, da z generalnim direktorjem ne sodeluje
               najbolj Vlada in da ne sodeluje tudi z njim najbolj ministrica za zdravje in da je
               treba marsikaj postoriti. Vendar, pred nami je odgovornost, da temu naredimo
               konec.</p>
               <p>Na podlagi vsega tega navedenega v Poslanski skupini Socialnih demokratov se bomo
               vzdržali pri temu glasovanju, ker mislimo, da če nimamo boljšega kandidata, Samo
               Fakin si zasluži na nek način še eno priložnost; vendar v dejstvu, da živimo v
               realnem svetu, v dejstvu, da na nek način Samo Fakin ne bo dobil podpore v Državnem
               zboru, se bomo mi pri temu glasovanju vzdržali in upam, da bomo našli vsi skupaj
               dovolj modrosti, da bomo na naslednji seji dobili novega direktorja zdravstvene
               zavarovalnice, ki ga seveda Slovenija potrebuje, potrebujejo pa ga seveda predvsem
               pacienti, ker je od njega ogromno odvisno. Hvala lepa.</p>
            </sp>
            <sp xml:id="SDZ7-Redna-07-2015-04-24.sp102">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo Miha Kordiš.</p>
            </sp>
            <sp xml:id="SDZ7-Redna-07-2015-04-24.sp103">

               <speaker>MIHA KORDIŠ (PS ZL):</speaker>

               <p>Hvala za besedo.</p>
               <p>Zavod za zdravstveno zavarovanje potrebuje direktorja, ki bo Vladi in ministrstvu
               pomagal izboljšati kakovost javnega zdravstva. Namenoma ne govorim o reformi. Reforme
               gredo namreč lahko v pravo smer ali pa v napačno smer. Trenutno sta v Sloveniji na
               mizi dve reformi; eno reformo zagovarja del zdravništva in zavarovalniški lobi, k
               drugi reformi pa se je obvezala tudi Vlada v koalicijskem sporazumu v enem od redkih
               delov, ki ga skoraj brez pripomb sprejema tudi Združena levica.</p>
               <p>V Združeni levici bi podprli kandidata, ki bi pomagal pri izvedbi te reforme oziroma
               izboljšanju sistema, ki ima tri korake. Prvič. Ukinitev dopolnilnega zdravstvenega
               zavarovanja. Dolga leta prakse so pokazala, da je ta sistem drag in da ni solidaren.
               Zaradi visokih obratovalnih stroškov letno do petdeset milijonov evrov plačanih
               premij ne pride v zdravstveni sistem. Dopolnilno zavarovanje ni solidarno, dokler
               ljudje z minimalnimi plačami vplačujejo enako premijo kot direktorji.</p>
               <p>Nisem prepričan, da bo Vlada uspela oblikovati dopolnilno zavarovanje v solidarno
               javno dajatev. Če povem neko anekdoto; kmalu po izvolitvi so nas v Združeni levici
               obiskali predstavniki ene od zavarovalnic, ki izvajajo dopolnilno zavarovanje. Ne
               boste verjeli, niso nas niti prepričevali v to, da je treba ohraniti dopolnilno
               zavarovanje, hoteli so nas prepričati v to, da je treba kar privatizirati tudi
               obvezno zavarovanje. Tako daleč, hvala bogu, še nismo prišli, vendar je to močan
               znak, kako močni lobiji nasprotujejo ukinitvi. Iz programa dr. Fakina izhaja, da je
               pripravljen sodelovati pri prenosu dopolnilnega zavarovanja tja, kamor spada, torej
               na zavod. V programu protikandidata tega nismo razbrali.</p>
               <p>Drugič, od direktorja zavoda pričakujemo, da bo pomagal ločiti javno zdravstvo od
               zasebnega. Samo kakovostno javno zdravstvo zagotavlja enakopravnost bolnikov ne glede
               na njihov položaj in premoženje. Kakovostno javno zdravstvo ogrožata dva pojava. Na
               eni strani polzakonito dopolnilno delo zdravnikov v zasebnih podjetjih, ki so sicer
               zaposleni v javnih zavodih, na drugi strani je širjenje koncesionarstva. Danes gre
               skoraj 14 % sredstev iz naslova obveznega zavarovanja povsem legalno v zasebne žepe.
               Nobeden od glavnih kandidatov po našem mnenju ni podal prepričljivih ukrepov, da se
               to konča.</p>
               <p>Tretjič. Od direktorja zavoda pričakujemo, da bo pomagal pri razvoju javne
               zdravstvene mreže in kadrovskega potenciala javnega zdravstva. Koalicijska pogodba
               predvideva spremembo pristojnosti Zdravniške zbornice. S tem se strinjamo. Kaj se
               zgodi, če cehovska organizacija odloča o specializacijah, vidimo ob pomanjkanju
               radiologov, revmatologov ali endokrinologov. Posledica tega je, da imamo danes v UKC
               Maribor najsodobneje opremljen oddelek za onkologijo, ki zaradi pomanjkanja kadrov ne
               deluje. Tudi na tem področju pri kandidatih nismo prepoznali prepričljivih pobud.</p>
               <p>V Združeni levici bi podprli kandidata, ki bi sodeloval pri izboljšanju javnega
               zdravstva in zavarovanja. Namerno pravim sodeloval, ker lahko zakonodajo izboljša
               samo koalicija. Zavod in njegov direktor sta v končni instanci podrejena Vladi in ne
               nazadnje sta Vlada in koalicija odgovorni za preoblikovanje dopolnilnega zavarovanja,
               ločitev zasebnega in profitnega od javnega, zagotovitev enakih pravic vsem bolnikom,
               ne glede na premoženje. Med dvema glavnima kandidatoma za direktorja zavoda je po
               našem mnenju dr. Fakin boljša izbira. Zato nas preseneča, da SMC podpira drugega
               kandidata, ki svoj neoliberalni program začne s fiskalnim pravilom, še preden je bilo
               to sploh sprejeto. To, da je dr. Fakin primernejši od protikandidata, pa ni dovolj,
               da bi ga podprli. Konec koncev je zavod odgovoren za sklepanje pogodb z zasebnimi
               izvajalci, konec koncev je zavod odgovoren za tako imenovane bele napotnice, ki
               omogočajo preskakovanje vrst. In naposled za izboljšanje javnega zdravstva bo treba
               sodelovanje med Vlado in Zavodom, ne pa prerekanje z njegovim direktorjem. Hvala.
            </p>
            </sp>
            <sp xml:id="SDZ7-Redna-07-2015-04-24.sp104">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije - krščanski demokrati, zanjo gospod
               Jernej Vrtovec.</p>
            </sp>
            <sp xml:id="SDZ7-Redna-07-2015-04-24.sp105">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi!</p>
               <p>V Poslanski skupini Nove Slovenije smo se na podlagi vseh rezultatov poslovanja
               Zavoda za zdravstveno zavarovanje Slovenije pa tudi glede na odgovornost, ki jo zavod
               nosi v povezavi s problematiko slovenskega zdravstva, odločili, da imenovanje gospoda
               Sama Fakina za generalnega direktorja ZZZS ne podpiramo. To bi bil sicer tudi že
               njegov tretji mandat. Gospod Fakin je direktor Zavoda za zdravstveno zavarovanje že
               vse od leta 2007. V tem obdobju, da navedem zanimivost, se je zamenjalo kar 9
               ministrov za zdravje, gospod Fakin pa preživel za čuda vseh teh devet.</p>
               <p>Kar se pa tiče strokovnega dela, smo v Novi Sloveniji v preteklosti pogrešali
               predvsem odgovornost direktorja na treh segmentih. Prvi je nespoštovanje in
               neupoštevanje sprejetih sklepov preteklih vlad vse od leta 2007 naprej. Sklepi vlad
               se namreč nanašajo na odločitev in sprejetje normativov in standardov ter drugih
               pravic iz obveznega zdravstvenega zavarovanja, ki so podlaga za določanje cen
               zdravstvenih storitev. Nadalje lahko ugotavljamo, da zavod ni izvajal potrebnega
               nadzora nad izvajalci zdravstvenih storitev pri napotovanju in izvajanju zdravstvenih
               storitev. Nova Slovenija je tako na pristojnem odboru opozorila na mnenje Računskega
               sodišča, da nadzor ZZZS nad nenujnimi reševalnimi prevozi ni ustrezen. Gospod Fakin
               je to sicer priznal in dodal, da bi bil takšen predlog predrag. Za čuda.</p>
               <p>Še posebej pa bi v povezavi z Zavodom za zdravstveno zavarovanje Slovenije
               izpostavili nepreglednost financiranja. V Sloveniji imamo plačila zdravstvenih
               storitev na podlagi določenega plana oziroma dogovora ne na podlagi določene
               realizirane uteži oziroma same realizacije. To ni sistem, ki bi sodil v 21. stoletje,
               in ena izmed zanimivosti je tudi ta, da gospod Fakin teh anomalij kot direktor zavoda
               ni odpravil. Sprašujemo se, zakaj se istovrstne storitve, torej isti posegi po
               različnih bolnišnicah v Sloveniji, plačujejo različno. To so anomalije, ki smo jih v
               Novi Sloveniji že večkrat poudarili in te anomalije bi gospod Fakin moral v skoraj 8
               letih svojega mandata tudi odpraviti. Pa jih ni odpravil!</p>
               <p>Prav tako je treba omeniti čakalne vrste oziroma čakalne dobe. Državljani v ta sistem
               plačujemo ogromne vsote denarja, vendar pacienti lahko pri določenih izvajalcih
               čakajo tudi po več let, da pridejo na vrsto, da pridejo do storitev, do katerih so
               tudi upravičeni. Zavod za zdravstveno zavarovanje Slovenije je največji sklad v
               državi, ki upravlja s kar 2,3 milijardami evrov. Hvaljenje direktorja Fakina z
               letošnjim pozitivnim poslovanjem in 15-milijonskim dobičkom, medtem ko se slovenske
               bolnišnice utapljajo v izgubah, je neokusno in krivično, predvsem in zlasti do
               pacientov. V preteklosti se je izgubo, ki jo je imel Zavod za zdravstveno zavarovanje
               Slovenije, vedno saniralo iz proračuna, torej denarja davkoplačevalcev.</p>
               <p>Iz vseh navedenih razlogov soglasja za ponovno imenovanje gospoda Sama Fakina za
               direktorja Zavoda za zdravstveno zavarovanje Slovenije v Novi Sloveniji ne podpiramo.
               Najlepša hvala.</p>
            </sp>
            <sp xml:id="SDZ7-Redna-07-2015-04-24.sp106">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Zavezništvo, zanj gospod Jani Möderndorfer.</p>
            </sp>
            <sp xml:id="SDZ7-Redna-07-2015-04-24.sp107">

               <speaker>JANI (JANKO) MÖDERNDORFER (PS ZaAB):</speaker>

               <p>Danes smo poslušali kar nekaj predstavitev in moram reči, da sem bil presenečen, da
               še poslanci ne vemo, kaj je res in kaj ni. Med drugim sem slišal celo to, da naj bi
               Zavod za zdravstveno zavarovanje bil odgovoren Vladi in Vlada bi ga imela v rokah in
               ne vem kaj še vse. Če bi bilo temu res tako, danes sploh ne bi rabili to diskutirati
               in se to iti danes. Temu ni tako.</p>
               <p>Dejstvo je, da če se čudimo, da nekdo vztraja na tej kandidaturi in da je to mogoče
               prvič, to seveda ne velja. Tak primer smo imeli, če se spomnite, pred mnogimi leti,
               enako z gospodom Koširjem, ki je trmasto vztrajal na razpisu iste blagajne in morala
               sta se dva procesa zgoditi zato, da je razumel, da nima podpore.</p>
               <p>Gospod Fakin javno razlaga, da v resnici njega ne zanima, ne kaj se dogaja v Državnem
               zboru oziroma kaj razpravljajo, ali ima podporo ali ne. V resnici pa pozablja eno
               samo stvar. Vsi v Državnem zboru si želimo zdravstvene reforme. Mi bomo podprli to,
               da gospod Fakin ne bo več direktor oziroma bo moral še enkrat iti v postopek, če bodo
               seveda tisti, ki vodijo ta postopek po zakonu, resno razmislili in ga ponovno
               predlagali v Državni zbor, predvsem iz enega preprostega razloga. Če bi danes
               razpravljali drugače, v drugo smer, da bi mu dali celo podporo, potem bo imela
               ministrica za zdravje vedno opravičilo, da v resnici reforme ne more speljati, ker
               nima pravih sogovornikov na zdravstveni blagajni in preprosto to dvoje ne gre skupaj.
               Smo ena redkih držav v Evropi, kjer zdravstvena blagajna funkcionira kot satelit, kot
               Luna ki okoli Zemlje kroži, samo ta Luna vedno kroži po nekem ritmu in ima zelo jasno
               predvidljivo krožnico. Ta zdravstvena blagajna ima neko svojo krožnico, ki jo vsakič
               znova ugotavljamo, kako bo zaplavala. In preprosto to dvoje ne gre skupaj. Zato
               seveda nasvet gospodu Fakinu: ne grizi roke, ki te hrani, in raje sodeluj, zato da
               boš imel več hrane in da boš preskrbljen.</p>
               <p>Preprosto, gospod Fakin v vseh teh letih ni upravičil svojega obstoja, ni naredil
               nobene reorganizacije, ni ponudil alternativne rešitve in zato razen bilančnega
               izračuna pozitivnega salda nima rezultatov, zato naše podpore ne uživa. Hvala.</p>
            </sp>
            <sp xml:id="SDZ7-Redna-07-2015-04-24.sp108">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanj gospod Branko Zorman.</p>
            </sp>
            <sp xml:id="SDZ7-Redna-07-2015-04-24.sp109">

               <speaker>BRANKO ZORMAN (PS SMC):</speaker>

               <p>Spoštovani gospod predsednik, kolegice in kolegi!</p>
               <p>Ena najpomembnejših determinant zdravja je urejenost in dobra funkcionalnost
               zdravstvenega varstva, ki je urejeno skozi sistem zdravstvenega zavarovanja, katerega
               nosilec v Republiki Sloveniji je Zavod za zdravstveno zavarovanje Slovenije. Gre za
               javni zavod, ki upravlja z blagajno, kjer se zbirajo plačila obveznega zdravstvenega
               zavarovanja, s katerimi je treba poslovati po načelih socialne pravičnosti in
               solidarnosti med zdravimi in bolnimi, starimi in mladimi, bogatimi in revnimi.
               Zdravstveno varstvo, kakršnega ima Slovenija sedaj, odraža številne anomalije, ki
               tega načela ne zasledujejo. Številne zdravstvene ustanove so v hudih finančnih
               stiskah in soočamo se z velikimi zadolžitvami nekaterih bolnišnic. Bolniki so
               prisiljeni v nedopustne čakalne dobe, v javnosti se pojavljajo opozorila tako s
               strani upravičencev zdravstvenih storitev kot tudi s strani izvajalcev in strokovne
               javnosti. Oboji opozarjajo, da se nevarno znižuje kvaliteta oziroma standard
               obravnave posamezno socialno zavarovanega pacienta. Sistem potrebuje reorganizacijo.
               Premišljeno in odločno. Še sploh ob dejstvu, da trend demografske situacije nakazuje
               nujnost ukrepov na tem področju za ohranite dosežene ravni zdravstvenega varstva.
               Tako v Zakonu o zdravstvenem varstvu in zdravstvenem zavarovanju kot v statutu Zavoda
               za zdravstveno zavarovanje Slovenije ima zavod opredeljeno nalogo priprave standardov
               in normativov, česar pa ne uresničuje. K upravljanju te svoje dolžnosti ga je po
               številnih pritiskih s strani stroke tako Zdravniške zbornice Slovenije, Slovenskega
               zdravniškega društva, sindikata FIDES pozvala tudi Vlada, in to prvič v letu 2010, v
               letu 2011 in ponovno v letu 2013.</p>
               <p>Zavod za zdravstveno zavarovanje Slovenije je bil pozvan, da v soglasju z ministrom,
               pristojnim za zdravje, določi standarde in normative, ki se nanašajo na obseg pravic,
               medicinske pripomočke in zdravila, kar bi postavilo podlago za določanje cen
               zdravstvenih storitev, s katerimi bi v času zaostrenih pogojev zagotovili ustreznejši
               sistem financiranja. Teh standardov in normativov še danes nimamo. Poleg tega so
               prihajala opozorila tudi s strani Računskega sodišča, vezana predvsem na
               netransparentnost plačevanja zdravstvenih storitev, kot tudi na pomanjkljivo
               izvajanje nadzora, ki ga ja ZZZS po zakonu dolžan izvajati. Naj spomnim samo na
               pomanjkljiv nadzor nad izvajanjem nenujnih reševalni prevozov. Rešitev teh problemov
               je nemogoče izvajati, če je moč skoncentrirana v akterju, ki mu ustreza ohranjati
               status quo, saj vemo, da to področje v obdobju osmih let ni bilo deležno bistvenih
               sprememb. Ob vsem navedem je treba spomniti na osnovno funkcijo Zavoda za zdravstveno
               zavarovanje Slovenije, ki je zagotavljanje učinkovitega zbiranja in razdeljevanja
               javnih sredstev za kakovostno uresničevanje pravic iz tega naslova.</p>
               <p>Poslanska skupina Stranke modernega centra v skladu s svojim programom in koalicijsko
               pogodbo teži k cilju za dvig razpoložljivosti in kakovosti v javnem zdravstvu. Na eni
               strani se kaže potreba po večanju avtonomije nosilca obveznega zdravstvenega
               zavarovanja, vendar menimo, da je to izvedljivo izključno ob hkratnem večanju
               odgovornosti zavoda.</p>
               <p>Brez vzajemnosti in skupnega iskanja optimalnih rešitev med ministrstvom in zavodom
               bo tudi v bodoče tako, da se bo odgovornost prelagala z enega akterja na drugega in
               izvedba sistemskih sprememb tako ne bo mogoča.</p>
               <p>Iz navedenih vsebinskih argumentov Poslanska skupina SMC predloga za imenovanje
               generalnega direktorja Zavoda za zdravstveno zavarovanje Slovenije Sama Fakina ne bo
               podprla.</p>
            </sp>
            <sp xml:id="SDZ7-Redna-07-2015-04-24.sp110">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Jože Tanko.
            </p>
            </sp>
            <sp xml:id="SDZ7-Redna-07-2015-04-24.sp111">

               <speaker>JOŽE TANKO (PS SDS):</speaker>

               <p>Hvala lepa za besedo in vsem lep pozdrav!</p>
               <p>V naši poslanski skupini tega predloga oziroma temu predlogu ne bomo dali soglasja.
               Gre predvsem za to, da se stvari na področju zdravstva ne odvijajo dobro ali pa
               pomemben del problemov nosi zdravstvena zavarovalnica z vsemi svojimi organi, problem
               ni samo individualni organ, to se pravi sedanji direktor, ki ponovno kandidira, ampak
               je pomemben del problema tudi v sistemski rešitvi in najbrž tudi nedelovanju tistih
               organov, ki so dolžni nadzirati delovanje direktorja in njegovo poslovanje. Gre za
               upravni odbor zavarovalnice in gre tudi za skupščino zavarovalnice. Če hoče politika
               narediti neko povezavo med njeno odgovornostjo in pristojnostjo, potem je najbrž
               treba tudi na tem področju se lotiti pomembnih sprememb in to stvar nekoliko bolj
               povezati. Tako pa odločajo o praktično pomembnih stvareh člani upravnega odbora in
               skupščine, kjer politika skorajda ni zastopana.</p>
               <p>Vendar tu je treba povedati, da politika bo tudi v tem mandatu nosila ključno
               odgovornost in glede na to, kako se je sedanja ministrica lotila reševanja nekaterih
               zadev, se znajo pojaviti velike težave. Recimo, področje nujne medicinske pomoči.
               Ureditve tega področja se je lotila pač na način, ki ni primeren, pravzaprav na nek
               skriven način. Čeprav je Vlada zavezana k transparentnosti, čeprav je Vlada dolžna
               pozvati javnost k oblikovanju predpisov, se v tem primeru to ni zgodilo. To je treba
               enostavno povedati, da se je teh stvari treba lotiti na drug način.</p>
               <p>Ta dilema, kaj je boljše za Slovenijo, ali javno ali zasebno zdravstvo; za naše
               državljane je zadosti dobro najboljše zdravstvo. Ali ga dosegamo preko zasebnega dela
               ali z javnim delom, je manj pomembno vprašanje. Ključno je, da naši ljudje dobijo
               primerno oskrbo, dovolj kvalitetno oskrbo v primernem času, to se pravi, da ni nič
               čakalnih dob, da ni nič čakalnih vrst in da je znotraj teh obveznih storitev tudi
               primerno strukturirana košarica storitev, ki jo potrebujemo.</p>
               <p>Skratka, na pogovoru, ki smo ga imeli tudi s kandidatom, smo prišli pač do nekaterih
               ugotovitev in naša poslanska skupina, kot rečeno, tega predloga ne bo podprla.
               Hvala.</p>
            </sp>
            <sp xml:id="SDZ7-Redna-07-2015-04-24.sp112">

               <speaker>PREDSEDNIK DR. MILAN BRGLEZ:</speaker>

               <p>Zaključili smo s predstavitvijo stališč poslanskih skupin. Sledi razprava
               poslancev.</p>
               <p>Besedo ima Miha Kordiš, pripravi naj se gospod Jani Möderndorfer.</p>
            </sp>
            <sp xml:id="SDZ7-Redna-07-2015-04-24.sp113">

               <speaker>MIHA KORDIŠ (PS ZL):</speaker>

               <p>Predsedujoči, največja hvala za besedo.</p>
               <p>Pri predstavitvah stališč poslanskih skupin se je pojavila ena referenca in očitno
               nerazumevanje stališča, ki ga je podala Združena levica. Tako mi dovolite, da ta del
               še enkrat citiram, da ga razjasnim. "V Združeni levici bi podprli kandidata, ki bi
               sodeloval pri izboljšanju javnega zdravstva in zavarovanja. Namerno pravim
               "sodeloval", ker lahko zakonodajo izboljša samo koalicija. Zavod in njegov direktor
               sta v končni instanci podrejena Vladi, ne nazadnje sta Vlada in koalicija odgovorni
               za preoblikovanje dopolnilnega zavarovanja, ločitev zasebnega in profitnega od
               javnega, zagotovitev enakih pravic vsem bolnikom, ne glede na premoženje." Mislim, da
               se je neko nerazumevanje nanašalo na ta del, pa mislim, da smo zdaj to nerazumevanje
               razčistili.</p>
               <p>Naprej. Razlogi za zavrnitev dr. Fakina, ki jih navaja vladajoča stranka, niso preveč
               prepričljivi. V medijih smo lahko brali, da dr. Fakin ni kompatibilen za predlagano
               zdravstveno reformo. To mogoče drži, seveda se na tem mestu takoj postavlja
               vprašanje, kako pa je s to zdravstveno reformo kompatibilen njegov protikandidat, ki
               začenja svoj program s fiskalnim pravilom. In tu samo mimogrede, z vidika fiskalnega
               pravila je dr. Fakin pravzaprav odličen kandidat, ker nima samo izravnanega
               proračuna, ampak vodi presežek.</p>
               <p>Naprej je bilo v medijih mogoče zaslediti argument, da je Zavod umetno zniževal cene
               storitev in da je nekako kriv za izgubo bolnišnic. Ne morem soditi o konkretnih
               cenah, lahko pa povem, da je predstava o vlogi Zavoda na tem mestu precej napačna.
               Cena se oblikuje na podlagi ponudbe in povpraševanja, ampak ker v javnem sistemu ne
               sme biti trga, morajo interese javnih zavodov zastopati bolnišnice, interese
               zavarovancev, se pravi vseh nas, bolnikov, pa Zavod. In Zavod povprašuje v našem
               imenu. Bilo bi precej neodgovorno, če bi ta zavod potem avtomatsko pristajal na
               previsoke cene zdravstvenih storitev. V takem primeru bi mu seveda lahko očitali
               negospodarno porabo namenskih sredstev.</p>
               <p>Kot rečeno, se konkretno v cene ne bom spuščal, bi pa rad spomnil na tem mestu, da se
               pravilniki o cenah sprejemajo s soglasjem ministra za finance. Tudi zato se človek ne
               more znebiti vtisa, da koalicija nima nekih strašno trdnih objektivnih razlogov,
               zakaj gre proti Skupščini Zavoda, zakaj je ta Skupščina na tem mestu tako pomembna.
               Ne nazadnje je varuh namenskih sredstev Zavoda in njenih predlogov Državni zbor ne bi
               smel zavrniti brez zelo dobrih razlogov.</p>
               <p>Če grem naprej. V Združeni levici lahko jasno povemo še eno točko iz našega stališča,
               in sicer da je razrast zaslužkarstva, ki se dogaja v našem zdravstvu, šel preko vseh
               meja. Zavod sicer ne podeljuje koncesij, podpisuje pa pogodbe z izvajalci
               koncesionarji, zato je soodgovoren za slab nadzor na temu področju. Sem pa tja
               pricurlja v javnost, kaj se dogaja na tem področju. Da je cel teksas. Zasebniki
               delajo brez lastne opreme, dogaja se, da morajo za zasebnike delati zdravstveni
               delavci javnega zavoda v službenem času ali pa celo ostajajo brez dodatnega plačila
               in tako naprej; skratka, Zavod ima določen del odgovornosti v tem primeru. Vsekakor
               ima Zavod tudi del odgovornosti pri vprašanju belih napotnic. Bele napotnice
               omogočajo, da lahko zasebnik odloča o tem, kako se bo porabil javni denar. To bi
               moral Samo Fakin na mestu direktorja Zavoda seveda preprečiti, je pa tu seveda tudi
               vloga ministrstva, ki ne bi smelo podpirati takih praks, sploh, če se že zavzema za
               ločitev zasebnega od javnega. Toliko za to razpravo. Hvala.</p>
            </sp>
            <sp xml:id="SDZ7-Redna-07-2015-04-24.sp114">

               <speaker>PREDSEDNIK DR. MILAN BRGLEZ:</speaker>

               <p> S tem zaključujem razpravo.</p>
               <p>Prehajamo na odločanje o naslednjem predlogu sklepa: Državni zbor daje soglasje k
               imenovanju Sama Fakina za generalnega direktorja Zavoda za zdravstveno zavarovanje
               Slovenije. Mandatno-volilna komisija Državnemu zboru predlaga, da predloga sklepa ne
               sprejme.</p>
               <p>Glasujemo. Navzočih je 67 poslank in poslancev, za je glasoval 1, proti 56.</p>
               <p>(Za je glasoval 1.) (Proti 56.)</p>
               <p>Ugotavljam, da zbor sklepa ni sprejel.</p>
               <p>S tem zaključujem to točko dnevnega reda. <title>Nadaljujemo s prekinjeno 7. točko dnevnega reda, to je s tretjo obravnavo Predloga zakona o upravljavcih alternativnih investicijskih
                  skladov v okviru rednega postopka.</title>
               </p>
               <p>Državni zbor je v torek, 21. aprila 2015, opravil drugo obravnavo navedenega predloga
               zakona. Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, je Državni zbor na predlog Vlade kot predlagateljice
               predloga zakona sklenil, da bo na podlagi prvega odstavka 138. člena Poslovnika zbora
               še na tej seji opravil tretjo obravnavo predloga zakona.</p>
               <p>Ugotavljam, da k predlogu zakona za tretjo obravnavo ni bilo vloženih amandmajev.</p>
               <p>Obveščam vas, me Zakonodajno-pravna služba oziroma Vlada nista opozorili, da je bil
               zaradi amandmajev, sprejetih na seji matičnega delovnega telesa oziroma Državnega
               zbora v drugi obravnavi, predlog zakona neusklajen.</p>
               <p>Prehajamo na odločanje o predlogu zakona.</p>
               <p>Glasujemo. Navzočih je 73 poslank in poslancev, za je glasovalo 53, proti 3.</p>
               <p>(Za je glasovalo 53.) (Proti 3.)</p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Spoštovani poslanke in poslanci, dragi državljanke in državljani! Čestitam vam ob
               prihajajočih praznikih in želim, da bi se odpočili od tistega, kar vas utruja, miru
               in lepega vremena!</p>
               <p>S temi željami zaključujem 7. sejo Državnega zbora. <title>Seja se je končala 24. aprila
                  2015 ob 16.10.</title>
               </p>
            </sp>
         </div>
      </body>
   </text>
</TEI>
