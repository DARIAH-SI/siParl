<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Izredna-43-2017-05-08">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|9BF2280B75280718C12581D40035BD84</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=9BF2280B75280718C12581D40035BD84</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Izredna-43-2017-05-08.DZ" n="43">
               <name>Izredna</name>
               <date when="2017-05-08"/>
            </setting>
         </settingDesc>
         <particDesc>
            <listOrg>
               <org xml:id="Izredna-43-2017-05-08.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">43. izredna seja</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Matjaž Nemec. </stage>
            <stage type="time">Seja se je začela ob 14.02. </stage>


            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam 43. izredno sejo Državnega zbora, ki sem jo sklical na podlagi prvega
               odstavka 58. člena ter drugega odstavka 60. člena Poslovnika Državnega zbora.</p>
               <p>Pred začetkom bi vas rad spomnil, da imamo ta teden kar nekaj razlogov za slavje.
               Danes namreč obeležujemo 28. obletnico nastanka Majniške deklaracije, ki je tlakovala
               pot k naši samostojnosti, jutri, 9. maja praznujemo 72. obletnico prihoda
               partizanskih enot v Ljubljano in osvoboditev Ljubljane, sočasno pa bo jutri Mestna
               občina Ljubljana na Trgu narodnih herojev pri parlamentu odkrila spomenik dr.
               Francetu Bučarju, prvemu predsedniku demokratično izvoljene skupščine. Zato
               predlagam, da se današnja seja odvije v tem pozitivnem duhu.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               gospa Ljudmila Novak od 15. ure dalje, gospa Iva Dimic od 14. do 15. ure, Violeta
               Tomić, gospod Žan Mahnič od 14.30 do 22. ure, dr. Vinko Gorenak od 19. ure dalje, dr.
               László Göncz od 16.30 ure, gospod Roberto Battelli, dr. Matej T. Vatovec do 15.30 in
               od 20. ure dalje in Matjaž Hanžek od 17. ure dalje.</p>
               <p>Na sejo sem vabil predsednika Vlade dr. Mira Cerarja k 2. točki, predstavnika
               Državnega sveta k 3. in 4. točki ter predstavnike Vlade k vsem točkam dnevnega
               reda.</p>
               <p>Vse prisotne lepo pozdravljam!</p>
               <p>Prehajamo na <title>določitev dnevnega reda</title> 43. izredne seje Državnega zbora.
               Predlog dnevnega reda seje ste prejeli v četrtek, 4. maja 2017, s sklicem seje. O
               predlogu dnevnega reda bomo odločali v skladu s prvim odstavkom 64. člena Poslovnika
               Državnega zbora.</p>
               <p>Predlogov za širitev dnevnega reda seje nisem prejel. Državnemu zboru predlagam, da
               za današnjo sejo določi dnevni red, kot ste ga prejeli s sklicem.</p>
               <p>Prehajamo na odločanje. Poslanke in poslance prosim, da preverite delovanje
               glasovalnih naprav.</p>
               <p>Glasujemo. Navzočih je 75 poslank in poslancev, za jih je glasovalo 74, proti
               nihče.</p>
               <p><stage type="vote-ayes">(Za je glasovalo 74.)</stage> <stage type="vote-noes">(Proti nihče.)</stage></p>
               <p>Ugotavljam, da je dnevni red 43. izredne seje Državnega zbora določen.</p>
               <p>Prehajamo na <title>2. TOČKO DNEVNEGA REDA, TO JE NA OBRAVNAVO POROČILA O UDELEŽBI
                  PREDSEDNIKA VLADE REPUBLIKE SLOVENIJE DR. MIROSLAVA CERARJA NA IZREDNEM ZASEDANJU
                  EVROPSKEGA SVETA V FORMATU EU27 (50. ČLEN) NA TEMO POGAJALSKIH SMERNIC ZA BREXIT
                  29. APRILA 2017 V BRUSLJU.</title>
               </p>
               <p>Vlada je 4. maja 2017 Državnemu zboru na podlagi 239. člena Poslovnika Državnega
               zbora posredovala Poročilo o udeležbi predsednika Vlade Republike Slovenije dr.
               Miroslava Cerarja na izrednem zasedanju Evropskega sveta v formatu EU27 (50. člen) na
               temo pogajalskih smernic za Brexit 29. aprila 2017 v Bruslju ter hkrati predlagala,
               da ga predsednik Vlade na podlagi drugega odstavka navedenega člena poslovnika še
               ustno obrazloži na seji.</p>
               <p>Poročilo sem vam v skladu z določbo drugega odstavka 239. člena takoj poslal v
               seznanitev.</p>
               <p>Besedo dajem predsedniku Vlade Republike Slovenije dr. Miru Cerarju, da Državnemu
               zboru še ustno predstavi poročilo.</p>
               <p>Prosim.</p>
            </sp>
            <sp who="SDZ7:CerarMiro">

               <speaker>DR. MIROSLAV CERAR:</speaker>

               <p>Spoštovani gospod predsednik, cenjeni poslanke in poslanci, dragi državljanke in
               državljani!</p>
               <p>Slovenija je pred 13 leti uresničila eno svojih ključnih prioritet in postala
               enakopravni del Evropske unije, članica edinstvene skupnosti, ki se na podlagi
               zgodovinskih izkušenj še kako zaveda pomena svobode, miru in temeljnih demokratičnih
               vrednot Unije, ki je z zavedanjem, da smo lahko le združeni boljši in močnejši, v
               zadnjih 60 letih postala ena največjih gospodarstev na svetu ter obenem vzpostavila
               in ohranila zavidljivo raven blaginje in socialne zaščite. Tega napredka in realnega
               stanja v Uniji se premalo zavedamo.</p>
               <p>Dejstvo je, da se je Unija od izbruha svetovne finančne in gospodarske krize
               spremenila. Številni izzivi, na katere smo bile države članice različno pripravljene,
               so vzeli dobršno mero zagona njenemu razvoju, ošibili sposobnost učinkovitega
               sodelovanja in, kar je še posebej zaskrbljujoče, vnesli nezaupanje državljanov do
               prihodnosti povezave nasploh. Do neke mere tudi pri nas namesto naporov k iskanju
               skupnih rešitev se poraja vse več pozivov k protekcionizmu, skrajnemu nacionalizmu in
               rušenju vrednot, ki so se utrjevale desetletja. Izid včerajšnjih predsedniških
               volitev v Franciji in pred tem parlamentarnih volitev na Nizozemskem so jasna
               potrditev, da je takšna pot za večino nesprejemljiva. Da je v Uniji še vedno jasno
               izražena volja ljudi po sodelovanju, krepitvi miru in svobode ter skupnemu odzivu na
               vse močnejše in nepredvidljive globalne izzive.</p>
               <p>Spoštovane poslanke in poslanci! Evropska unija še zdaleč ni popolna. Potrebuje
               spremembe in konkretne odločitve, kako stvari izboljšati. A še vedno je ta naša
               skupnost daleč najboljša alternativa, ki nam je na voljo. Prepričan sem, da je
               Evropska unija tako za Slovenijo kot tudi za ostale države članice najboljša možnost,
               da soustvarjamo boljšo prihodnost za vse naše državljanke in državljane. Nobena
               država članica sama ne zmore toliko kot zmoremo vse države skupaj, v tesnem
               sodelovanju in v povezavi. Žal tega razmišljanja ne delijo vsi. Kot veste, so
               državljani Združenega kraljestva na referendumu junija lani sprejeli odločitev, da
               izstopijo iz Evropske unije. Takšne odločitve si še zdaleč nismo želeli, a njihovo
               demokratično voljo spoštujemo. Zdaj gremo naprej, pred nami so novi časi.</p>
               <p>Po formalni sprožitvi postopka za izstop iz Evropske unije smo pred dobrim tednom
               voditelji 27 držav članic na posebnem zasedanju Evropskega sveta sprejeli in Evropski
               komisiji kot našemu pogajalcu podali ključne smernice za pričetek pogajanj. Smernice
               smo sprejeli hitro in odločno. Ta izraz trdnosti in enotnosti sedemindvajseterice je
               pomenljiv in je presenetil tudi London. Seveda pa to še zdaleč ne pomeni, da naša
               enotnost v tem času ne bo večkrat na preizkušnji.</p>
               <p>Pogajanja pričenjamo odločeni, da najprej izpeljemo postopek karseda sporazumne
               ločitve in šele nato dorečemo novo obliko sodelovanja Unije z Združenim kraljestvom –
               enotno, pošteno za vse in brez ločenih pogajanj pod mizo. Ob tem pa seveda dogovorno
               opredelimo tudi prihodnji razvoj Unije 27 držav s ciljem, da iz tega procesa izidemo
               boljši in močnejši ter odprti za nadaljnje širitve.</p>
               <p>Kot rečeno, izstopna pogajanja še zdaleč ne bodo lahka. Pričakovanja obeh strani so
               namreč že v izhodišču zelo različna. V naslednjem letu in pol lahko gre v pogajanjih
               marsikaj narobe. Nobena ločitev ni enostavna, sploh po 44 letih skupne poti.
               Kakršenkoli bo že izid pogajanj, odnosi z Združenim kraljestvom se bodo občutno
               spremenili. Razmere bodo zagotovo spremenjene za naše državljane, ki delajo in živijo
               na Otoku, še bolj pa za podjetja, ki z Otokom poslujejo. Toda če nam je dobrobit
               državljanom v vzajemnem interesu, pa je Združeno kraljestvo že dalo jasno vedeti, da
               se ne vidi več kot del enotnega trga Evropske unije. Na to se moramo vsi dobro in
               predvsem pravočasno pripraviti. Pomemben element sprejetih smernic je tako imenovana
               faznost pogajalskega procesa. Pomeni, da se želimo najprej – torej od nastopa nove
               britanske vlade pa predvidoma do konca letošnje jeseni – dogovoriti o treh najbolj
               pomembnih elementih. Prvič, o pravicah državljanov, drugič, o ustrezni finančni
               poravnavi in tretjič, o statusu meje med Republiko Irsko in Severno Irsko kot
               pomembnega elementa miru v tem delu Evrope. Šele ko bo na teh področjih dosežen
               zadosten napredek, se bomo posvetili drugim odprtim vprašanjem. V tem drugem delu
               izstopnih pogajanj, ki bo trajal predvidoma do jeseni 2018, se naj bi tudi pričeli
               preliminarni pogovori o bodoči politiki sodelovanja z Združenim kraljestvom. Če bodo
               pogajanja potekala po zastavljeni časovnici, naj bi Združeno kraljestvo iz Unije
               izstopilo spomladi 2019. Šele nato naj bi prišlo do, upam da, čimbolj ambicioznega
               sporazuma o novem odnosu med Unijo in Združenim kraljestvom, katerega uveljavitev bo
               odvisna tudi od odločitve tega cenjenega državnega zbora. Ob vsem tem se moramo
               zavedati, da lahko pogajanja v katerikoli fazi uberejo drugačna pota, kot jih zdaj
               načrtujemo. Pogajalski proces bo zato ves čas terjal ustrezne dinamične prilagoditve
               in našo polno pozornost. Toda ta proces nas ne sme odvrniti od tega, da svojo
               pozornost ponovno usmerimo v ključne razvojne teme. V prihodnjih mesecih in letih
               moramo namreč našim državljanom čimbolj odločno in učinkovito dokazati, da smo
               sposobni, seveda ob zagotavljanju varnosti in miru, Evropsko unijo nadalje razvijati
               in modernizirati, da smo sposobni zagotoviti nadaljnjo gospodarsko rast, rast
               zaposlenosti, ponuditi jasno perspektivo mladim, razvijati in uporabljati najnovejše
               informacijske tehnologije ter na vse druge načine Unijo uspešno peljati v
               prihodnost.</p>
               <p>Spoštovani, Slovenija je na pogajanja z Združenim kraljestvom pripravljena. Prva
               prioriteta v teh pogajanjih je dobrobit naših državljanov. Na Otoku živi, študira ali
               dela približno tisoč 500 slovenskih državljanov. Naš cilj je, da se njihove
               pridobljene pravice po odhodu Združenega kraljestva iz Unije kar najmanj spremenijo,
               predvsem pa je pomembna predvidljivost njihovega položaja v Združenem kraljestvu.
               Prav zato se je treba o tem dogovoriti najprej. Odprava negotovosti je tudi sicer
               ključnega pomena za vse, saj poleg državljanov močno zadeva tudi različne gospodarske
               in finančne subjekte na obeh straneh pogajalske mize. Nenazadnje znaša slovenski
               izvoz v Združeno kraljestvo preko 500 milijonov evrov letno, storitve k temu dodajo
               še okrog 160 milijonov. Pomembnega učinka bo deležen tudi slovenski turizem, saj
               britanski turisti pri nas letno ustvarijo okrog 4 % vseh tujih nočitev. Za Slovenijo
               bodo torej zelo pomembni tudi posredni učinki izstopa, predvsem njegov finančni
               vidik. Dejstvo je, da se bo z izstopom tretje največje članice Evropske unije, ki
               letno prispeva okrog 15 % vseh prihodkov proračuna Evropske unije, občutno spremenil
               tudi obseg evropskega proračuna, pomembnega za prevladujoči delež javnih investicij v
               Sloveniji. Naše stališče je zato tukaj jasno – naredili bomo vse, da zaradi Brexita
               ne pride do zmanjšanja obsega sredstev kohezijske politike ali skupne kmetijske
               politike, ki so nam v tej finančni perspektivi na voljo. Zato je ključno in s tem smo
               se na nedavnem vrhu v Bruslju strinjali vsi, da se v prvi fazi izstopnega procesa
               dogovorimo o pravičnem poplačilu vseh zavez in obveznosti, ki izhajajo iz celotnega
               obdobja članstva Združenega kraljestva v Uniji. Slovenci imamo za to lep pregovor
               Čisti računi, dobri prijatelji. Pravična finančna poravnava je namreč pomemben temelj
               zaupanja in dobrega nadaljnjega sodelovanja. Je osnova za naše ambiciozno sodelovanje
               z Združenim kraljestvom v prihodnosti, za katero upam, da se ne bo ustavilo zgolj pri
               trgovini, temveč bo zastavljeno mnogo širše, tudi na področjih varnosti, obrambe,
               zunanjih odnosov, razvojnega sodelovanja, znanosti, visokega šolstva itn.</p>
               <p>Dame in gospodje! Odločitev Združenega kraljestva, da izstopi iz Evropske unije, je
               hkrati tudi priložnost za nov zagon Evropske unije. Enotnost in odločenost za to smo
               potrdili že večkrat. Čas je, da pričnemo s konkretnimi dogovori o tem, kakšno Evropo
               si želimo. Znanih je pet idealnotipskih scenarijev, ki jih je z namenom spodbuditve
               razprave predložila Evropska komisija, predsednik Juncker pa je marca letos prvič
               namenoma razpravljal o njih prav v Sloveniji. Ti scenariji so torej izhodišča za
               premislek o naši skupni prihodnosti, pri čemer dopuščajo medsebojno kombiniranje, pa
               tudi oblikovanje povsem novega skupnega scenarija. Ne gre torej za kakršnokoli
               črno-belo pozicioniranje, pač pa za mavrično paleto možnosti, ki jo moramo z
               demokratičnim dialogom pretvoriti v našo skupno zgodbo prihodnosti. Zdaj je torej
               predvsem ključno, da vsi pričnemo izvajati tisto, k čemur smo se doslej zavezali, ob
               tem pa v naslednjih mesecih oblikujemo vizijo prihodnosti močne Evropske unije,
               takšne, v kateri smo skupaj zavezani k istemu temeljnemu okviru in istim ciljem, pa
               čeprav je lahko, če bi to koristilo nadaljnjemu razvoju Unije, hitrost napredovanja
               posameznih članic do teh ciljev tudi različna. Če bi do tega prišlo, ne dvomim, da
               Slovenija ne bi ostala v najbolj povezanem delu Evropske unije. Slovenija je zavezana
               vrednotam, ki so jim sledili ustanovitelji Evropske unije. To smo z besedami in
               dejanji tudi že večkrat dokazali, zato bomo skupaj s podobno mislečimi državami
               aktivno vztrajali, da te vrednote še naprej ostajajo v središču evropske integracije.
               Evropska unija potrebuje močne institucije, vendar je naloga teh, da jasno in odločno
               na podlagi enakopravne obravnave vseh članic zagovarjajo interes celotne skupnosti.
               Še posebej to velja za Evropsko komisijo, vendar pa žal nekatere njene odločitve ne
               pripomorejo k utrjevanju skupnega interesa. Nesprejemljivo je namreč – čemur smo bili
               priča ob nedavnem predlogu za podaljšanje nadzora na notranjih meja Evropske unije –,
               da Komisija svoje odločitve podreja interesom zgolj manjšega števila držav članic. Ta
               odločitev je v popolnem nasprotju s skupnim interesom utrditi schengenski prostor in
               okrepiti enotni trg, temelječ na prostem pretoku ljudi, blaga in storitev. Ob popolni
               odsotnosti prepričljivih objektivnih argumentov preprosto škodi našemu gospodarstvu
               in ne prispeva k dobrim sosedskim odnosom, ob tem pa daje vedeti, da Unija ne zna
               ceniti dovolj svojih lastnih dosežkov in naporov tistih, ki z veliko truda trdno
               varujemo schengenske meje in s tem zagotavljamo varnost njenega celotnega območja. V
               Sloveniji je močno zavedanje, da je treba dogovore spoštovati, še posebej, če gre za
               evropsko zakonodajo. Pri uveljavljanju slednje je velikega pomena, da ljudem, ki ob
               zunanji meji živijo ali slednjo z dobrimi nameni legalno prečkajo, omogočimo, da bodo
               čakalne vrste na prehodih čim krajše. To smo prejšnjo soboto z nemalo napora ob
               pomoči Evropske komisije tudi uspeli doseči. Dobili smo jasnejše usmeritve, kaj je
               pri izvajanju uredbe še sprejemljivo, da bodo razmere na mejnih prehodih znosne.
               Dejstvo pa je, da so kolone na meji s sosednjo Hrvaško vedno bile in bodo. Nenazadnje
               naša prva prioriteta ostaja spoštovanje pravnega reda Evropske unije in zagotavljanje
               varnosti in zato bo Slovenija še naprej odgovoren varuh Schengenske meje.</p>
               <p>Razprave o prihodnosti Evropske unije se je treba lotiti s konkretnimi dogovori in
               ukrepi, osredotočenimi na dobrobit ljudi. Poleg nekaterih že omenjenih usmeritev bo
               treba bistveno več narediti tudi na področju socialne kohezije oziroma na t. i.
               evropskem stebru socialnih pravic. Dejstvo je, da se prebivalstvo stare celine
               nezadržno stara, da je kvalitetnih delovnih mest premalo in da je zaradi posledic
               globalizacije in nedavnih kriz socialna neenakost v Uniji prevelika, v številnih
               evropskih državah bistveno večja kot pri nas. In na to se je treba odzvati. Nima
               smisla govoriti o boljši Evropi, če slednje njeni državljani niso deležni. Zato se bo
               treba v naslednjih mesecih temeljiteje posvetiti tudi tej temi. Prav o tem sem skupaj
               z ministri pred dnevi razpravljal na srečanju z mladimi. O tem sva se posebej
               pogovarjala tudi s švedskim kolegom Löfvenom ob njegovem nedavnem obisku v Sloveniji.
               Slednji namreč 17. novembra letos na Švedskem gosti socialni vrh za rast in poštena
               delovna mesta, na katerem bom aktivno sodeloval tudi sam.</p>
               <p>Končno naj še dodam, da sta prihodnost Evropske unije in Slovenije neločljivo
               prepleteni. Ob tem ko se zavzemam za nadaljnji skupni razvoj Evropske unije, to
               počnem iz prepričanja, da bi morebitna dezintegracija Unije vse njene članice in
               celotno Evropo potegnila nazaj v preteklost, v čas številnih medsebojnih nesoglasij
               in konfliktov. To bi bilo izrazito negativno tudi za Slovenijo. Seveda pa se hkrati
               zavedam, da je za Slovenijo dobra in sprejemljiva le takšna prihodnost Evropske
               unije, v kateri bodo tudi slovenskim državljankam in državljanom zagotovljeni mir,
               človekovo dostojanstvo, temeljne svoboščine in človekove pravice, varnost, delo in
               ustvarjalnost, čim višji nivo socialnega blagostanja ter druge demokratične, pravne
               in solidarnostne vrednote.</p>
               <p>Spoštovane poslanke in poslanci!</p>
               <p>Živimo v zanimivih časih, polnih izzivov doma in po svetu. Nenazadnje smo deležni
               tudi zgodovinskega izstopanja ene izmed članic iz Evropske unije. A to nas lahko
               naredi še močnejše, če se bomo le osredotočili na potrebe ljudi in ne na njihove
               strahove, če bomo dejansko začeli sprejemati ključne odločitve in če bo le prevladalo
               zavedanje, kot je nedavno dejal podpredsednik Komisije Timmermans, da imamo v Evropi
               le dve vrsti držav – majhne in tiste, ki še ne vedo, kako majhne so.</p>
               <p>Želim vam prijetno praznovanje dneva Evrope. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predsedniku Vlade se zahvaljujem za podano poročilo.</p>
               <p>S tem zaključujem to točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE NA PONOVNO ODLOČANJE O ZAKONU O
                  IZGRADNJI, UPRAVLJANJU IN GOSPODARJENJU Z DRUGIM TIROM ŽELEZNIŠKE PROGE
                  DIVAČA–KOPER.</title>
               </p>
               <p>Državni svet je na 28. izredni seji 26. aprila 2017 zahteval, da Državni zbor na
               podlagi tretje alineje prvega odstavka 97. člena Ustave Republike Slovenije pred
               razglasitvijo ponovno odloča o Zakonu o izgradnji, upravljanju in gospodarjenju z
               drugim tirom železniške proge Divača–Koper.</p>
               <p>Za obrazložitev zahteve dajem besedo predstavniku Državnega sveta gospodu Jerneju
               Verbiču.</p>
            </sp>
            <sp who="SDZ7:VerbičJernej">

               <speaker>JERNEJ VERBIČ:</speaker>

               <p>Hvala za besedo, gospod predsednik. Lep pozdrav vsem prisotnim!</p>
               <p>Državni svet je na svoji 28. izredni seji sprejel zahtevo, da Državni zbor Republike
               Slovenije ponovno odloča o Zakonu o izgradnji, upravljanju in gospodarjenju z drugim
               tirom železniške proge Divača–Koper. Državni svet poudarja, da ni dvoma o tem, da je
               treba – ne samo za uresničitev poslovnih ciljev Luke Koper, ampak tudi z vidika
               koristi logistične transportne panoge in slovenskega gospodarstva nasploh –, čim prej
               vzpostaviti sodobno železniško povezavo koprskega pristanišča do njegovih trgov.
               Državni svet se tudi zaveda, da bi morebitno iskanje novih rešitev za drugi tir, ki
               bi zahtevale spremembo državnega prostorskega načrta, povzročilo nekajleten odmik
               začetka gradnje drugega tira, kar se seveda ne sme zgoditi. Ne glede na to pa ne
               moremo podpreti Zakona o izgradnji, upravljanju in gospodarjenju z drugim tirom
               železniške proge Divača–Koper, saj gre za enega ključnih infrastrukturnih projektov v
               Sloveniji, ki zahteva premišljene rešitve za njegovo realizacijo, a jih zakon ne
               vsebuje, žal. Med drugim sploh ne zagotavlja stabilne finančne konstrukcije za
               izvedbo projekta, čeprav naj bi bil njegov cilj prav zagotovitev učinkovitega modela
               financiranja gradnje drugega tira. Državni svet izpostavlja tudi nasprotovanje zakonu
               s strani tistih deležnikov, ki naj bi zagotovili sredstva za financiranje gradnje
               drugega tira. To so: Luka Koper, Združenje za promet pri GZS in Sekcija za promet pri
               Obrtni zbornici Slovenije. Zakon v 30. členu opredeljuje vire financiranja izgradnje
               drugega tira, pri čemer naj bi bila zagotovljena le sredstva državnega proračuna v
               višini 200 milijonov evrov, ostali predvideni viri financiranja pa so sedaj še
               negotovo dejstvo. Državni svet je v preteklosti sicer že zavzel stališče, da je pri
               iskanju dodatnih virov financiranja drugega tira železniške proge Koper–Divača nujno,
               da se Slovenija poveže z državami višegrajske skupine, ki jim Luka Koper predstavlja
               najkrajšo oskrbno pot in imajo največji interes za izgradnjo tega drugega tira. Ne
               glede na to pa v tem trenutku ni jasno, ali bodo tako imenovane zaledne države, s
               katerim se pogovarjajo predstavniki Vlade, sploh sodelovale in s kakšno finančno
               soudeležbo in predvsem pod katerimi pogoji. Državni svet tudi izpostavlja, da v
               javnosti vzbuja dvom način morebitnega sodelovanja Madžarske, saj javnosti konkretni
               pogoji niso znani – ali gre samo za donos na dano posojilo ali so v ozadju tudi
               kakšna druga pričakovanja v okviru morebitnega logističnega holdinga, ki pa je za
               Luko Koper z vidika njene nevtralnosti in s tem konkurenčne prednosti nesprejemljivo.
               Državni svet opozarja tudi na nesprejemljivo dodatno finančno obremenitev prevoznikov
               v obliki pribitka k cestnini in Luke Koper v obliki takse na pretovor v koprskem
               tovornem pristanišču. Dodatna finančna obremenitev navedenih deležnikov v transportni
               verigi bo povzročila poslabšanje njihovega konkurenčnega položaja, kar z vidika
               težnje po večji prepoznavnosti Slovenije kot pomembne logistične destinacije zagotovo
               ni ustrezna rešitev. Glede na pričakovane koristi drugega tira za Luko Koper je sicer
               prav, da sodeluje pri financiranju njegove izgradnje, vendar bi bilo bolj logično, da
               se kot vir financiranja gradnje drugega tira predvidi dobiček Luke Koper. Po mnenju
               Državnega sveta bi si javnost zaslužila bolj jasno predstavitev možnosti
               financiranja, prav tako si zasluži izvedeti, kakšna bo dejanska vrednost investicije.
               Glede na to, da je bila Slovenija v preteklosti neuspešna pri pridobivanju evropskih
               sredstev za ta projekt, se postavlja vprašanje tokratne uspešne pridobitve evropskih
               sredstev in s tem finančne možnosti izgradnje drugega tira.</p>
               <p>Državni svet tudi opozarja, da bi morala družba 2TDK namesto omejene odgovornosti
               nositi neomejeno odgovornost za opravljanje svojih nalog. Glede na pretekle slabe
               izkušnje pri gradnji večjih infrastrukturnih projektov bi moral zakon omejiti
               korupcijska tveganja na minimum in določiti dodatne pogoje za odgovorne osebe. Ker bi
               morali še pred sprejemom zakona odpraviti nedorečenosti glede financiranja gradnje
               drugega tira oziroma natančneje opredeliti ekonomska izhodišča, Državni svet
               predlaga, da Državni zbor ponovno odloča o zakonu in ga zavrne. Z vidika napovedane
               gospodarske rasti in suverenosti Republike Slovenije državni svetniki dajemo v
               preučitev tudi predlog, da bi država sama s pomočjo evropskih sredstev in posojil
               zagotovila realizacijo projekta. Težave pri financiranju projekta ne smejo biti
               razlog za vstop tretjega partnerja v lastništvo konzorcija. Pomen drugega tira za
               Luko Koper bi lahko upravičil namero, da Slovenijo z dodatnim zadolževanjem sama
               financira ta strateški projekt.</p>
               <p>Glede na pričakovane multiplikativne učinke drugega tira in podatke o več milijardah
               evrov privarčevanih sredstev gospodinjstev v bankah bi bilo smiselno razmisliti tudi
               o možnosti sodelovanja slovenskih davkoplačevalcev pri financiranju njegove izgradnje
               z izdajo infrastrukturnih obveznic.</p>
               <p>Hvala lepa za posluh. Kar boste pritisnili, je vaša stvar.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Zahtevo je obravnaval Odbor za infrastrukturo, okolje in prostor kot matično delovno
               telo. Za predstavitev mnenja odbora dajem besedo podpredsedniku gospodu Danilu Antonu
               Rancu.</p>
            </sp>
            <sp who="SDZ7:RancDaniloAnton">

               <speaker>DANILO ANTON RANC (PS SMC):</speaker>

               <p>Spoštovani predsednik, hvala za besedo.</p>
               <p>Lep pozdrav poslankam in poslancem in predstavniku ministrstva ter drugim
               predstavnikom Vlade!</p>
               <p>Odbor za infrastrukturo, okolje in prostor je na 53. nujni seji 5. 5. 2017 kot
               matično delovno telo obravnaval zahtevo Državnega sveta, da Državni zbor ponovno
               odloča o Zakonu o izgradnji, upravljanju in gospodarjenju z drugim tirom železniške
               proge Divača–Koper, ki jo je Državnemu zboru predložil Državni svet. Zahtevo je
               Državni svet sprejel na 28. izredni seji 26. 4. 2017. Zahtevo Državnega sveta je
               predstavil državni svetnik Jernej Verbič in podobno kot danes predstavil razloge za
               njihovo odločitev. V imenu Vlade je državni sekretar na Ministrstvu za infrastrukturo
               Jure Leben poudaril, da je Vlada podala pisno mnenje, v katerem je predstavila svoje
               argumente na kritike, ki jih v zahtevi izpostavlja Državni svet. Odgovore na kritike
               Državnega sveta bo predstavnik Vlade Jure Leben, državni sekretar, ponovno predstavil
               v nadaljevanju.</p>
               <p>Zakonodajno-pravna služba je v skladu s svojimi pristojnostmi preučila zahtevo za
               ponovno odločanje o zakonu in ugotovila, da se navedbe Državnega sveta nanašajo na
               vprašanja, ki so povezana s presojo vsebinske primernosti zakonske ureditve. Tako
               opredeljena vprašanja presegajo okvir nalog Zakonodajno-pravne službe, ki jih določa
               27. člen Poslovnika Državnega zbora, zato se do navedenih utemeljitev ni
               opredelila.</p>
               <p>V razpravi so opozicijski poslanci v celoti podprli argumente Državnega sveta, ki so
               botrovali odločitvi državnih svetnikov za izglasovanje veta na zakon, in med drugim
               posebej izpostavili, da bi morala družba 2TDK namesto omejene odgovornosti nositi
               neomejeno odgovornost za opravljanje svojih nalog. Glede na pretekle slabe izkušnje
               pri gradnji večjih infrastrukturnih projektov bi morali z zakonom čim bolj omejiti
               korupcijska tveganja, določiti dodatne pogoje za odgovorne osebe. Kot pomanjkljivost
               sprejemanja posebnega zakona za gradnjo drugega tira so izpostavili tudi, da bi se v
               okviru projekta morala graditi dva nova tira, zakon pa projekt drugega tira definira
               kot projekt na podlagi obstoječega gradbenega dovoljenja, ki definira gradnjo enega
               tira s spremljevalnim rovom. Za morebitno odstopanje od obstoječega gradbenega
               dovoljenja bo po njihovem mnenju posledično treba spreminjati zakon, kar predstavlja
               dodatno oviro za optimalno izvedbo projektov.</p>
               <p>Poslanci iz vrst Stranke modernega centra pa so izrazili podporo zakonu in
               izpostavili, da se je po mnogih letih razprav o gradnji drugega tira vlada dr. Mira
               Cerarja končno odločila lotiti dejanske izvedbe tega projekta. Po njihovem mnenju
               zakon predstavlja dobro osnovo za vse predvidene nadaljnje aktivnosti, tudi za
               pogajanja z evropskimi institucijami, bankami in zalednimi državami za pristop k
               financiranju projekta. Glede očitkov, da zakon ne omejuje v zadostni meri
               korupcijskih tveganj, so poudarili, da zakon med drugim v 7. členu za organe družbe
               in člane organov družbe določa, da se poleg določb zakona, ki ureja gospodarske
               družbe, od njih zahteva izpolnjevanje vrste dodatnih pogojev in meril, ki so ustrezna
               podlaga za preprečevanje korupcijskih tveganj. V zvezi z navedbo, da je zakon ovira
               za uspešno izvedbo projekta in ne nujni pogoj, ker je v njem natančno navedeno
               gradbeno dovoljenje, na podlagi katerega se bo izvajal projekt, pa je državni
               sekretar pojasnil, da 2. člen zakona jasno definira, da izvedba temelji na konkretnem
               gradbenem dovoljenju, vključno z vsemi morebitnimi kasnejšimi obnovitvami,
               posodobitvami ali dograditvami na isti trasi.</p>
               <p>Po razpravi je odbor z večino glasov vseh članov – in sicer 11 za in 4 proti –
               sprejel mnenje, da je Zakon o izgradnji, upravljanju in gospodarjenju z drugim tirom
               železniške proge Divača–Koper ustrezen. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Za obrazložitev mnenja dajem besedo predstavniku Vlade kot predlagateljice zakona.
               Besedo ima državni sekretar na Ministrstvu za infrastrukturo gospod Jure Leben.</p>
            </sp>
            <sp who="SDZ7:LebenJure">

               <speaker>JURE LEBEN:</speaker>

               <p>Spoštovani predsedujoči, poslanke in poslanci!</p>
               <p>Vlada temu zboru predlaga, da le-ta danes v ponovnem odločanju vnovič sprejme zakon o
               drugem tiru. Naj mnenje obrazložim. Projekt drugi tir je prioritetni projekt te
               vlade, te koalicije. Da s projektom mislimo resno, kažejo naši vidni rezultati.
               Dobili smo gradbeno dovoljenje, gradimo izvlečni tir, povezali smo se z zalednimi
               državami, dobili podporo Evropske investicijske banke in Evropske komisije.
               Pripravili smo zakon o drugem tiru, ki je nujno potreben, če želimo še v letošnjem
               letu začeti z gradnjo drugega tira. Državni svet v svoji obrazložitvi veta
               izpostavlja nestabilno finančno konstrukcijo projekta. Mnenje Državnega sveta, da bi
               Slovenija lahko sama iz proračunskih sredstev financirala ta projekt, ni skladno z
               načeli Zakona o fiskalnem pravilu. Ravno tako za Vlado ni sprejemljivo dodatno
               zadolževanje za ta projekt, kot predlaga Državni svet. Končno smo si namreč pridobili
               ključno javnofinančno stabilnost, ki je ta vlada ne namerava vnovič zamajati. Vlada
               zato v zakonu o drugem tiru predlaga, da je finančno breme in odgovornost za projekt
               porazdeljeno – ne samo na Slovenijo in evropska sredstva, ampak tudi, da pridobimo
               finančni vložek zalednih držav in posojilo Evropske investicijske banke. Tak jasen in
               transparenten način financiranja loči projekt drugega tira od ostalih velikih
               infrastrukturnih projektov, ki so se gradili na pamet z državnim poroštvom.
               Ministrstvo ne predlaga državnega poroštva. Našo vizijo finančne konstrukcije smo
               predstavili tudi Evropski investicijski banki, Evropski komisiji, Jaspersu in od teh
               smo dobili odgovor, da gremo v pravo smer. Želimo porazporediti finančno breme med
               vpletene deležnike in transparentno vključiti v projekt vse, ki bodo od drugega tira
               imeli korist. Izpostavljam vnovič, da ne želimo s projektom bremeniti slovenskih
               davkoplačevalcev, ki smo vse prevečkrat po nepotrebnem plačevali za napake.</p>
               <p>Državni svet v svoji obrazložitvi veta izpostavlja nejasno vlogo Madžarske. Zakon ne
               opredeljuje sodelovanja z določeno državo, ampak z zalednimi državami. Vlada meni, da
               je drugi tir projekt Slovenije in celotne regije, zato sodelujemo z zalednimi
               državami. V razpravi v Državnem svetu sem slišal veliko dezinformacij glede
               sodelovanja Madžarske pri projektu. Logika ministrstva, s katero se strinjajo tako
               evropske inštitucije kot strokovna javnost, je, da pri projektu sodelujejo vsi
               deležniki, ki bodo od projekta imeli neposredno korist. Naj vnovič zatrdim, holding z
               Madžarsko ni na mizi. Z Madžari sodelujemo pod jasnim predpogojem, da infrastruktura
               in Luka Koper ostaneta slovenski. Poudarjam, da boste meddržavni sporazum potrjevali
               vi, poslanke in poslanci. Če se s sodelovanjem Madžarske ne boste strinjali, do njega
               ne bo prišlo. Projekt drugi tir je seveda ključnega pomena za Luko Koper in njeno
               konkurenčnost, saj ta koridor predstavlja najkrajšo oskrbovalno pot iz smeri
               Mediterana, zato zakon o drugem tiru predvideva tudi finančno sodelovanje vseh
               pravnih in fizičnih oseb, ki opravljajo pretovor v Luki Koper.</p>
               <p>Da zaključim, Vlada ne hiti, Vlada je po nujnem postopku predlagala ta zakon, saj
               želimo pravočasno družbi 2TDK zagotoviti investitorstvo, da bi se lahko učinkoviteje
               prijavila za evropska sredstva CEF. Ob tem smo ves čas vodili široko razpravo; dobili
               smo se z Luko Koper, s Slovenskimi železnicami, prebivalci Črnega Kala, s civilno
               iniciativo. Zavedamo namreč se, da je za tako velik projekt potreben širši konsenz,
               zato smo samoiniciativno in na zahtevo koalicije vodili premišljen, konstruktiven
               dialog. Upoštevali smo pripombe vseh. Naj posebej izpostavim, da smo upoštevali tudi
               pripombe Komisije za preprečevanje korupcije in Računskega sodišča.</p>
               <p>Spoštovani zbor! Usoda tega zakona in tega projekta je ponovno v vaših rokah. Od
               sklica tega zbora je odvisna usoda drugega tira. Danes je v naših rokah možnost, da
               se vpišemo v zgodovino in da bomo lahko ponosni, da je prav v času našega mandata
               storjena ta pomembna prelomnica in da smo lahko začeli z gradnjo drugega tira. To bo
               naš skupni uspeh, saj bomo skupaj ključno modernizirali našo državo.</p>
               <p>Da zaključim. Ta zakon potrebujemo, če želimo začeti z gradnjo drugega tira.
               Potrebujemo vaš glas za nadaljevanje. Iz vseh teh navedenih razlogov Vlada predlaga
               Državnemu zboru Republike Slovenije, da ob ponovnem odločanju sprejme zakon o drugem
               tiru. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo dajem predstavnikom poslanskih skupin za predstavitev stališč. Besedo ima
               Poslanska skupina Nove Slovenije – krščanskih demokratov, zanje gospod Zvonko
               Lah.</p>
            </sp>
            <sp who="SDZ7:LahZvonko">

               <speaker>ZVONKO LAH (PS NSi):</speaker>

               <p>Spoštovani predsednik, kolegice in kolegi!</p>
               <p>Drugi tir je nedvomno potreben za hitrejši razvoj logistike in nasploh gospodarstva,
               če hočemo izkoristiti geostrateško lego na sečišču petega in desetega evropskega
               prometnega koridorja. V Poslanski skupini Nove Slovenije projekt podpiramo in smo
               prepričani, da moramo zgraditi dva nova tira hkrati. Državni lokacijski načrt za
               drugi tir je bil sprejet že leta 2005. Leta 2010 naj bi bila vrednost projekta 600
               milijonov, leta 2015 pa že preko milijarde. Takrat so se začele tudi aktivnosti za
               alternativne variante drugega tira. Ves čas so bile podrobnosti o projektu očem
               javnosti skrite. Sprašujemo se, zakaj. Minister je obljubil podrobnejšo predstavitev
               projekta po opravljeni reviziji, ki pa ni razkrila vseh pasti projekta in
               argumentirala visoke vrednosti izgradnje samo enega tira.</p>
               <p>Državni svet je v razpravi odprl vrsto dilem, na katere predlagani zakon ne daje
               odgovora in je neprimeren. V Poslanski skupini Nove Slovenije smo na seji Odbora za
               infrastrukturo v petek pričakovali odgovore na vrsto vprašanj, pa teh žal ni bilo. Po
               našem mnenju je projekt predrag in neprimeren, ker daje samo polovično rešitev
               potrebne železniške povezave. Projekt drugi tir z izgradnjo samo enega tira bo stal
               52 milijonov na kilometer in bo bistveno dražji od najdražjih avtocestnih odsekov. Za
               primerjavo naj povem, da je šentviška obvoznica, tako razvpita, stala 48 milijonov na
               kilometer, 2 tunela štiripasovnice, odsek Trojane, ki je bil zelo zahteven, samo 24
               milijonov na kilometer. Ali pa izgradnja avtoceste na tem primorskem delu – dva
               tunela, viadukt, največji v Sloveniji, 19 milijonov. Več kot pol manj, kot bo stal ta
               tir. Ti podatki kažejo, da je ta projekt bistveno predrag.</p>
               <p>V Poslanski skupini Nove Slovenije predlagamo, da se projekt dopolni tako, da se
               hkrati gradita dva tira, po možnosti po bolj optimalni varianti in bistveno ceneje. O
               tem je na široko razpravljal tudi Državni svet, ki je argumentirano predstavil kakšne
               so danes cene v gradbeništvu in za kakšno ceno se da to zgraditi. Dokler nimamo
               projekta za izvedbo del, težko ocenjujemo, koliko bo projekt stal. Zato predlagamo,
               da se projekt za izvedbo del najprej sprojektira, potem na osnovi tržnih cen,
               gradbenih, ovrednoti ta projekt in potem, če bomo šli skupaj z zalednimi državami,
               najprej sklene meddržavno pogodbo, potem pa šele sprejme zakon, če je sploh potreben.
               Po našem mnenju niti potreben ni. Po našem mnenju je možno dva tira zgraditi s
               polovično ceno od predvidene, ostala sredstva pa porabiti za izgradnjo najnujnejšega
               dela južnega in severnega dela tretje razvojne osi. Civilna iniciativa je že zbirala
               podpise in kolikor sem obveščen, jih ima še bistveno več kot je potrebnih za začetek
               zbiranje podpisov za razpis referenduma. Ali je to sploh potrebno? Ali ne vidimo, da
               so načrtovalci zašli, kar vidijo tudi inženirske zbornice, saj so vsi proti tem
               projektu. Na razpravi na odboru pa je bilo zelo čudno, ker tisti, ki se ne spoznate
               na gradnjo, bi se lahko prej pozanimali, preden odločate o takem nesmislu, ki ga
               imamo tukaj na mizi.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima poslanska skupina nepovezanih poslancev, zanjo dr. Bojan Dobovšek.</p>
            </sp>
            <sp who="SDZ7:DobovšekBojan">

               <speaker>DR. BOJAN DOBOVŠEK (PS NP):</speaker>

               <p>Spoštovani vsi, ki spremljate to sejo!</p>
               <p>Kritična infrastruktura je še kako pomembna za razvoj države. To poznajo vse napredne
               države, prednjačijo pa seveda skandinavske države. Naši sosedje gradijo
               infrastrukturo, pomembno zaradi multiplikativnih učinkov. Kaj pa je pri nas? Cel kup
               problemov. Izpostavljenih je bilo kar nekaj. Najprej procesni – hitenje s postopkom,
               na kar so opozorili tako na KPK, Računskem sodišču, Državni svet, korupcijska
               tveganja. Potem, kako bomo gradili in kaj bomo sploh gradili, še do danes ni jasno.
               En tir, dva tira, na kakšen način. In pa seveda tisto kar je najbolj pomembno, kje so
               strateški interesi Slovenije? Kakšne so te fantomske zaledne države? Kakšen je to
               projekt javno-javno partnerstvo? Ni jasno, koliko denarja in zakaj. In zakaj sploh
               graditi na takšen način? Kdo je zadovoljen? Zadovoljen je minister, njegova ekipa in
               pa ekipa 2TDK. Zakaj? Zato ker zakona sploh ne potrebujemo. Zakaj je zakon tukaj?
               Zato ker se s tem prenaša odgovornost na poslance, tako kot pri nadzornikih SDH pred
               kratkim. Se pravi, poslanci bodo, ko bo potem preiskovalna komisija, odgovorni za
               celoten projekt. In če gledamo naprej, vidimo, da je bilo omenjeno, da bo tudi
               meddržavni sporazum potrjevan s strani poslancev. Kdaj bo odgovarjal minister ali
               njegova ekipa? Jaz apeliram na poslance SD in druge, ki so v koaliciji, ki so že
               podprli en podoben projekt, TEŠ 6. Ali boste še enkrat podprli takšen projekt? Jaz
               vidim to kar je naredil Državni svet kot rešilni pas, ki vam ga je vrgel zato, da se
               rešite odgovornosti in prenesete na tiste, ki so ta projekt pripeljali v parlament.
               Naj oni odgovarjajo. V poslanski skupini nepovezanih poslancev takšnega projekta ne
               moremo podpreti. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospod Igor Zorčič. </p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>Spoštovani predsednik, spoštovani kolegice, kolegi!</p>
               <p>Pred nami je ponovno odločanje o Zakonu o izgradnji, upravljanju in gospodarjenju z
               drugim tirom železniške proge Divača–Koper. Drugi tir železniške proge Divača–Koper
               je eden izmed največjih infrastrukturnih projektov v Republiki Sloveniji, katerega
               namen je povečati kapaciteto železniškega tovornega prometa na tem odseku in s tem
               omogočiti in pospešiti nadaljnji razvoj Luke Koper in tudi nasploh slovenskega
               gospodarstva. Projekt izgradnje drugega tira je in bo projekt več vlad; ta vlada ga
               ni ne začela in ga tudi ne bo dokončala. Njen cilj je, da se projekt iz mrtvega teka
               spravi v pogon. In temu je namenjen zakon, ki ga imamo na mizah. Zakon določa pravno
               podlago projektu, določa status podjetja 2TDK, njegovo vlogo pri izgradnji in
               gospodarjenju z drugim tirom, prihodke za poplačilo obveznosti družbe 2TDK, status
               infrastrukture oziroma samega tira in določila, ki so namenjena odpravljanju
               korupcijskih tveganj, tudi na priporočilo Komisije za preprečevanje korupcije, kot so
               na primer pogoji za zasedanje vodilnih mest v tej družbi, obveznost uporabe
               zakonodaje s področja javnega naročanja, obveznost ločenih računovodskih evidenc in
               angažma Računskega sodišča in Finančne uprave Republike Slovenije.</p>
               <p>Ker se v zvezi z zakonom pojavljajo očitki, ki nimajo nikakršne zveze z njegovo
               vsebino, naj pojasnim. Ta zakon ne omejuje morebitne odločitve o tem, ali po novi
               trasi zgraditi dva tira ali en tir, o tem je namreč veliko debate. Potek trase
               drugega tira, število in lokacije predorov, varnostnih in premostitvenih objektov so
               bili določeni že več kot 10 let nazaj in sicer najprej v letu 2005, ko je bila
               sprejeta Uredba o državnem lokacijskem načrtu za drugi tir železniške proge na odseku
               Divača–Koper. Danes pa nekateri – tudi iz vrst vladajoče politike – kritizirajo
               projekt zaradi načrtovane enotirne proge, pri čemer je treba opozoriti, da je
               odločitev za enotirno progo nastala že za časa prejšnjih vlad, torej ko so že
               obstajali tudi vsi razlogi, ki se danes omenjajo kot odločilni za gradnjo vzporednega
               tira drugemu tiru. Ti razlogi so: opustitev stare trase, ker obremenjuje okolje in
               ljudi ob njej in podobno. Zakaj so prejšnje vlade vztrajale pri izgradnji enega tira
               – bodisi zaradi sredstev, ki so bila vložena v obnovo obstoječega tira ali zaradi
               povečanja stroškov investicije –, za današnje odločanje niti ni pomembno. Ker kot že
               rečeno, zakon morebitne odločitve o izgradnji vzporednega tira ne omejuje. Nasprotno,
               predstavniki Vlade so potrdili, da je tudi ta opcija odprta, zahteva pa svoj čas, ki
               ga, vsaj kar se tiče izgradnje enega tira, ni več, tako mnogi opozarjajo. Ta zakon
               tudi ne določa, da se mora v financiranje projekta s kapitalskim vložkom namensko
               podjetje vključiti ta ali ona zaledna država, temveč samo določa, da se lahko
               vključi, k čemur si prizadeva Vlada, pa vendarle bomo odločitev o tem, ali se bo
               vključila ali ne, šele naknadno sprejeli v tem državnem zboru.</p>
               <p>V poslanski skupini se s stališčem Državnega sveta iz zahteve o ponovnem odločanju ne
               strinjamo. Strinjamo se samo s tistim delom, kjer Državni svet poudarja, da bi
               morebitno iskanje novih rešitev za drugi tir, ki bi zahtevale spremembo državnega
               prostorskega načrta, povzročilo nekajletni odmik začetka gradnje drugega tira, kar se
               ne sme zgoditi. Iz tega izhaja, da tudi Državni svet zavrača poskuse nekaterih
               slišnih interesnih skupnosti, da bi se preverjale tretje variante izgradnje drugega
               tira tako dolgo po sprejetju tistega prvega državnega lokacijskega načrta.</p>
               <p>Ne strinjamo se tudi z navedbami Državnega sveta, da bi se moral drugi tir
               financirati zgolj iz dobička Luke Koper in ne kot taksa za pretovor, kar je določeno
               v zakonu, in sicer ker morajo biti dohodki te družbe, torej družbe 2TDK, stabilni.
               Prav tako pa glede vloge zalednih držav, kot je bilo pojasnjeno prej, naša poslanska
               skupina se strinja s stališčem Vlade, da je prav, da ob takšnem projektu stkemo
               dolgoročno dobre odnose, tudi v korist gospodarstev vseh udeleženih držav. Seveda pa
               bo končna odločitev padla takrat, ko se bo ratificirala morebitna mednarodna
               pogodba.</p>
               <p>V poslanski skupini se tudi ne strinjamo z oceno Državnega sveta, da javnost ni
               izvedela dejanske vrednosti investicije. Ocena vrednosti je v Republiki Sloveniji
               samo ena, to je tista, ki jo je izdelalo podjetje DRI, revidiralo podjetje Geodata.
               Vse druge ocene, s katerimi se operira v javnosti, so približki in, bom rekel, ocene
               ki niso strokovne, ki niso bile narejene na podlagi postopkov, ki so določeni za
               ocenjevanje takšnih projektov, zaradi česar smo deležni tudi veliko manipulacij.
               Pravo ceno bo dal šele razpis, ko se bodo prijavili ponudniki, in bo prava cena lahko
               tudi nižja od tiste, ki je dandanes ocenjena. Glede na navedeno bo naša poslanska
               skupina ta zakon vnovič podprla. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Danijel
               Krivec.</p>
            </sp>
            <sp who="SDZ7:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani predsednik. Lep pozdrav tudi vsem kolegicam in kolegom,
               predstavnikom ministrstva!</p>
               <p>Državni zbor mora ponovno odločati o zakonu o izgradnji, upravljanju in gospodarjenju
               z drugim tirom. Državni svetniki so na izredni seji s 23 glasovi za in dvema proti
               izglasovali odložilni veto na zakon o drugem tiru in s tem dali zelo jasno sporočilo
               nam, ki bomo o tem ponovno odločali, pa tudi ministrstvu in Vladi. Državni svet v
               obrazložitvi veta posebej poudarja, da podpira gradnjo drugega tira Koper–Divača,
               vendar opozarja, da rešitve v predlaganem zakonu ne omogočajo uspešne izvedbe. Zakon
               ne zagotavlja stabilne in predvidljive finančne konstrukcije za izvedbo projekta,
               čeprav naj bi bil ključni cilj zakona prav zagotovitev učinkovitega modela
               financiranja. Opozarjajo tudi na nasprotovanje deležnikov, ki naj bi zagotovili
               sredstva za financiranje gradnje drugega tira. Tako Luka Koper, Združenje za promet
               pri Gospodarski zbornici Slovenije, Sekcija za promet pri Obrtni zbornici Slovenije,
               vsi temu nasprotujejo. Čeprav zakon v 30. členu opredeljuje vire financiranja, pa so
               zagotovljena le sredstva državnega proračuna v višini 200 milijonov evrov. Ostali
               predvideni viri: kapitalski vložki, posojila, EU sredstva pa so za sedaj še negotovo
               dejstvo. V tem trenutku tudi ni jasno, ali bodo zaledne države, s katerimi potekajo
               pogovori, sploh sodelovale. Prav tako ni jasna njihova finančna soudeležba in pogoji,
               pod katerimi bo ta dana. Veliko se govori o sodelovanju z Madžarsko, kjer naj bi
               potekali intenzivni pogovori, vendar nam predstavnik ministrstva za infrastrukturo v
               petek na seji odbora ni znal ali pa ni hotel postreči z nobenim podatkom, koliko teh
               sestankov je bilo v zadnjem času. Prav tako ni jasnih odgovorov glede povečave
               profila ubežnih rovov na prometni profil, ki kasneje omogoča dograditev še enega
               tira. Je pa jasno, da to pomeni spremembo obstoječega gradbenega dovoljenja, česar pa
               zakon, kot je sedaj zapisan, ne omogoča. Za vse, ki se ukvarjajo z investicijami in
               prijavami na EU sredstva, je jasno, da mora biti ta dilema nujno odpravljena pred
               prijavo na razpis. Še veliko vprašanj ostaja odprtih in nanje nismo dobili
               relevantnih odgovorov od prejšnje obravnave zakona. Še vedno je problematično hitenje
               s sprejemanjem zakona po nujnem postopku, saj pomisleki in pripombe različnih
               deležnikov niso bili obravnavani dovolj natančno. Zato tudi velika verjetnost presoje
               zakona na referendumu, če bo v Državnem zboru ponovno izglasovan, kar pa postavi pod
               velik vprašaj izpolnjevanje časovnice, ki jo predvideva zakon, vključno s prijavo na
               EU sredstva. Glede na odgovore ministrstva je vprašljiva tudi tehnična rešitev in s
               tem povezano izdano gradbeno dovoljenje, ki je pa v zakonu eksplicitno navedeno in
               seveda ne vključuje gradnje dodatnega tira. Neodgovorjeno ostaja tudi vprašanje, kaj
               v primeru, da nepovratnih EU sredstev ne bomo dobili v zadostni višini. Prav tako
               ostaja neodgovorjeno, kaj če ne bodo pridobljena sredstva zalednih držav v načrtovani
               višini. Verjetno je vsakomur jasno, da bo treba te vire nadomestiti. Ostane torej
               proračun ali pa povečanje posojil. Ni tudi jasne obrazložitve, zakaj je
               novoustanovljena družba 2TDK podrejena neposredno Vladi, kar je v nasprotju z drugimi
               državnimi podjetji, ki jih upravlja SDH. V tem primeru si 2TDK skupaj z Vlado kot
               skupščino sam potrdi investicijski program. Vladni predlog zakona o drugem tiru je
               tudi po mnenju Komisije za preprečevanje korupcije nedorečen in dopušča nastanek
               korupcijskih tveganj.</p>
               <p>Ker je nejasnosti pri tem projektu preveč in se poskuša prenesti na poslance
               odgovornost za odločitev o bodočem dolgoletnem financiranju nesorazmerno dragega in
               negospodarnega projekta iz javnih sredstev po različnih obvodnih principih, bomo v
               Poslanski skupini Slovenske demokratske stranke glasovali proti zakonu in podprli
               veto Državnega sveta.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo
               gospodo Ivan Hršak.</p>
            </sp>
            <sp who="SDZ7:HršakIvan">

               <speaker>IVAN HRŠAK (PS DeSUS):</speaker>

               <p>Hvala za besedo, spoštovani predsednik. Spoštovani državni sekretar, predstavniki
               Državnega sveta, kolegice in kolegi!</p>
               <p>Kot je bilo pričakovati, je Državni svet izglasoval veto na Zakon o izgradnji,
               upravljanju in gospodarjenju z drugim tirom železniške proge Divača–Koper. Po naši
               oceni gre za klasično potezo zavlačevanja sprejemanja zakona, ki naj bi končno
               prinesel pomemben premik k realizaciji projekta izgradnje drugega tira. V naši
               poslanski skupini se nam zdi izjemno dvolično, da Državni svet in nasprotniki zakona
               počnejo vse mogoče, da zakon ne bi bil sprejet, pripravljajo celo referendum, hkrati
               pa na vsa usta razlagajo, kako podpirajo projekt izgradnje drugega tira. Kot je v
               ponovni obravnavi predloga zakona na matičnem delovnem telesu poudaril državni
               sekretar, zavrnitev zakona pomeni ponovni zastoj realizacije projekta drugega tira,
               torej je potezo Državnega sveta mogoče razumeti zgolj kot nasprotovanje realizaciji
               projekta izgradnje drugega tira.</p>
               <p>V naši poslanski skupini smo že prejšnjič povedali, da je po več kot 25 letih čakanja
               napočil čas, da se končno začne izgradnja drugega tira Koper–Divača. Vsi se
               strinjamo, da gre za enega najbolj pomembnih infrastrukturnih projektov, ki bo imel
               pozitivne posledice za slovensko gospodarstvo, kar je po oceni Poslanske skupine
               Desus edino pomembno. Drugi tir je namreč strateško pomemben iz več razlogov, saj
               predstavlja industrijsko žilo, ki povezuje naše koprsko pristanišče in Primorsko s
               preostalo Slovenijo ter odpira pot naprej v Evropo. Ker gredo logistični trendi v
               smeri povečevanja ladijskega prometa, torej tudi prek koprskega pristanišča, je
               izjemno pomembno, da razvijamo in povečamo transportne kapacitete za prevoz tovora iz
               luke naprej v svet.</p>
               <p>Se pa tudi v naši poslanski skupini zavedamo, da projekt nosi določena tveganja, na
               katera v naši poslanski skupini ves čas opozarjamo. Po naši oceni se ministrova ekipa
               trudi in išče konsenz tako v strokovni kot v civilni javnosti. Že prejšnjič smo
               povedali, da je ministrstvo upoštevalo naše pozive, da je treba zagotoviti največjo
               možno preglednost in nadzor nad izvajanjem projekta. V zakon se je tako vnesel
               dodaten nadzor s strani Računskega sodišča, hkrati pa bo v projektno-finančni svet,
               ki bo dajal soglasja k investicijskemu programu ter k finančnim načrtom, vključen
               tudi predstavnik civilne iniciative.</p>
               <p>Tudi glede sodelovanja z zalednimi državami je podana varovalka v smislu, da bo vsak
               morebitni vstop druge države v projekt narejen na osnovi mednarodnega sporazuma, ki
               se bo ratificiral v Državnem zboru. To pomeni, da bomo poslanci imeli nadzor nad tem,
               kaj bodo zaledne države zahtevale v zameno za kapitalski vložek, in bomo lahko
               sodelovanje drugih držav tudi zavrnili, če se nam njihove zahteve ne bodo zdele
               primerne.</p>
               <p>Poslanke in poslanci Poslanske skupine Desus bomo predlog zakona večinsko podprli.
               Ponavljamo opozorilo, da ni več časa za odlašanje, kajti sosednje države pospešeno
               gradijo železniške obvoznice mimo Slovenije, kar pa ima lahko za naše celotno
               gospodarstvo pogubne posledice. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Jan Škoberne.</p>
            </sp>
            <sp who="SDZ7:ŠkoberneJan">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani predsednik. Spoštovane kolegice in kolegi!</p>
               <p>Če mi v uvodu dovolite malenkost hudomušnosti, bi ob spremljanju tega našega procesa
               gotovo bil zelo ponosen Kafka, verjetno pa bi Marija Terezija zgolj zamahnila z roko
               in se posvetila pomembnejšim zadevam. Če je sam projekt po dolžini eden krajših v
               Evropi, je proces njegovega sprejemanja, umeščanja in začetka izgradnje gotovo ena
               daljših, bolj jarih kač in je bolj podobna tisti, ki bi bila primerna za izgradnjo
               železniške proge Dunaj–Trst, kot pa 27 kilometrov, ki jih ne znamo in ne moremo
               zgraditi zadnjih 25 let. Glede na dejstvo, da bomo projekt ne glede na izbrani model
               – tudi ta, ki je pred nami – plačali državljanke in državljani, je s sodelovanjem ali
               brez zalednih držav torej ključno, da se po letih umeščanja in razprav, kaj bo
               najbolj učinkovito in najbolje, vendarle odločimo za enega izmed scenarijev, da to
               zgodbo zaključimo in omogočimo slovenski logistični industriji, da gre korak naprej.
               Seveda ni skrivnost, da smo si Socialni demokrati želeli drugačen model partnerstva,
               tistega med državo, Luko Koper in Slovenskimi železnicami, saj ocenjujemo, da bi bil
               bistveno učinkovitejši, predvsem pa da bi bil bolj prijazen do državnega proračuna,
               saj bi omogočil bistveno nižji zahtevani strukturni napor v bodočih letih. Toda ne
               želimo, da bi se na vseh točkah kazala in nadaljevala tradicionalna slovenska
               folklora metanja polen pod kolena in želimo, da se projekt drugega tira – vsaj
               sklepajoč po stališčih vseh poslanskih skupin – enkrat začne, ker ga pač vsi
               podpiramo.</p>
               <p>Kako bo projekt voden, kakšna bo finančna konstrukcija, kdo bo v njem sodeloval,
               docela še ni znano. Zakon je v svojem jedru, in to je treba povedati, ključen in
               potreben predvsem zato, da naredimo vse, da si bomo zagotovili ustrezne sekundarne
               vire financiranja, to je del nepovratnih sredstev iz Evropske unije, ter financiranje
               s pomočjo razvojnih bank. O vsem ostalem bo moralo tako ministrstvo kot Vlada kot
               tudi ta Državni zbor svoje ključne odločitve še sprejeti in svoje ključne poteze še
               povleči. Zavračanje tega procesa, tudi z referendumskimi pobudami v resnici same
               izgradnje, če je interes, da do zaključka tega projekta pride, niti ne bo upočasnilo
               niti zaustavilo, kot je denimo na seji Odbora za infrastrukturo povedal svetovalec
               direktorja 2TDK gospod Dragonja; <q>»če sredstev zalednih držav ne bo, bo pač preostanek
               pokril državni proračun«</q>. In žal si upam trditi, da je to še najbolj verjeten
               scenarij.</p>
               <p>Socialni demokrati, kot že rečeno, želimo, da se stvar z mrtve točke premakne naprej
               in da se neskončna razprava o možnih scenarijih, kadar se nam pač vsak dan pojavi še
               en dodaten, zaključi in da se projekt začne izvajati. In če je za pridobivanje
               njegovih sredstev treba narediti dva koraka več, je tudi to morda bolje, kot da
               naredimo enega premalo. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo dr. Franc Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči. Lep pozdrav vsem skupaj!</p>
               <p>Državni svet je v zahtevi ponovnega odločanja o zakonu opozoril na njegove številne
               slabosti in pasti. Izpostavili so nesprejemljivo sprejemanje zakona po nujnem
               postopku pod pretvezo prijave na razpis za evropska sredstva. Izpostavili so, da je
               za izgradnjo trenutno zagotovljenih zgolj 200 milijonov evrov, pridobitev evropskih
               sredstev je še vedno vprašljiva, ostali viri oziroma finančni vložek zalednih držav
               in pogoji o tem pa so še vedno, vsaj uradno velika neznanka oziroma vladna
               skrivnost.</p>
               <p>Državni svet je izpostavil tudi dejstvo, da vrednost investicije še vedno ni znana.
               Ministrstvo je lani naročilo prevetritev ocene vrednosti, zadnjih 14 dni po obisku
               državnega sekretarja na terenu pa lahko beremo, da se govori in razmišlja o dvotirni
               rešitvi. Ob teh in še vseh drugih očitkih zakonu, o katerih smo veliko govorili v tem
               državnem zboru, je najbolj pomenljiv ta, da bi v Sloveniji izgradnjo drugega tira
               lahko in tudi morali financirati v večjem delu sami. Zakaj? Vstop zalednih držav v
               lastniško strukturo je nepotreben in na način, kot je zamišljen, tudi nesprejemljiv.
               19. člen predloga zakona pravi, da bo drugi tir javna železniška infrastruktura v
               lasti družbe 2TDK. Solastnik družbe bo torej tudi solastnik javne železniške
               infrastrukture. To je slabo prikrita privatizacija.</p>
               <p>Poleg tega bomo za obratovanje 2TDK iz proračuna letno plačevali osem milijonov
               evrov, dodatnih 24 milijonov evrov bodo podjetju 2TDK plačevale Slovenske železnice,
               Dars in Luka Koper. To vse vemo. S temi sredstvi se ne bo subvencionirala zgolj
               izgradnja in obratovanje drugega tira, ampak bomo, kot vse kaže, eni od sosednjih
               držav zagotavljali 4,5 % donos na kapital. Predstavniki Vlade lahko govorijo, kar
               hočejo, ampak madžarski zunanji minister je ob obisku jasno povedal njihove zahteve.
               Ko smo v Združeni levici predlagali amandma, da se takšno škodljivo in dražje
               financiranje z vključevanjem zalednih držav onemogoči, ste v koaliciji temu
               nasprotovali.</p>
               <p>Večji del vas je nasprotoval tudi našemu amandmaju krepitve nadzorne funkcije
               projektno-finančnega sveta, kar navsezadnje kaže, da nekaj pri vsem močno smrdi in da
               si ne želite, da bi kakršenkoli neodvisen organ gledal pod prste Vladi in koaliciji –
               tej in prihodnjim – pri izvedbi tega projekta.</p>
               <p>Zahteva za ponovno odločanje o zakonu je utemeljena zadnja možnost, da se prepreči
               uveljavitev tega za državo škodljivega in tudi dražjega modela izgradnje. Časa za
               prijavo na evropski razpis je še dovolj, zato to ne sme in ne more biti izgovor za
               hitenje in sprejemanje škodljivega zakona, ne da bi se spremenil vsaj v delu, ki
               govori o nadzoru projekta, in ne da bi iz njega izločili možnost solastništva drugih
               držav. Zato bomo v Združeni levici glasovali proti zakonu.</p>
               <p>Ker imam pa še nekaj časa, sledi še nenapisani del. O tem je bilo do sedaj toliko
               rečeno, kako se bo naknadno tisto, naknadno nekaj drugega, naknadno nekaj tretjega
               <gap n="..."/> Skratka, na Državni zbor se prelaga vsa odgovornost v eni dolgi matematični
               neenačbi, ker cele vrste spremenljivk dejansko ne poznamo. Gospod predsednik
               Državnega zbora je današnji dan začel z omenjanjem Majniške deklaracije, pozabil je
               na prvotno Majniško deklaracijo. Letos konec maja bomo imeli stoletnico Majniške
               deklaracije iz leta 1917. Ključni očetje tako prve kot druge Majniške deklaracije
               tovrstnega zakona nikoli ne bi podprli. Žal že pokojni Pavček bi pa verjetno kaj
               duhovitega in žolčnega napisal ob tem in takšnem zakonu.</p>
               <p>Sočasno bi prosil, Milan, da v bodoče nas nekako iz izvršilne veje oblasti ne
               opozarjajo, kaj je naša funkcija. V Združeni levici po treh letih v parlamentu vemo,
               kaj je naloga Državnega zbora. In spodobno, da uporabim besedo SMC, bi bilo, da tudi
               ko berete stališča stranke koalicije, ni treba opozarjati, kaj je naloga Državnega
               sveta, ker dobro vedo, kaj je njihova naloga.</p>
               <p>Mi bomo glasovali še enkrat proti. Ker smo odgovorni. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin in prehajamo na ponovno
               odločanje o navedenem zakonu.</p>
               <p>Ob tem vas želim opozoriti, da mora pri ponovnem odločanju skladno z drugim odstavkom
               91. člena Ustave Republike Slovenije za sprejem navedenega zakona glasovati večina
               poslancev zbora, to je 46 ali več.</p>
               <p>Glasujemo. Navzočih je 76 poslank in poslancev, za je glasovalo 49, proti pa 25.</p>
               <p><stage type="vote-ayes">(Za je glasovalo 49.)</stage> <stage type="vote-noes">(Proti 25.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>4. TOČKO DNEVNEGA REDA, TO JE NA PONOVNO ODLOČANJE O ZAKONU O
                  VAJENIŠTVU</title>
               </p>
               <p>Državni svet je na 28. izredni seji 26. aprila 2017 zahteval, da Državni zbor na
               podlagi tretje alineje prvega odstavka 97. člena Ustave Republike Slovenije pred
               razglasitvijo ponovno odloča o Zakonu o vajeništvu.</p>
               <p>Za obrazložitev zahteve dajem besedo predstavniku Državnega sveta gospodu Alojzu
               Kovšci. Je prav? Prosim.</p>
            </sp>
            <sp who="SDZ7:KovšcaAlojz">

               <speaker>ALOJZ KOVŠCA:</speaker>

               <p>Spoštovani predsedujoči, spoštovane poslanke in poslanci!</p>
               <p>Državni svet je na podlagi svojih pristojnosti sledil mnenju tistih predstavnikov
               gospodarstva, ki naj bi vajeništvo oziroma vajeniško izobraževanje večinsko izvajali,
               in na tej podlagi odložilni veto. Ob uvedbi vajeniškega sistema izobraževanja sta
               bila soočena dva koncepta. Prvi je favoriziral vajeništvo kot obliko delovnega
               razmerja z vsemi pritiklinami delovnopravne zakonodaje, drugi koncept pa je
               postavljal dosedanje delodajalce v vlogo aktivnih izobraževalcev, vajence pa
               opredeljeval kot dijake. Zakon o vajeništvu, kot je bil sprejet, predstavlja nekakšno
               mešanico rešitev iz teh dveh temeljnih konceptov. V vajeništvo uvaja štiri kategorije
               izobraževancev: otroke z dokončano osnovno šolo, brezposelne odrasle, odrasle
               zaposlene pri delodajalcu, ki opravljajo vajeništvo, in zaposlene, ki so vajenci pri
               drugem delodajalcu. Torej gre za prepletanje izobraževanja oseb z bistveno različnim
               socialnim in pravnim statusom ter mešanje pedagoško-andragoškega izobraževalnega
               pristopa. Namesto da bi zakon enoznačno in transparentno urejal vsebine
               izobraževalnega procesa, ki je edinstven po načinu pridobivanja spretnosti na
               posebnem vajeniškem učnem mestu, je dana rešitev usmerjena v novo obliko delovnega
               razmerja za odrasle, ki se prepleta z izobraževanjem mladoletnih oseb. Izobraževanje
               odraslih je načelno lahko tudi urejeno v vajeniškem sistemu, vendar le v primeru, ko
               gre za pridobivanje kompetenc na področjih, ki so komplementarna že pridobljenim
               kompetencam posameznika, in še to v primerih, ko je posameznik dovzeten za
               pridobivanje določenih spretnosti. Za vajeništvo je torej značilno, da izobraževanec
               pridobiva spretnosti in jih povezuje s teoretičnimi vsebinami izobraževalnega
               procesa. In ravno zaradi tega niso vsa starostna obdobja enako primerna za
               pridobivanje spretnosti, zato vajeništvo tudi ni primerno za vse generacije in sploh
               ne za vse poklice. Konceptualno je torej zakon namesto obravnavanja populacije, ki ji
               je bil primarno namenjen, razpotegnjen čez strukturo popolnoma različnih oseb. S
               sprejemom zakona v obstoječi obliki delodajalci niso nič bližje vlogi enakopravnih
               udeležencev v izobraževalnem procesu, ne morejo participirati za sredstva za
               izobraževanje in ostajajo v bolj kot ne pasivni vlogi. Zbornice sicer dobivajo
               relativno močno vlogo v sistemu vajeniškega izobraževanja, vendar le kot zastopnice
               interesov delodajalcev, ne pa kot zastopnice interesov strok, kar je ena izmed
               njihovih temeljnih družbenih vlog in nalog.</p>
               <p>Zakon jasno definira vsebino aktivnosti vajenca na vajeniškem učnem mestu. Dovoljene
               so le tiste aktivnosti po vrsti in obsegu, kot jih določa načrt izvajanja vajeništva,
               ki ga verificira pristojno ministrstvo. Vajenec na učnem mestu torej ne sme biti
               postavljen v vlogo delavca, niti ne sme opravljati del in nalog, ki niso predvidene z
               načrtom izvajanja vajeništva. Glede na jasno diferenciacijo med učnim in delovnim
               mestom ter učenjem in delom, kot izhaja iz tega zakona, ni smiselno v vajeniški
               izobraževalni sistem vpletati delovnopravne zakonodaje niti zastopniških organizacij
               tako delodajalcev kot delojemalcev. Pričujoči zakon pa počne prav to. Specifika
               določenih dejavnosti, kot so: gradbeništvo, gostinstvo, živilske dejavnosti narekuje,
               da bi se morali vajenci v posameznih strokah izjemoma usposabljati tudi ponoči, ob
               nedeljah in praznikih ter z zakonom določenih dela prostih dnevih, vendar le pod
               pogoji, kot že povedano, ki so določeni v vajeniški pogodbi. Zakon tega ne omogoča.
               Zakon tudi predpisuje, da se vajeniška nagrada vajencu izplačuje za čas, ko se ne
               usposablja praktično z delom zaradi opravičenih odsotnosti. Glede na to, da vajenec
               ni v delovnem razmerju, njegova eksistenca ni odvisna od nagrade, zato tudi nima
               smisla, da je za čas odsotnosti nagrajen. Zakon določa, da mora delodajalec vajencu
               zagotoviti povračilo stroškov v zvezi s službeno potjo in terenski dodatek na enak
               način in v višini, kot to velja za delavca, zaposlenega pri delodajalcu, ki
               usposablja vajenca. Ta ureditev ni smiselna, ker dodatno obremenjuje delodajalca.
               Smiselno bi bilo, da delodajalec nosi vse stroške prevoza in prehrane vajenca,
               nikakor pa ne, da mu izobraževanje na dislociranem vajeniškem učnem mestu dodatno
               plačuje.</p>
               <p>Zakon v prehodnih določbah tudi predvideva, da bo država s pomočjo sredstev
               Evropskega socialnega sklada v prehodnem obdobju do 31. 12. 2021 sofinancirala
               stroške nagrade vajenca in stroške mentorjev v podjetju ter nadomestila stroškov
               prevoza in prehrane. Zakon bi pa moral financiranje stroškov delodajalcev in
               izobraževanca urediti sistemsko, da bi bili stroški delodajalca pravičneje
               razporejeni med državo in delodajalce. Zaradi vsega naštetega Državni svet predlaga,
               da se zakon v obstoječi obliki ne sprejme. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Zahtevo je obravnaval Odbor za izobraževanje, znanost, šport in mladino kot matično
               delovno telo. Za predstavitev mnenja odbora dajem besedo predsednici dr. Mirjam Bon
               Klanjšček.</p>
            </sp>
            <sp who="SDZ7:BonKlanjščekMirjam">

               <speaker>DR. MIRJAM BON KLANJŠČEK (PS NP):</speaker>

               <p>Hvala lepa. Vsi prav lepo pozdravljeni!</p>
               <p>Odbor za izobraževanje, znanost, šport in mladino je na 30. nujni seji 4. maja letos
               obravnaval zahtevo Državnega sveta, da Državni zbor ponovno odloča o Zakonu o
               vajeništvu, ki ga je Državnemu zboru predložila Vlada in ga je ta sprejel na 29.
               redni seji 25. aprila letos. Po uvodni obrazložitvi predstavnika Državnega sveta je
               ministrica za izobraževanje, znanost in šport predstavila mnenje Vlade in med drugim
               povedala, da zavrača očitke Državnega sveta, saj je bil Zakon o vajeništvu
               pripravljen na podlagi široke javne razprave. Pristojno ministrstvo je v času
               priprave zakon ves čas usklajevalo z vsemi socialnimi partnerji, v procesu
               usklajevanja pa je prišlo tudi do konsenza. Pojasnila je, da je uvedba vajeništva
               tudi po oceni Evropske komisije eden ključnih stebrov za zmanjševanje brezposelnosti
               in socialne izključenosti mladih in je zato ključnega pomena tudi z vidika področja
               trga dela, zmanjševanja brezposelnosti mladih oziroma hitrejšega vključevanja mladih
               v trg dela. Predstavnica Zakonodajno-pravne službe je v predstavitvi njihovega mnenja
               povedala, da se navedbe Državnega sveta nanašajo na vprašanja, povezana s presojo
               primernosti zakonske ureditve, ki so vsebinske narave, zato se do navedenih
               utemeljitev in s tem tudi do zahtev Državnega sveta služba ne opredeljuje. Če pa bi
               se zahteva po nočnem delu nanašala tudi na vajence dijake, pa je opozorila na določbe
               Zakona o delovnih razmerjih, ki nočno delo mladoletnih oseb prepoveduje. V razpravi
               so nekateri razpravljavci menili, da se strinjajo s predlagano zahtevo Državnega
               sveta za ponovno odločanje o zakonu, saj po njem delodajalci nimajo vloge
               enakopravnega udeleženca izobraževanja, motilo pa jih je tudi premalo odziva s strani
               Ministrstva za delo, družino, socialne zadeve in enake možnosti ter Ministrstva za
               gospodarski razvoj in tehnologijo, kot tudi to da vajenec po izobraževanju pri
               delodajalcu nima do njega nobenih obveznosti. Drugi pa so povedali, da podpirajo
               cilje in namen zakona, da je kot tak najboljši možni kompromis med delodajalci in
               sindikati, da ščiti vajence in daje možnost delodajalcem, da v njih najdejo dodano
               vrednost, da bo zakon v praksi uspešen, če bo vladalo zaupanje med udeleženci procesa
               in da je sistemsko urejanje finančnih stroškov jasno določeno v zakonu. Po razpravi
               je odbor sprejel mnenje, da je Zakon o vajeništvu ustrezen. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Za obrazložitev mnenja dajem besedo predstavnici Vlade kot predlagateljici zakona.
               Besedo ima ministrica za izobraževanje, znanost in šport dr. Maja Makovec Brenčič.
            </p>
            </sp>
            <sp who="SDZ7:MakovecBrenčičMaja">

               <speaker>DR. MAJA MAKOVEC BRENČIČ:</speaker>

               <p>Spoštovani predsednik, spoštovane poslanke, poslanci, cenjeni zbor!</p>
               <p>Večkrat smo že predstavljali Zakon o vajeništvu – ne le v Državnem zboru, tudi na
               Državnem svetu, kjer je tudi Državni svet zakon ob prvi obravnavi podprl. Hkrati smo
               seveda večkrat usklajevali tudi vsa mnenja, interese, videnja, koncepte, ki so jih
               imeli o vajeništvu v namen in seveda iskanje skupne rešitve tudi vsi naši deležniki,
               vsi socialni partnerji. Poudarjam, da smo z njimi res široko in kar se da tudi skozi
               javno obravnavo skušali priti do konsenza, ki bi zakon ne le namenil v izvedljivost
               ampak tudi v kakovostno obravnavo vajeništva v Sloveniji, ne le danes ampak
               sistematično v prihodnje. Prav zato je po našem mnenju ne glede na to kar je bilo
               tudi v skladu z vetom posredovano v Državni svet, osnovno in osrednje delo vseh nas,
               da zagotovimo dobro, kakovostno in predvsem izvedljivo delovanje trikotnika
               učenec-učenka oziroma dijak-dijakinja, šole in delodajalci na način, da bomo
               vajeništvo umestili v slovenski prostor uspešno, učinkovito in, kot že poudarjeno,
               dolgoročno.</p>
               <p>Uvedba vajeništva je namreč tudi po oceni Evropske unije in tudi v skladu z njenimi
               načeli ena od tistih, ki daje predvsem možnost hitrejše poklicne socializacije
               mladim. To je tudi osnovni namen zakona. Poklicna socializacija namreč lahko tudi
               prinese hitrejšo umestitev na trg dela, hkrati pa delodajalcem omogoča, da je mladi v
               resnici viden kot naložba, kot nekdo, ki se ga vzgaja, uči na učnem delovnem mestu in
               ne kot nekdo, ki samo stopi v delovni prostor in odide iz njega. Sam koncept
               vajeniške oblike se od obstoječih oblik dualnega izobraževanja razlikuje v tem, da se
               izvaja obširneje na tem tako imenovanem učnem mestu pri delodajalcu, torej najmanj 50
               % izobraževalnega programa pomeni tudi praktično usposabljanje.</p>
               <p>To je do sedaj tudi največji delež tovrstnega usposabljanja v naših izobraževalnih
               programih. Poudarjam, dijak, dijakinja sta v statusu dijaka, dijakinje, ko vstopata v
               vajeniško izobraževalno obliko. To velja tudi za brezposelne oziroma odrasle, o
               katerih smo imeli precej diskusije, ne le na Državnem svetu ampak tudi na samem
               odboru, kar je tudi predsednica že izpostavila.</p>
               <p>Ključno, kar je bilo tudi v domeni diskusije, je predvsem delovnopravno varstvo, ki
               ga moramo ne le v skladu z zakonodajo ampak tudi konvencijami, ki veljajo za
               Slovenijo in h katerim je Slovenija pristopila, uporabiti tako, da zaščitimo mladega
               in da hkrati omogočimo kakovostno usposabljanje na način, da za to pridobi tudi neko
               delovno nagrado. Prav to sta bili dve ključni sporni točki, ki ju je izpostavil tudi
               Državni svet, predvsem pa nekatere zbornice, ki pa so tudi znotraj zbornic izkazale,
               da so interesi videnja in koncepti pogleda na vajeništvo različni.</p>
               <p>Zakon mora prinesti najprej in predvsem varnost za vse tiste, ki se v njem v okviru
               vajeniškega koncepta usposabljajo. Hkrati mora prinesti za delodajalce in seveda
               hkrati tudi za dijake, dijakinje ustrezno odgovornost do izvajanja mentorskega
               programa in tudi učnih ciljev, ki so domena vajeniškega mesta. To je odgovornost tako
               šole kot delodajalca. V obeh bo deloval mentorski koncept na način, kot smo ga že
               poznali, a ga bomo osmislili tudi v okviru prenove poklicnih programov.</p>
               <p>Tisto kar je za vse nas najbolj pomembno, je, da v trikotniku šola, delodajalec,
               zbornica deluje zaupanje in odgovornost in da tudi z vsemi našimi razpravami ne
               odvrnemo mladih in njihovih staršev, da bi vstopali v koncept vajeništva. Mislim, da
               je to priložnost za vse, tako za mlade, za delodajalce, kot za Slovenijo kot celoto
               prav v svoji družbeni kakor seveda tudi gospodarski rasti, zato upam, da bomo znova v
               Državnem zboru tudi potrdili sprejem tega zakona. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo dajem predstavnikom poslanskih skupin za predstavitev stališč.</p>
               <p>Besedo ima Poslanska skupina nepovezanih poslancev, zanjo dr. Mirjam Bon
               Klanjšček.</p>
            </sp>
            <sp who="SDZ7:BonKlanjščekMirjam">

               <speaker>DR. MIRJAM BON KLANJŠČEK (PS NP):</speaker>

               <p>Hvala lepa. Spoštovani!</p>
               <p>O potrebi po Zakonu o vajeništvu se v Sloveniji že dolgo pogovarjamo. Vajeništvo je
               bilo že med letoma 1996 in 2005 urejeno v Zakonu o poklicnem in strokovnem
               izobraževanju, vendar pa je uresničevanje tega zakona do leta 2005 pokazalo, da
               vajeništvo, urejeno na tak način, ni dosegalo svojih ciljev, saj so se mladi vse manj
               odločali za takšno obliko izobraževanja. V Zavezništvu in Poslanski skupini
               nepovezanih poslancev smo ves čas poudarjali potrebo po sprejetju nove zakonodaje na
               tem področju. Prepričani smo, da je skrajni čas, da se na tem področju prisluhne tudi
               zahtevi gospodarstva oziroma obrtništva. Večkrat smo izrazili pričakovanje, da bi s
               ponovno uvedbo sistema vajeništva mladim zopet približali vpis na področja srednjega
               poklicnega in strokovnega izobraževanja, za katera trenutno sicer ni zanimanja,
               vendar pa na drugi strani z zagotovitvijo ustreznega kadra na trgu dela glede na
               povpraševanje delodajalcev ravno ti poklici izboljšujejo gospodarski razvoj ter
               zaposljivost naših mladih.</p>
               <p>Čeprav smo v naši poslanski skupini predlog zakona v prvi obravnavi podprli, pa smo v
               nadaljevanju izpostavljali nekatere dileme. Med njimi je za nas kot najpomembnejša
               prav pomen ustrezne ureditve položaja vajenca, ki je kljub statusu dijaka aktivno
               vključen v delovni proces pri delodajalcu, za kar bo prejemal tudi plačilo. Torej gre
               za neko mešanico dveh statusov, ki jo je treba ustrezno definirati in opredeliti. V
               naši poslanski skupini bomo ob ponovnem odločanju Zakon o vajeništvu podprli. Menimo,
               da so odprta vprašanja, ki so jih izpostavljali predvsem v Obrtni zbornici, ustrezno
               odgovorjena. Tako pilotski projekt kot tudi praksa pa bosta pokazala ali je katero
               zadevo mogoče urediti še kako drugače, bolje. Verjamemo, da se bodo pozitivni
               rezultati ob upoštevanju mnenj vseh deležnikov kmalu pokazali, še posebej ob
               zagotovitvi dobrih in usposobljenih mentorjev, ki so pogoj za uspešnost vajeniškega
               sistema. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospod Saša Tabaković.
            </p>
            </sp>
            <sp who="SDZ7:TabakovićSaša">

               <speaker>SAŠA TABAKOVIĆ (PS SMC):</speaker>

               <p>Spoštovani predsednik, ministrstvo, kolegice, kolegi!</p>
               <p>Danes odločamo o nedavni zahtevi Državnega sveta, da Državni zbor Republike Slovenije
               ponovno odloča o Zakonu o vajeništvu. Naj že uvodoma jasno poudarimo, da je sprejeti
               Zakon o vajeništvu najboljši možni kompromis, ki je bil sklenjen med ključnimi
               deležniki tekom priprave zakonodajnih rešitev. Pri tem mislimo tako na delodajalce
               kot tudi na sindikate. Vsi danes zbrani vemo, kako zahtevna pot je to bila, čeprav
               smo tekom zakonodajnega postopka bili deležni kritik, da se predlagajo slabe in
               nesistemske rešitve. Ta stališča pa so bila pravzaprav diametralno nasprotna. S
               strani enih smo poslušali, da dajemo delodajalcem vse in vajencem nič, drugi ravno
               nasprotno – vajencem vse in delodajalcem nič. In ravno ta izrazito nasprotujoča si
               stališča so dober pokazatelj tega, da je zakon šel po srednji poti, ki vajenca na eni
               strani ščiti, to pomeni, da mu nudi ustrezno izobrazbo in s tem tudi socialno
               zaščito, hkrati pa delodajalce tudi spodbuja, da bodo v vajencih prepoznali dodano
               vrednost v učnem in delovnem procesu, ki ga vodijo.</p>
               <p>Spoštovane kolegice in spoštovani kolegi! Za ponovno uvedbo vajeništva obstaja
               družbeni konsenz in velika škoda bi bila, da bi ga zatrli, še predno bi ga sploh
               začeli izvajati. Pomembno je, da bodo vsi deležniki, ki so vključeni v sistem
               vajeništva, odgovorno uresničevali svoje zakonske obveznosti, ki jim pritičejo. Morda
               bi bilo dobrodošlo tudi nekoliko več zaupanja med njimi. Le tako bo vajeništvo lahko
               uspešno zaživelo tudi v praksi. Dejstvo je, da je bila večina stališč in pripomb
               zainteresiranih deležnikov upoštevanih, zato je danes toliko bolj – čeprav povsem
               legitimno – nekoliko nenavadno, da o sprejetem zakonu ponovno odločamo. Naj spomnimo,
               da je Državni svet na svoji 49. seji predlog zakona enkrat že podprl. Ne moremo tudi
               mimo dejstva, da so se tekom priprave in sprejemanja zakona stališča deležnikov –
               predvsem Obrtne zbornice Slovenije – milo rečeno spreminjala iz dneva v dan. To
               vsekakor ni dobra popotnica, če si vsi skupaj vajencev resnično želimo. In to je naša
               kritika, ki jo danes ponovno izrekamo.</p>
               <p>Naj odgovorimo še na nekaj pripomb oziroma stališč, ki jih Državni svet izraža v
               zahtevi o ponovnem odločanju. Ker vsa starostna obdobja niso enako primerna za
               pridobivanje spretnosti, vajeništvo ni primerno za vse generacije in za vse poklice.
               Tako navajajo. Naj poudarimo, da možnost vključitve v sistem vajeništva sama po sebi
               spodbuja načelo vseživljenjskega učenja in sledi točno določenim ciljem:
               prekvalifikaciji, torej pridobivanju novih znanj in spretnosti, pridobitvi srednje
               poklicne izobrazbe ali nadaljnjemu poklicnemu in strokovnemu izobraževanju. Naj
               spomnimo, da takšne rešitve poznajo tudi v primerljivih državah z dobro razvitim
               vajeniškim sistemom ter da je možnost izvajanja vajeništva v izrednem izobraževanju v
               predlog zakona pravzaprav bila vključena ravno zaradi potreb in želja delodajalcev.
               Opozarjamo tudi na 49. člen Ustave, ki določa svobodo dela, v katero je vključena
               tudi pravica posameznika do izobraževanja in izpopolnjevanja pri opravljanju
               izbranega poklica. Nenazadnje je lahko vajenec tudi 25-letnik. Ali je pravično, da mu
               na podlagi tega odrekamo pridobivanje novih znanj in spretnosti? Vajenec je v
               predlogu zakona ustrezno zaščiten kot šibkejša stranka in prav je tako. Če bi
               dovolili, da bi se vajenci z delom usposabljali ponoči, bi kršili številne mednarodne
               pogodbe in konvencije, ki mladoletne osebe dodatno ščitijo.</p>
               <p>Vajenec, tudi najboljši med njimi, lahko zboli in verjamemo, da odgovoren delodajalec
               takšnega vajenca ne bo odslovil, ker bi mu moral plačati nadomestilo vajeniške
               nagrade. V primeru resnejših zdravstvenih težav pa mu je seveda dana možnost odpovedi
               vajeniške pogodbe. Nenazadnje smo tekom zakonodajnega postopka sprejeli rešitev, ki
               so jo predlagali v Novi Sloveniji, da bo tudi vajenec moral odpoved pogodbe o
               vajeništvu pisno utemeljiti.</p>
               <p>Spoštovani, predlog zakona razporeditev stroškov ureja sistemsko in jasno določa, kaj
               predstavlja breme države in kaj breme delodajalca, zato na takšne pavšalne navedbe ne
               pristajamo, še posebej, ker vemo, da bodo delodajalci v prehodnem obdobju za
               spodbujanje vajeništva ustrezno nagrajeni. Za nekatere bistveno preveč, za druge
               očitno še vedno spet premalo.</p>
               <p>V Poslanski skupini SMC verjamemo, da je zakon dober in predvsem izvedljiv, zato mu
               danes ponovno izrekamo soglasno podporo in mu želimo vse dobro pri njegovem
               izvajanju. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Tomaž
               Lisec.</p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Predsednik, hvala za besedo. Spoštovana ministrica s sodelavko, kolegi, kolegice, lep
               pozdrav!</p>
               <p>Najprej dovolite, predsednik, da povem, da se stališča Obrtne zbornice pri tem zakonu
               niso spreminjala, kot je hote ali nehote slovensko javnost zavajal predhodnik pri
               prebiranju stališča poslanske skupine, ki mu ga je nekdo očitno preslabo napisal.</p>
               <p>Pa dovolite. V Poslanski skupini SDS smo že leta 2014 aktivno pristopili k reševanju
               problematike oziroma ponovnega uvajanja vajeništva v slovenski šolski in nenazadnje
               tudi v delovnopravni sistem. Vedeli smo, kaj se je s sistemom vajeništva zgodilo v
               letu 2006, ko so obrtniki rekli, da se te zgodbe ne gredo več. In ravno obrtniki so
               zopet tisti, ki že pred sprejemom tega zakona ugotavljajo, da zakon ne bo obveljal.
               Skratka, da se oni verjetno ne bodo šli te igre, ki jim jo vsiljujejo Ministrstvo za
               delo, Ministrstvo za gospodarstvo in Ministrstvo za izobraževanje.</p>
               <p>V SDS smo v zadnjih treh letih trikrat vložili predloge zakonov o spremembah in
               dopolnitvah Zakona o poklicnem in strokovnem izobraževanju, ki je sistemski zakon, ki
               ureja področje vajeništva. Zelo nas je bilo strah, ko smo izvedeli, da bo vlada Mira
               Cerarja iz sistemskega zakona vzela eno poglavje in ga vtaknila v nek svoj nov zakon,
               da se bo število novih zakonov še povečalo. Še bolj smo bili razočarani, ko smo
               videli, da je vse breme na zbornicah, obrtnikih, skratka na delodajalcih, da šole
               skoraj nimajo nič vpliva pri tem sistemu, ministrstva – torej Ministrstvo za
               izobraževanje, Ministrstvo za delo in Ministrstvo za gospodarstvo – pa so se glede na
               to, kar piše v zakonu, popolnoma umaknila iz tega zakona, razen da bodo njihovi
               predstavniki sodelovali v eni izmed komisij, ki bo iz toplih pisarn preverjala, kako
               sistem vajeništva deluje v praksi.</p>
               <p>V Poslanski skupini SDS bomo zatorej glasovali proti zakonu in za veto Državnega
               sveta, ker vemo, kakšno je mnenje obrtnikov, torej ključnih nosilcev tega področja
               vajeništva in nenazadnje, kakšno je mnenje Zakonodajno-pravne službe, ki dovolite, da
               jo citiram: <q>»Zakoni morajo biti jasni, določni, razumljivi in nedvoumni ter
               koherentno vpeti v pravni red. Zakonodajno-pravna služba pa meni, da v primeru
               obravnavanega predloga zakona tem kriterijem zakonski predlog ne sledi, saj je
               besedilo v nekaterih segmentih nerazumljivo in nedoločeno.«</q> Potem pa je na sami seji
               odbora, kljub nekim redakcijskim amandmajem prišlo do še večje zbrke na tem področju,
               kajti citiram mnenje Zakonodajno-pravne službe: <q>»Prejeli smo določene amandmaje, ki
               so predvsem redakcijske narave. Nekatere naše redakcijske pripombe upoštevajo,
               nekaterih ne. Predvsem pa, kot je bilo že navedeno, ne upoštevajo naših težjih
               pripomb.«</q></p>
               <p>Kakšna naj bo torej popotnica Zakonu o vajeništvu v praksi, če se obrtniki s tem
               zakonom ne strinjajo, pravna stroka v Državnem zboru pa je rekla, da ima zakon
               ogromno pomanjkljivosti? Na nekatere pomanjkljivosti smo opozarjali tudi v Poslanski
               skupini SDS. Tako pri prvem branju predvsem pa na seji matičnega delovnega telesa smo
               skušali koalicijskim poslancem in pa vladnim predstavnikom dopovedati, da si vzemimo
               še kakšen mesec ali dva časa, da naredimo nek vsaj realno izvedljiv zakon, kajti
               ministrica je na sami seji ob vloženem vetu rekla, citiram: <q>»Rabimo zakon, ki je
               izvedljiv, ki spoštuje pravne norme in ki uvaja sistemske in dolgoročne umestitve
               vajeništva.«</q></p>
               <p>Spoštovani! Pred nami je zakon, ki ni izvedljiv, ki ne spoštuje vseh pravnih norm, ki
               odstopa od sistemskih rešitev in očitno prinaša le kratkoročni piar projekt in ne
               dolgoročne umestitve vajeništva v slovenski pravni, predvsem pa v realni sektor. In
               tukaj je še ogromno drugih problemov, ki jih ta zakon prinaša in ne odnaša, kot bi
               pričakovali. Problematika, da se ta zakon nanaša na brezposelne in odrasle <gap n="…"/> Skratka,
               šlo bo le za piar, da se bo zmanjšalo število brezposelnih v evidencah ene
               ministrice, dijaki pa ne bodo nič na boljšem, kot so bili do zdaj. Ta program bo
               namenjen le nekim šolam v pilotskih projektih, ki bodo izbrane verjetno po političnem
               ključu, da bo izbrani piar vlade Mira Cerarja pred naslednjimi državnozborskimi
               volitvami delal.</p>
               <p>Skratka, za veto in proti zakonu. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospa
               Marjana Kotnik Poropat.</p>
            </sp>
            <sp who="SDZ7:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani predsednik. Spoštovana ministrica, sodelavka, spoštovani
               vsi poslanke in poslanci!</p>
               <p>Odločitev Državnega sveta, ki je na svoji 28. izredni seji dne 26. aprila 2017 ob
               obravnavi Zakona o vajeništvu sprejel zahtevo, da Državni zbor Republike Slovenije
               ponovno odloča o Zakonu o vajeništvu, nas je v Poslanski skupini Demokratične stranke
               upokojencev Slovenije nekoliko začudila. Je pa po drugi strani zahteva Državnega
               sveta pričakovana, saj koncept zakona ne sledi težnjam delodajalcev, ki so usmerjene
               skozi oči kapitalističnih pogledov.</p>
               <p>V Poslanski skupini Desus smo razočarani, da naše gospodarstvo ne premore volje iti
               po poti skupnega dobra. Da kljub ponovnemu gospodarskemu razcvetu, ko je to
               gospodarstvo sposobno ustvariti 3,2 milijardi čistega neto dobička, nasprotuje
               vlaganju v dodano vrednost svojih bodočih zaposlenih, je za poslanke in poslance
               nerazumljivo. Ob vsem tem bodo v času pilotnega projekta delodajalci deležni izdatne
               finančne pomoči tako s strani države kot tudi evropskih sredstev, da krijejo stroške,
               povezane z vajeništvom.</p>
               <p>Mi v Poslanski skupini Desus to tako imenovano prehodno pilotno obdobje vidimo kot
               možnost, da se vajeništvo sploh prime ter možnost, da se vse morebitne ugotovljene
               pomanjkljivosti odpravijo. Nenazadnje delodajalci s pomočjo Državnega sveta oporekajo
               nagradi za vajenca, ki je mimogrede povedano v primerjavi s tistim, kar daje nemški
               sistem, bistveno bistveno manjša. Vajeniška oblika izobraževanja, ki jo uzakonja
               danes izpodbijani zakon, po naši oceni pomeni veliko pomoč gospodarstvu, saj prinaša
               visoko dodano vrednost, ki jo vidimo prav v tem, da bo takšna oblika izobraževanja
               dala točno tako usposobljenega človeka, kot ga bo oblikoval delodajalec sam in
               kakršnega v svojem delovnem procesu tudi potrebuje. In če gospodarstvo misli, da tega
               ne potrebuje, tudi prav. Pač ne bo uporabilo te možnosti, ki jo država ponuja in ki
               je leta in leta po ukinitvi bila tako želena.</p>
               <p>V Poslanski skupini Desus smo prepričani, da je vajeništvo lahko velik doprinos
               gospodarstvu in hkrati tudi mladim, ki bodo pri mentorjih dobili vsa potrebna
               praktična znanja in veščine, torej vso potrebno kvalifikacijsko sposobnost, da lahko
               v trenutku ko končajo izobraževanje, vstopijo samostojno v delovni proces. Prav to je
               tudi ena od točk, ki jo delodajalci radi izpostavljajo. Konstantno je namreč slišati,
               da mladi nimajo dovolj oziroma primernih praktičnih znanj, da morajo mlade, ko se pri
               njih zaposlijo, šele učiti. Danes pa delodajalci to možnost zavračajo. Prav tako niso
               pripravljeni priučiti oziroma prekvalificirati svojih že zaposlenih ljudi in prav
               tako nočejo slišati za usposabljanje brezposelnih. Po eni strani želijo visoko
               fleksibilnost delovne sile, po drugi strani pa niso pripravljeni prispevati nič k
               pomenu vseživljenjskega učenja, ki pa je v današnjem času praktično že nuja.</p>
               <p>V Poslanski skupini Desus stojimo na stališču, da je pot predlaganega vajeništva
               prava, saj skozi vidik delovnopravne zakonodaje ščiti vajence, in menimo, da ta
               oblika izobraževanja, ki jo da jeta zakon, ne bo še ena od možnosti za že tako ali
               tako visoko prekarnost dela v naši državi.</p>
               <p>S strani Poslanske skupine Desus tako napovedujem ponovno popolno podporo vajeništvu,
               kot ga določa sicer že sprejet zakon. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo. Lep pozdrav vsem tudi v imenu Poslanske skupine Socialnih
               demokratov!</p>
               <p>Pri ponovnem odločanju o Zakonu o vajeništvu želim v uvodu poudariti, da tudi ta
               zakon ne uvaja obveznega vajeništva, ampak je vključitev v vajeništvu neobvezno,
               torej ni obvezno ne za delodajalce ne za dijake. Kajti vključeni bodo samo tisti
               delodajalci, ki bodo imeli prosta vajeniška delovna mesta in bodo izpolnjevali vse
               zahtevane pogoje. Torej, kljub zakonu bomo po vsej verjetnosti še daleč od popolne
               uvedbe vajeništva v Sloveniji. Tudi razprava ob vetu Državnega sveta na matičnem
               delovnem telesu je pokazala, da bo odločilno vplivala na to, ali bo pilotni projekt
               prešel v trajnejšo obliko usposabljanja, predvsem privlačnost poklicev, za katere se
               bodo vajenci usposabljali. Pri tem želimo posebej opozoriti tudi na dejstvo, da
               deregulacija poklicev v Sloveniji, ki je bila že večkrat, tudi v tem mandatu
               zahtevana s strani gospodarstva, zagotovo ne pripomore k temu, da bomo aktivneje
               pripravljali ljudi za delovna mesta in da bodo čim bolje usposobljeni, tudi skozi
               proces vajeništva. In pri tem želimo izpostaviti predvsem dejstvo, da plačilna raven
               ravno tako ni tista, ki bi seveda privabila številne mlade v odločitev, da se
               odločijo za ta poklic ali za konkreten poklic in da se v vključijo tudi v pilotno
               izvajanje vajeniškega sistema. Pri tem pa, ker gre za neobvezno obliko izvajanja
               vajeništva, opozarjamo tudi na problem, ki zna nastati v praksi zaradi neenakomerne
               regionalne pokritosti vajeništva. In zato predvsem pričakujemo, da bo pristojno
               ministrstvo v nadaljevanju poskušalo zagotoviti ustrezno dostopnost do vajeništva
               tako, da se bodo tisti, ki si to želijo, v največji meri usposabljali prav doma
               oziroma blizu svojega doma oziroma bivanja, s čimer se seveda tudi bistveno zmanjšajo
               stroški zaradi potovanja ali morebiti celo bivanja v drugih krajih. Sicer pa vidimo
               najpomembnejši razlog za to, da bomo ta zakon podprli, prav v tem da bo predvsem
               višji nivo delavskih pravic in predvsem tudi pošteno plačilo za pošteno opravljeno
               delo najboljši promotor mladim za vključitev v poklicno izobraževanje in s tem tudi v
               vajeništvo. To je tudi tisti najosnovnejši razlog, da bomo Zakon o vajeništvu ponovno
               podprli. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo Miha Kordiš.</p>
            </sp>
            <sp who="SDZ7:KordišMiha">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči.</p>
               <p>Vladna koalicija predlagani zakon predstavlja kot recept za zmanjšanje brezposelnosti
               med mladimi. Ampak v praksi ta zakon ne zagotavlja novih delovnih mest. Uvaja samo
               novo obliko prekarnosti, zato bomo socialisti tudi tokrat glasovali proti. V
               nasprotju s predstavniki delodajalcev v Državnem svetu vemo, da za brezposelnost ni
               kriv sistem poklicnega izobraževanja. Brezposelnost je posledica krize, h kateri so
               odločilno prispevali prav gospodarstveniki. Majhno število novih zaposlitev je
               predvsem posledica njihove nesposobnosti, da bi organizirali in tržili proizvodnjo z
               višjo dodano vrednostjo. Naši kadri se recimo brez težav zaposlujejo v Nemčiji ali v
               Avstriji in tam veljajo za dobre delavce. Kadri naših tehničnih šol ne zaostajajo za
               sodelavci, ki so se izobraževali po modelu vajeništva. Problem torej ni v šolah.
               Problem je v menedžmentu, ki tega kadra ne zna bolje uporabiti v Sloveniji. In težava
               je v političnem razredu, ki z dopuščanjem prekarnosti, socialnega dumpinga,
               neplačevanja socialnih prispevkov in drugih vrst nezakonitega izkoriščanja blokira
               razvoj industrijskega sektorja in gospodarstva nasploh. Naš sistem poklicnega
               izobraževanja, se pravi, še zdaleč ni tako slab, da bi ga bilo treba čez noč
               zamenjati z nekimi sistemom, ki je bil ukinjen pred dobrimi desetimi leti.</p>
               <p>Pravi razlogi za to, da Vlada forsira vajeništvo, so torej drugje. Po eni strani je
               jasno, da Vlada ni sposobna oziroma ni pripravljena upravičiti porabe evropskih
               sredstev znotraj obstoječega sistema poklicnih šol. Nasploh ta vlada za vsak
               posamični projekt, če pogledamo samo Magno Steyr, pa o drugem tiru je prej tekla
               beseda, spreminja sistem in izumlja toplo vodo. Po drugi strani Vlada popušča
               pridobitniškim interesom delodajalskih organizacij. Namesto da bi dobili praktično
               dopolnilo poklicnega izobraževanja, kar naj bi vajeništvo v osnovi bilo, bo koalicija
               uzakonila novo kategorijo prekarnega dela. To se kaže v vseh bistvenih točkah tega
               zakona, če se sedajle omejim samo na bistvene.</p>
               <p>Po izračunu ŠOS bo povprečni vajenec prejel samo dobrih 100 evrov na mesec. Socialne
               prispevke zanj bo namesto delodajalca pokril proračun. Po končanem vajeništvu
               delodajalcu vajenca ne bo treba zaposliti. Se pravi, zakaj bi neka firma zaposlovala
               nove delavce, če pa lahko veriži vajence in na ta način pride do tričetrt zastonjske
               delovne sile? Vajenec v tretjem letniku zagotovo lahko opravlja večino preprostih del
               in je neprimerno cenejši celo od agencijskega delavca. Da vajeništvo ni samo
               praktični pouk ampak nova oblika dela izhaja tudi iz dejstva, da status vajenca ni
               omejen samo na dijake. Po novem bo lahko delodajalec kot vajenca angažiral celo
               lastnega zaposlenega oziroma jih bo v obliki vajenca posredoval drugim delodajalcem.
               Ali je Vlada izračunala, koliko normalnih, varnih, rednih delovnih mest bomo izgubili
               zaradi njihove slabe variante vajeništva?</p>
               <p>Človek še nekako razume delodajalce, ki hočejo na vsak način maksimirati svoj profit
               tudi na ta način, da bi vajenci delali ob nedeljah in praznikih, da se upirajo
               plačevanju terenskih dodatkov in podobnega. Težko pa razumem da Vlada, ki si menda
               prizadeva za dostojno delo in odpravo segmentacije trga dela, uvaja novo kategorijo
               prekarne zaposlitve. Kot da nimamo že preveč prisilnih espejev in nezakonitih
               agencij. In tudi ko ste subvencionirali samozaposlitve in ko ste spodbujali
               outsourcing, ste govorili o varovalkah proti zlorabam, pa vidimo, kam smo prišli. In
               bojim se, da bo imel ta Zakon o vajeništvu enak učinek. Uzakonjen socialni dumping,
               ki ne bo prizadel samo vajencev, ampak bo znižal standard vseh zaposlitev. In pri tem
               nam ne bo čisto nič pomagalo, če bomo imeli najboljše tehnične kadre na svetu, ker
               bodo itak zaradi vsesplošne prekarizacije in zanič plač ob prvi priložnosti zbežali v
               tujino. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, spoštovani gospod predsednik. Spoštovana gospa ministrica, drage kolegice
               in kolegi!</p>
               <p>Namesto uvoda dovolite, da vsem nam postavim eno vprašanje glede na to, da danes
               praznujemo 28. letnico Majniške deklaracije. Tukaj v neposredni bližini jo je prebral
               pesnik Tone Pavček. In vprašanje se glasi: Kaj bi danes rekel pesnik Tone Pavček, ko
               bi slišal mnenje oziroma stališče ene od koalicijskih poslanskih skupin, ki se je
               glasilo med drugim tudi takole: <q>»Če gospodarstvo tega zakona ne potrebuje, tudi
               prav.«</q>?</p>
               <p>V temeljnem programu Nove Slovenije – krščanskih demokratov smo napisali, da je v
               izobraževanju potrebno tesnejše povezovanje teorije in prakse, še posebej v
               srednješolskem strokovnem in poklicnem ter na visokošolski ravni. Strokovno poklicno
               in srednje šolstvo ima pomembno vlogo pri razvoju kadrov za razvoj občin, regij in
               države. Zavzemamo se za doseganje višjih ravni znanja. Kljub splošni načelni podpori
               prej naštetemu pa je trenutno slovensko strokovno in poklicno izobraževanje še daleč
               od teh ciljev. Ta zakon smo težko pričakovali, še posebej pa ga je težko pričakovalo
               slovensko gospodarstvo. Od gospodarstvenikov velikokrat slišimo, da vedno bolj
               primanjkuje strokovno ustrezno usposobljenega strokovnega kadra, zato smo poslanci
               Nove Slovenije ta zakon v prvem branju tudi podprli, seveda z jasno izraženim
               pričakovanjem, da ga bomo v drugi obravnavi dodelali, izboljšali, odpravili
               pomanjkljivosti in nelogičnosti. Nova Slovenije je tekom obravnave vložila vrsto
               amandmajev, ki so bili smiselni, žal pa je bil sprejet le eden. Zato odkrito povemo,
               da mi tega zakona tudi sedaj pri ponovnem odločanju ne moremo podpreti. Zakon o
               vajeništvu bo dober in koristen šele takrat, ko bomo v celoti lahko uresničevali
               oziroma ko bo upoštevan na eni strani interes dijakov in na drugi strani interes
               delodajalcev oziroma tistih, ki bodo želeli mlade na tak način usposabljati.</p>
               <p>Ob razpravi, ki smo jo imeli najprej na pristojnem odboru, nato pa še na plenarnem
               zasedanju, imam občutek, da smo pravzaprav pozabili, kakšen je cilj tega zakona. Kaj
               bi torej moral biti cilj tega zakona? Da dobimo na koncu izobraževanja dobro
               usposobljenega mladeniča ali mladenko, ki bo strokovno usposobljen, ki bo imel
               odlična znanja, ki bo imel tudi delovne navade, ki bo odgovoren ter na koncu tudi
               zaposljiv. Tisti, ki bo dijaka usposabljal, si bo še kako prizadeval, da ga bo
               obdržal, če bo videl, da je ta mladenič ali mladenka dober pri svojem delu. Nekateri
               so v razpravi govorili predvsem o tem, kako bo vajenec izkoriščan, kako bo ubog.
               Zakon daje sindikatom premočno vlogo in moč v tem modelu vajeništva. Prav je, da
               vajenec dobi nagrado, ampak si jo mora tudi s pridnim delom zaslužiti. Zato nas je v
               Novi Sloveniji zmotilo dejstvo, da ima lahko vajenec celo plačano bolniško
               nadomestilo, ki ga seveda plača delodajalec. Vajeništvo ni isto kot biti zaposlen.
               Temu ugovarjajo tudi delodajalci oziroma njihove zbornice. Morda pa lahko od te
               koalicije tudi pričakujemo bolniško nadomestilo za, na primer, dijaka splošne
               gimnazije. V zakonu je po našem mnenju preveč nepreglednosti oziroma mešanja
               statusov. Če govorimo o vajeništvu, naj bo to vajeništvo in ni treba, da v te zakon
               vrivamo še brezposelne osebe. Te so ponavadi odrasle osebe, ki se naj izobražujejo
               pod drugačnimi pogoji. Tukaj gre za vajeniški sistem, torej za izobraževanje
               dijakov.</p>
               <p>Na podlagi terenskih obiskov, ki jih izvaja Nova Slovenija – v zadnjih dobrih petih
               letih teh terenskih obiskov je bilo čez 40 in smo v tem času obiskali čez 200
               gospodarskih subjektov, mikro, malih, srednje velikih podjetij –, lahko kompetentno
               rečemo, da poznamo, kaj potrebuje slovensko gospodarstvo in kaj bi politika morala
               narediti, predvsem zakonodajna veja oblasti, da bi ljudje več zaposlovali.
               Ocenjujemo, da ta zakon k temu ne bo pripomogel, ampak bo, nasprotno, podjetnike še
               bolj obremenil. Zaradi tega, kot že rečeno, pri ponovnem odločanju Zakona o
               vajeništvu ne moremo podpreti.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin in prehajamo na ponovno
               odločanje o navedenem zakonu.</p>
               <p>Ob tem vas želim opozoriti, da mora pri ponovnem odločanju skladno z drugim odstavkom
               91. člena Ustave Republike Slovenije za sprejet navedenega zakona glasovati večina
               poslancev zbora, to je 46 ali več.</p>
               <p>Glasujemo. Navzočih je 78 poslank in poslancev, za je glasovalo 56, proti pa 19.</p>
               <p><stage type="vote-ayes">(Za je glasovalo 56.)</stage> <stage type="vote-noes">(Proti 19.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>1. TOČKO DNEVNEGA REDA, TO JE NA OBRAVNAVO PREDLOGA PRIPOROČILA V
                  ZVEZI S PROBLEMATIKO ADMINISTRATIVNIH BREMEN DRŽAVLJANOV, KMETOV IN PODJETNIKOV
                  TER KONSTANTNEGA POSLABŠEVANJA POSLOVNEGA OKOLJA V SLOVENIJI</title>
               </p>
               <p>Predlog priporočila je v obravnavo zboru predložila skupina 23 poslank in poslancev s
               prvopodpisanim gospodom Jožetom Tankom. V zvezi s tem predlogom priporočila je
               skupina 19 poslank in poslancev s prvopodpisanim gospodom Jožetom Tankom zahtevala,
               da Državni zbor opravi splošno razpravo.</p>
               <p>Za dopolnilno obrazložitev predloga priporočila dajem besedo predstavniku
               predlagatelja, gospodu Janezu Janši.</p>
            </sp>
            <sp who="SDZ7:JanšaJanez">

               <speaker>JANEZ (IVAN) JANŠA (PS SDS):</speaker>

               <p>Spoštovani!</p>
               <p>Pretirana birokratizacija je eden od ključnih problemov, ki v Sloveniji zavirajo
               hitrejši razvoj in drastično vplivajo na blaginjo državljank in državljanov. Že
               tisočletja, odkar se je rodila sodobna civilizacija, je znano, da držijo naslednji
               pregovori: Več je predpisov, manj je svobode za državljane. Več je predpisov, večja
               je moč birokracije. Več je predpisov, večja je korupcija. Več je predpisov, manjša je
               pravna varnost državljanov. Na vseh pravnih univerzah sveta se prava učijo tudi ob
               seznanjanju s temi okviri. Pa poglejmo najprej statistiko, ta je strašljiva. Kolikor
               smo uspeli preveriti, smo lahko ugotovili, da je Slovenija absolutno – pa tudi
               relativno glede na število prebivalcev – država z daleč največ predpisi na državni
               ravni. V Sloveniji imamo en predpis na državni ravni na 200 prebivalcev. V številkah
               to pomeni, da imamo trenutno verjetno že nekaj več, ker je Vlada imela prej vmes
               nekaj sej, ampak tam v začetku aprila tega leta smo imeli v Sloveniji 834 veljavnih
               zakonov in 19 tisoč 167 podzakonskih aktov na državni ravni, skupaj več kot 20 tisoč
               v državi z 2 milijonoma prebivalcev. Mogoče bo kdo rekel, kaj pa je tukaj
               nenavadnega. No pa poglejmo, koliko predpisov smo imeli, ko se je Slovenija
               osamosvojila in ko smo že imeli pod streho v tem domu demokracije tudi aktualno
               slovensko Ustavo, konec leta '91. Takrat smo imeli 357 zakonov in 872 podzakonskih
               aktov na državni ravni. Število predpisov na državni ravni se je v tej dobri četrtini
               stoletja podvajseterilo, podvajseterilo! Samo za področje kmetijstva mislim, da
               trenutno velja več kot 4 tisoč predpisov na državni ravni. Povejte mi, kdo se lahko v
               tej birokratski džungli lahko znajde?</p>
               <p>Pa boste rekli, dobro, Slovenija je leta 1991 šele nastala, potem je bila konec leta
               sprejeta nova ustava, treba je bilo zaokrožiti pravni sistem. Pa poglejmo leto, ko
               smo pravni sistem že zaokrožili. To je leto 1994. Takrat smo imeli 475 zakonov pa 2
               tisoč 888 podzakonskih aktov. Skupaj manj kot 3 tisoč 500. Pa je država
               funkcionirala, imeli smo vse svoje institucije in tako dalje. Pa bo potem mogoče kdo
               rekel, tudi Vlada je pisala to v svojem odgovoru, <q>»veliko predpisov je bilo treba
               sprejeti, ko smo šli v Evropsko unijo«</q>. V času vstopanja v Evropsko unijo in nekaj
               let kasneje, ko se je tudi ta pravno-evropski korpus zaokroževal, je bilo mogoče
               potrebnih na novo skupaj kakšnih 300, 400 predpisov, vse ostalo je pa, bom rekel,
               domača produkcija za domače potrebe. Pa poglejmo zdaj posledice tega.</p>
               <p>V času, ko je število predpisov najbolj naraščalo, je Slovenija v relativnem razvoju
               najbolj zaostajala za primerljivimi državami. Poglejmo, kako je srednja Evropa v tem
               času dosegala ali pa skušala dosegati evropsko povprečje. Slovaška je bila leta 2008
               na 71 % povprečnega bruto domačega proizvoda v Evropski uniji na prebivalca, leta
               2015, za kar so zadnji celoviti podatki, pa je bila na 77 %. Se pravi, v tem času so
               napredovali za 6 odstotnih točk. Poljska je prišla iz 54 na 69 %. Najhitrejši razvoj
               – Madžarska iz 63 % na 68 %, Litva iz 63 % na 74%, Latvija iz 60 % na 64 %, Estonija
               iz 68 % na 74 %, Češka iz 81% na 85 %, mi pa smo padli iz 89 na 83 %. Ne samo zaradi
               tega, ampak v teh besedah – pretirana birokratizacija – je vsebovano marsikaj ali pa
               večina teh vzrokov. Lahko pogledamo tudi uvrstitev Slovenije na lestvici globalne
               konkurenčnosti. Tukaj smo z 42. mesta leta 2008 padli na 59. mesto leta 2015.</p>
               <p>Mislim, da niti v dvorani niti v tej državi ni človeka pri zdravi pameti, ki bi
               podprl trditev, da je število predpisov, ki v tem trenutku veljajo v Sloveniji, nekaj
               normalnega. Da je treba praktično zdaj že za vsakega prebivalca sprejeti svoj
               predpis. Ne krivimo aktualne vlade kot izključnega krivca za to. Govorimo o nekem
               stanju, ki se je z redkimi izjemami kontinuirano slabšalo in zdaj smo prišli v stanje
               ali pa do številke, ki je alarmantna. 20 tisoč predpisov na državni ravni. Zakonov in
               podzakonskih aktov. Celotna Pravna fakulteta ljubljanske univerze dvomim, se v
               plenumu znajde v tem pravnem kaosu. In potem so posledice. O teh kasneje, ker zdaj ni
               časa.</p>
               <p>Kaj storiti v tej situaciji, da se stanje izboljša? Prvi ukrep za to, da se pretirana
               birokratizacija zmanjša, je seveda debirokratizacija. Različne vlade so sprejemale
               različne antibirokratske programe v tem času. Z eno izjemo so ti programi rodili še
               več ukrepov v smislu večjega števila predpisov, večjega števila institucij, ki so
               bile v tem času ustanovljene, delovnih teles, ki so se ustanovila za to, da bi se
               birokracija zmanjšala. In na koncu, kot kaže ta statistika, tudi večjega števila
               predpisov. Predpisi so potrebni, administracija je potrebna za normalno
               funkcioniranje države, vendar so tukaj neke meje, so omejitve in so primerjave z
               drugimi državami in z drugimi urejenimi civilizacijami, na podlagi katerih se ta
               razumna meja lahko določi. In kot že rečeno, ni države na svetu, ki bi imela na
               vsakih 200 prebivalcev svoj zakon ali podzakonski predpis. Take gostote ni
               nikjer.</p>
               <p>Nujen je program, ki bo terjal, da se vedno ko se sprejema nov predpis, nekaj
               prejšnjih združi, ukine, kakorkoli, najmanj dva za enega. Nujen je program, ki bo
               zmanjšal število administrativnih institucij, delovnih teles in vsega ostalega.
               Mislim, da je nujna decentralizacija. Nujen je prenos pristojnosti in financiranja
               teh pristojnosti z državne ravni na pokrajinsko in občinsko raven. Kompleten paket
               tega prenosa je pripravljen, vendar leži v vladnih predalih zdaj že deseto leto.</p>
               <p>V času priprav na to sejo in priprave tega gradiva, ki ga danes obravnavamo, smo
               imeli pogovore z Obrtno-podjetniško zbornico, z Gospodarsko zbornico, s Kmetijsko
               gozdarsko zbornico. V tem gradivu je tudi veliko njihovih zahtev, ki jih zadnja leta
               ponavljajo in so v glavnem neuslišane. Vrsta predlogov je prišla s strani teh zbornic
               v zadnjem času, v zadnjih letih, v letih tega mandata, zelo malo ali praktično
               minimalen del teh predlogov pa je bil resno obravnavan, kaj šele uresničen.</p>
               <p>Kakšen je odnos do teh predlogov, je zelo ilustrativno pokazala razprava pri prejšnji
               točki, ko se je obravnaval ta Zakon o vajeništvu. Ko je ena od predstavnic vladnih
               strank rekla: <q>»Smatramo, da je ta zakon zelo dober za gospodarstvo. Če se
               gospodarstvo s tem ne strinja, potem bog pomagaj.«</q> Kaj ko bi enkrat prisluhnili
               tistim, ki predstavljajo to gospodarstvo, kmetijstvo, obrtništvo in mogoče kaj od
               tega kar oni predlagajo, tudi spravili v življenje? Če se že tukaj v tem hramu
               demokracije, kjer so izvoljeni predstavniki ljudstva, nekomu zareče v tem smislu,
               češ, mi že vemo, kaj je prav za vas, če se vi s tem ne strinjate, se lahko slikate,
               predstavljajte si šele odnos administracije oziroma birokracije, ko gre za konkretne
               postopke, do teh subjektov. Dvomim, da so boljši ob takih zgledih.</p>
               <p>V tem gradivu smo navedli vrsto priporočil Vladi, vrsto predlogov, zelo konkretno.
               Kasneje v razpravi bodo z naše strani tudi bolj natančno ti predlogi predstavljeni.
               Prvo kar je potrebno, je to, da se dosledno zahteva od administracije, da spoštuje
               pravilo, da se od državljanov in tudi od gospodarskih subjektov iste stvari ne
               zahteva ponovno ali pa dvakrat. Mi smo to pravilo uvedli že leta 2006, pa so ga potem
               naslednje vlade skenslale in zdaj se ponovno pri mnogih stvareh ista stvar zahteva
               ponovno. Drugo leto, isti podatki ampak treba je to vse še enkrat pošiljati in tako
               dalje.</p>
               <p>Mogoče še par ukrepov, pri katerih ni nič treba narediti, samo ukiniti predpise.
               Recimo: davčne blagajne, vrednotnice, treba je razširiti možnosti za pavšalno
               obdavčitev, ki bo marsikaj rešila, uvesti in spoštovati obvezni rok za odgovor – če
               državljan zamudi rok za eno sekundo, njegova vloga propade. Imamo pa vrsto
               institucij, ki pravijo, da nimajo nobenega roka. Uvedba elektronskih vinjet, ukinitev
               teh gozdarskih prevoznic, ena položnica za sorodne izdatke pri avtorskih pravicah
               recimo in tako naprej.</p>
               <p>In seveda ključno priporočilo Vladi je, da začne delovati v tej smeri, ker če Vlada
               ne deluje v tej smeri, birokracija sama ne bo delovala v tej smeri, ampak bo delovala
               v nasprotni. Se pravi, več predpisov, več potrebe po več administriranja in več
               zaposlenih v administraciji. In več zaposlenih bo spet rodilo več predpisov in potem
               pridemo iz tisoč leta 1991 na 20 tisoč v letu 2017 in ljudje in podjetja se v tem
               dušijo.</p>
               <p>In če vlada ne deluje proti tej stihiji, potem se ji zgodi to, kar se je zgodilo tudi
               aktualni vladi v teh odgovorih, ki smo jih dobili; z izjemo parih konkretnih in
               korektnih pojasnil je večina teh odgovorov, ki jih je seveda pisala administracija,
               napisanih v tem smislu, zakaj se nekaj ne da. In najbolj pogost argument v tem
               smislu, zakaj se nekaj ne da, je to, da so napisali, da se nekaj ne da, ker je tako
               določeno v nekem zakonu. Se pravi v nečem, kar se da seveda spremeniti. Ampak če ni
               tega vodila s strani Vlade, potem ne pričakovati od same administracije, da bo
               delovala proti sebi. Tako da ključno priporočilo Vladi je, da se tega zave.</p>
               <p>Bolj konkretno pa kasneje, ko bomo slišali tudi stališča poslanskih skupin. Hvala
               lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlog priporočila je na 48. nujni seji 5. maja 2017 obravnaval Odbor za
               gospodarstvo kot matično delovno telo. Ker po končani razpravi odbor točk predloga
               priporočila ni sprejel, je bila obravnava predloga priporočila na seji delovnega
               telesa končana.</p>
               <p>Za predstavitev poročila odbora dajem besedo podpredsedniku gospodu Marku Ferlugi.
               Izvolite.</p>
            </sp>
            <sp who="SDZ7:FerlugaMarko">

               <speaker>MARKO FERLUGA (PS SMC):</speaker>

               <p>Hvala za besedo. Pozdrav predstavnikom Vlade!</p>
               <p>Odbor za gospodarstvo je na 48. nujni seji 5. 5. kot matično delovno telo obravnaval
               predlog priporočila, ki ga je v Državni zbor v obravnavo predložila skupina poslank
               in poslancev s prvopodpisanim gospodom Tankom z zahtevo sklica.</p>
               <p>Odboru je bilo poleg predloga priporočila predloženo naslednje gradivo: mnenje
               Zakonodajno-pravne službe z dne 3. 5., mnenje Vlade z dne 5. 5. K predlogu
               priporočila je bil vložen amandma Poslanske skupine NSi k točki 5 oziroma na novo
               točko 5.</p>
               <p>Na seji odbora so bili prisotni tudi predstavniki Vlade, predstavniki
               Obrtno-podjetniške zbornice, Kmetijsko gozdarske zbornice in seveda
               Zakonodajno-pravne službe.</p>
               <p>Uvodno dopolnilo obrazložitve k predlogu priporočila je v imenu predlagatelja podala
               poslanka gospa Šimenko, ki je predstavila vsebino predloga priporočila ter
               predstavila problematiko administrativnih bremen. Menila je, da je administrativnih
               bremen preveč in da to velja za vsa našteta področja, zato pričakuje od Vlade, da se
               opredeli do vseh predlogov iz priporočila ter da pripravi akcijski načrt, kako bo
               administrativne ovire na različnih področjih odpravila, saj le-te vplivajo tudi na
               konkurenčnost gospodarstva.</p>
               <p>Predstavnica Zakonodajno-pravne službe je iz pisnega mnenja izpostavila predvsem
               potrebo po redigiranju končnega besedila, saj je treba dodati preambulo. Omenila je,
               da je treba odpraviti notranje neskladje predlaganih rešitev ter povedala, da poziv
               Vladi, naj deluje v skladu z ustavo, ni potreben, saj to izhaja že iz same
               ustave.</p>
               <p>V uvodni predstavitvi so posamezni predstavniki različnih ministrstev predstavili
               ključne zadeve iz svojih pristojnosti ter navedli podatke o izvedenih ukrepih.
               Uvodoma sta svoje poglede na odpravo administrativnih ovir podala tudi predstavnika
               Kmetijsko gozdarske zbornice in Obrtno-podjetniške zbornice ter izpostavila
               problematiko ter specifike s področij, ki jih predstavljata. Večina njunih predlogov
               je bila zajeta v predlaganem priporočilu.</p>
               <p>V sami razpravi je bila izpostavljena problematika glede odprave administrativnih
               ovir na vseh omenjenih področjih, in sicer je bilo izpostavljeno posredovanje istih
               podatkov različnim institucijam. Opozorjeno je bilo na majhnost slovenskih kmetij in
               na neenakomeren razvoj po različnih regijah Slovenije. Glede obdavčitve dela je bilo
               opozorjeno predvsem na veliko davčno obremenitev razvojnega kadra ter problematiko
               pridobivanja različnih dovoljenj, na dolgo reševanje različnih problemov, predvsem na
               področju kmetijstva. Izpostavljeni pa so bili trije ključni izzivi Slovenije za
               prihodnjih 10 let, ki so: slabo poslovno okolje, ki ne omogočajo število tujih
               investicij, visok javni dolg, ker so letne obrestne mere več kot 1 milijardo evrov,
               ter negativni demografski trendi, ki zahtevajo določene reforme na področju
               zdravstva, pokojnin in socialnega sistema. Nasprotno so nekateri članice in člani
               menili, da je Vlada podala dobre in izčrpne odgovore ter da so očitki glede
               administrativnih ovir preveč splošni, nekonsistentni, da bi bili z njimi še povečali
               število predpisov in ne obratno. Zavzeli so se za sprejemanje dobrih zakonskih
               rešitev in zato tudi ne podpirajo sprejema predloga priporočila. Menili so, da je
               Vlada izvedla vrsto ukrepov ter izboljšala poslovno okolje, saj to kažejo tudi
               ekonomski kazalci in nenazadnje tudi tuje investicije. Ob tem so izpostavili nekatere
               primere dobre prakse za podjetnike, kot je na primer točka e-VEM.</p>
               <p>Ob obravnavi se je odbor v skladu s 130. členom Poslovnika Državnega zbora opredelil
               do amandmaja Poslanske skupine Nove Slovenije – krščanskih demokratov k 5. točki in
               ga ni sprejel.</p>
               <p>Po razpravi je odbor v skladu s 128. členom Poslovnika Državnega zbora glasoval o
               vseh delih predloga akta in jih ni sprejel. Ker točke predloga priporočila na
               matičnem delovnem telesu niso bile sprejete, je na podlagi razlage drugega odstavka
               61. člena Poslovnika v povezavi z določbami, ki urejajo obravnavo na matičnem
               delovnem telesu Komisije za Poslovnik z dne 9. 12., obravnava predloga priporočila na
               matičnem delovnem telesu končana. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za uvodno obrazložitev dajem besedo predstavnici Vlade gospe Evi Štravs Podlogar,
               državni sekretarki na Ministrstvu za gospodarski razvoj in tehnologijo. Izvolite.</p>
            </sp>
            <sp who="SDZ7:ŠtravsPodlogarEva">

               <speaker>EVA ŠTRAVS PODLOGAR:</speaker>

               <p>Spoštovani podpredsednik Državnega zbora, spoštovani poslanke in poslanci, lepo
               pozdravljeni!</p>
               <p>Vlada Republike Slovenije je proučila Predlog priporočila v zvezi s problematiko
               administrativnih bremen državljanov, kmetov in podjetnikov ter konstantnega
               poslabševanja poslovnega okolja v Sloveniji, ki zajema predloge za odpravo bremen, s
               katerimi se po mnenju pripravljavcev gradiva in predlagateljev, to je skupine poslank
               in poslancev s prvopodpisanim Jožetom Tankom, srečujejo državljani, kmetje in
               podjetniki. Ker je Vlada zaznala, da je problematika, ki je izpostavljena v predlogu
               priporočila, zelo pomembna, je takoj urgentno pristopila k pripravi stališč, kljub
               temu da je imela na razpolago malo časa in da so nekateri predlagani ukrepi in
               priporočila iz predloga priporočila preveč splošni in se je bilo do njih težko
               opredeliti. Vlada se je opredelila do vseh priporočil oziroma predlogov za ukrepe iz
               predloga priporočil, razen do 4. Točke – do predloga za pripravo časovnice –, saj
               meni, da je iz normativnega delovnega programa Vlade, ki ga Vlada sprejme za vsako
               leto posebej in je objavljen na spletni strani Vlade, že razviden normativni plan
               dela in časovnica.</p>
               <p>V koalicijskem sporazumu o sodelovanju v vladi za mandatno obdobje 2014–2018 sta
               jasno začrtana programska vizija in izhodišča, katerim Vlada tudi sledi. Vlada deluje
               odgovorno in konstruktivno, podpira izvajanje aktivnosti za večanje mednarodne
               konkurenčnosti in gospodarske uspešnosti Slovenije ter podpira zmanjševanje
               administrativnih ovir na vseh področjih. Z namenom uresničitve teh začrtanih ciljev
               je Vlada v času od nastopa mandata pa do danes predlagala številne predloge zakonov
               in jih posredovala v sprejem Državnemu zboru. Nekateri predlagani zakoni in
               podzakonski akti so posledica uskladitve slovenskega pravnega reda s pravnim redom
               EU, nekatere zakone in podzakonske akte pa se je predlagalo z namenom poenostavitve
               in izboljšanja predpisov oziroma zaradi odprave anomalij in zmanjšanja
               administrativnih bremen. V predlogih zakonov, ki jih je Vlada predlagala v sprejem
               Državnemu zboru, so bili natančno obrazloženi razlogi za sprejem predlaganega zakona
               ter analitično opisani predlogi rešitev.</p>
               <p>Vlada se zaveda, kako pomembno je, da tako Vlada kot ministrstva vse predloge in
               pobude, ki jih prejme s strani gospodarstva in državljanov, preuči in se nanje
               odzove, bodisi z vključitvijo rešitev v predloge zakonov ali s posredovanjem mnenja.
               Poleg tega ministrstva posvečamo veliko pozornosti tudi sodelovanju javnosti v skladu
               z Resolucijo o normativni dejavnosti. Vlada se je tako že odzvala na pobudo
               predlagateljev in pripravljavcev predloga priporočila. Vsako resorno ministrstvo je
               temeljito preučilo problematiko svojega področja in pripravilo vsebinske in
               argumentirane opredelitve in stališča. V njih se zrcali dosedanje delo resornih
               ministrstev oziroma Vlade v celoti, opredeljene pa so tudi načrtovane nadaljnje
               aktivnosti. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Gospod Marko Ferluga bo predstavil
               stališče Poslanske skupine Stranke modernega centra.</p>
               <p>Izvolite.</p>
            </sp>
            <sp who="SDZ7:FerlugaMarko">

               <speaker>MARKO FERLUGA (PS SMC):</speaker>

               <p>Hvala še enkrat za besedo.</p>
               <p>Torej, zmanjšanje administrativnih ovir na vseh področjih s ciljem oblikovati
               prijazno, predvidljivo in stabilno poslovno okolje je za vse pomembno. S tem se
               mislim da vsi strinjamo. Vprašanje pa je, kako in na kakšen način. Vlada ima svoj
               način, opozicija ima svoj način. Da je samo ta vlada krivec za vse ovire in
               administrativna bremena? Ni. Da pa je sedaj vse narobe, tudi ne drži. Tudi same
               rožice niso, ampak v SMC smo napisali v koalicijskem sporazumu, ki smo ga podpisali z
               obema koalicijskima partnerjema, SD in Desusom, da se bomo borili proti tem
               administrativnim oviram. Zato ima Vlada tudi nabor ukrepov ter predlogov in, ne
               pozabimo, časovnico za sprejem, ki je jasno razvidna iz normativnega programa njenega
               dela. In kje smo danes? Mislim, da smo na dobri poti. Imamo spodbudne rezultate in
               zelo ugodne makroekonomske napovedi za gospodarstvo. Ni vse na Vladi, tudi v svetu so
               pozitivni trendi, to je jasno, ampak naj spomnimo na Umarjevo zelo spodbudno napoved
               glede krepitve gospodarske aktivnosti, pri čemer ključna dejavnika ostajata izvoz in
               potrošnja gospodinjstev.</p>
               <p>Okrevanje gospodarstva je torej vse bolj široko osnovano. Letos napovedujejo 3,6 %
               rast bruto domačega proizvoda in to je kar 0,7 odstotne točke več od jesenske
               napovedi. Vlada dr. Cerarja privablja tudi tuje investicije. Spomnimo na Yaskawo, na
               Magno Steyr in so še druge. Sama vrednost tujih neposrednih investicij ali TNI v letu
               2015 je znašala 11,5 milijarde evrov oziroma 13 % več kot v letu 2014. Hitreje in
               opazno se v primerjavi s preteklimi leti izboljšujejo tudi razmere na trgu dela. Po
               izboljšanju zaposlitvenih možnosti na letni ravni je Sloveniji napovedana 27 % neto
               rast zaposlovanja.</p>
               <p>Imamo torej spodbudne trenutne razmere in napovedi, ampak to ne pomeni, da ni
               prostora za izboljšave. Poslanci SMC se od začetka zavzemamo za izboljšave poslovnega
               okolja tako z vidika enostavnosti, predvidljivosti, transparentnosti, kar bo povečalo
               tudi zaupanje vlagateljev in seveda potrošnikov. SMC se zavzema za moderno poslovno
               okolje, za katero potrebujemo stabilno zakonodajo, in jasno okolje, v katerem živimo,
               pomembno pa je tudi samo davčno okolje. Ob tem je brez dvoma treba poudariti, da je
               zelo pomembna kontinuiteta poslovnega okolja, tako da lahko vsakdo računa na določena
               pravila, ne pa da se ta spreminjajo iz danes na jutri.</p>
               <p>V odgovoru na priporočila SDS so natančno navedeni številni ukrepi s strani Vlade in
               nekaj mi dovolite, da jih tudi naštejemo. Se pravi, s 1. junijem 2016 so s tako
               imenovanim MSP testom poskrbeli za sistemsko preprečitev nastanka novih
               administrativnih bremen. Z njimi merimo vpliv vseh novonastalih zakonodaj na predloge
               gospodarstva, posebej na mala in srednje velika podjetja. Uvedena je tudi obvezna
               uporaba ocene učinkov predpisov na gospodarstvo prek vzpostavljene aplikacije, in
               sicer za vsak zakon v rednem postopku sprejemanja. Nadgrajena je spletna točka e-VEM,
               potem nadaljuje se projekt reguliranja poklicev. Zaradi problematike pridobivanja
               okoljskih in gradbenih dovoljenj se pripravlja prenova prostorske in gradbene
               zakonodaje, katere cilj je v čim večji meri zmanjšati investicijsko tveganje ter
               omogočiti olajšanje postopkov pridobivanja gradbenih dovoljenj. Torej, Vlada deluje s
               svojo začrtano potjo in sprejema ukrepe za slovensko gospodarstvo, katerih učinki po
               oceni Ministrstva za javno upravo v določenih segmentih merijo že okoli 100
               milijonov. Poslanci SMC menimo, da ne glede na vse Vlada uresničuje, kar si je zadala
               na področju zmanjševanja administrativnih bremen ter izboljševanja poslovnega okolja.
               Sicer pa nekaterim nikoli ne bo nikakor dobro, nikakor ne z odgovori ne z dejanji in
               ne z dejstvi. Zato bomo v Poslanski skupini SMC priporočila SDS zavrnili. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jože Tanko bo predstavil stališče Poslanske skupine Slovenske demokratske
               stranke.</p>
               <p>Izvolite.</p>
            </sp>
            <sp who="SDZ7:TankoJože">

               <speaker>JOŽE TANKO (PS SDS):</speaker>

               <p>Hvala lepa za besedo in vsem lep pozdrav!</p>
               <p>Za Slovenijo se velikokrat pravi, da bi lahko bila druga Švica, da imamo naravne,
               prometne in druge potenciale, da imamo pridno delovno silo, strokovnjake, a ta preboj
               se kar ne zgodi. Celo če se primerjamo z baltskimi državami ali državami višegrajske
               skupine, ki so v veliko slabši kondiciji prišle v Evropsko unijo, kaže zelo slabo.
               Slovenija je edina, v kateri je po letu 2008 padla kupna moč v primerjavi s
               povprečjem Evropske unije, in če povem zelo preprosto, pomeni, da je padel
               standard.</p>
               <p>Napredek teh držav se je gibal med 4 in 15 %, merjeno glede na povprečje BDP, edino
               Slovenija je tista država, kjer se je za 6 odstotnih točk znižalo doseganje standarda
               v primerjavi z Evropsko unijo. Po sedmih, osmih, devetih letih trdega dela, po
               številnih fototerminih raznih predsednikov vlad smo edini, ki smo strmoglavili. Vse
               države, o katerih govorim, so se tako kot Slovenija soočile s svetovno gospodarsko
               krizo, nobeni ni bilo prizaneseno, prav tako ne gospodarskim velesilam. A po podatkih
               Eurostata so se vse mnogo hitreje pobrale. Česa nismo naredili prav in kaj ne delamo
               prav, da se ne približujemo Švici ampak oddaljujemo, da izgubljamo boj z Balti in
               Višegradom? So se vlade Boruta Pahorja, druga vlada Janeza Janše pa vladi Alenke
               Bratušek in Mira Cerarja lotile podobnih prijemov kot naša konkurenca ali pa so
               mencale, paradirale, razdirale floskule, čakale na razne vlake in dvigovale javne
               stroške? Če podrobneje pogledamo, se je po letu 2008 le druga Vlada Janeza Janše
               lotila reševanja problemov, sprejemala prave, primerljive in učinkovite ukrepe, a kaj
               ko je pred njo Pahorjeva vlada zamudila tri leta, za njo pa vladi Mira Cerarja in
               Alenke Bratušek še nadaljnja štiri leta.</p>
               <p>V Slovenski demokratski stranki smo v zadnjih letih, ko smo bili opozicijska stranka,
               nadaljevali vlaganja številnih predlogov, s katerimi bi poenostavili in pocenili
               delovanje države in njenih institucij in jih spravili v sprejemljive, obvladljive in
               z drugimi državami primerljive okvire, ljudem in gospodarskim družbam pa omogočili
               hitrejšo, cenejšo in učinkovitejšo izvedbo njihovih idej in projektov. Žal so vsi
               naši predlogi s področja gospodarstva, kmetijstva, prometa, šolstva, sociale, sodstva
               in tako naprej, s katerimi smo predlagali poenostavitve ali znižanje nerazumnih,
               nesorazmernih ukrepov, rokov ali kazni, doživele podoben zaključek kot ga bo ta
               predlog. Ko sta se Cerarjeva vlada in koalicija kot že tolikokrat doslej odločili, da
               priporočila niso potrebna, ker da Vlada učinkovito dela, da je vmes že veliko
               naredila in da ima veliko še v pripravi, samo pustiti jo je treba, da v miru dokonča
               delo. Pa je res tako? Predlogi, ki smo jih vložili v postopek, so ažurirani,
               aktualizirani predlogi Gospodarske zbornice, Kmetijsko gozdarske zbornice,
               Obrtno-podjetniške zbornice in drugih, kar preprosto pomeni, da je vse kar je
               navedeno v naših predlogih, še vedno problem. Odprt problem, ki ga Vlada še ni
               rešila. To pomeni, da mnenje Vlade, ki ga bodo v nadaljevanju prebirali in citirali
               poslanci vladnih strank, ni korektno, da ne odgovarja na posamične predloge iz našega
               gradiva, ampak posplošeno in birokratsko prikriva in zamegljuje dejanske razmere. A
               tega, da se piše in govori eno, stanje pa je povsem drugačno, smo se že navadili. Na
               eni izmed sej v Državnem zboru v času vlade Alenke Bratušek je tedanja predsednica
               Odbora za gospodarstvo Alenka Pavlič – prihajala je iz tabora tedanje premierke –
               javno označila smiselne in potrebne predloge sprememb, ki so jih pripravili v
               Gospodarski zbornici, Trgovinski zbornici, Obrtno-podjetniški zbornici, Združenju
               delodajalcev in še kdo, nosili so naslov Kisik za gospodarstvo, opredelila z mineštro
               in za mokre sanje gospodarstva. In dejansko so bili predlogi zbornic v časih vseh teh
               levih vlad, tudi Cerarjeve, mokre sanje predlagateljev iz realnega sektorja. Posluha
               za njihove predloge ni bilo. Le malo jih je bilo implementiranih, zato se je
               poslabševalo ne samo davčno ampak tudi poslovno okolje, padala je konkurenčnost, prav
               tako pa tudi atraktivnost lokacije, imenovane Slovenija. Kar je logično, kajti vse se
               je gradilo na zadovoljstvu javnega sektorja, v katerem se je poleg zagotavljanja
               primernih plač vršilo še pospešeno zaposlovanje. Vsak nov uradnik, vsaka nova
               institucija pa za svoje delo potrebuje prostor, računalnike, piar in sodno svetovanje
               in pa logično tudi obrazce. Ta mandat s takimi administrativnimi prijemi žal ni
               nobena izjema. Dobili smo vrednotnice, pa prevoznice oziroma po novem knjigovodske
               listine, obvezna odkazila dreves nad premerom 10 centimetrov na gradbenih parcelah,
               pa davčne blagajne, s katerim se je najbolj prizadelo male proizvajalce, male kmete,
               ki prodajajo na tržnicah. Najbrž bi se veliko tega ali pa večino tega dalo bolj
               življenjsko urediti na drug način – s spremembo normiranih stroškov ali z višjimi
               pavšali, z drugačno odmero KD ali še s kakšnim drugim ukrepom. Namesto da bi pustili
               ljudem, da delajo tisto kar najbolje znajo, jih silite z izpolnjevanjem obrazcev,
               bremenite z dodatnimi stroški za razne svetovalne servise, dobavitelje računalniških
               programov in računalniške opreme.</p>
               <p>Eden večjih problemov so tudi enormne, nesorazmerne kazni za minorne, drobne
               prekrške. V mnogih primerih so nekajkrat ali celo nekaj desetkrat višje od vrednosti
               napake. Za nekega prodajalca na tržnici ali prevoznika je kazen lahko hitro nekaj
               tisoč evrov, lahko je večja celo od mesečnega ali celo letnega zaslužka, za nekega
               slabega bankirja ali kriminalnega upravljavca državnega premoženja ali nabavnika v
               UKC pa kazni ni. Tudi če prineseš dokaze na Specializirano državno tožilstvo ali
               Nacionalni preiskovalni urad, se ne zgodi nič. Po navadi šele takrat začnejo z
               zbiranjem obvestil pa s preučevanjem pa z jamranjem, da še ne morejo zadeve
               sprocesirati, in tako naprej. Marsikaj obleži v predalih in zastara ali pa se potem
               ko se na neko zadevo malo pozabi, izda kakšno obvestilo o odstopu od preiskave. V
               najslabšem primeru pa se režimskemu funkcionarju ali uradniku zgodi kakšna
               premestitev na podobno plačano delovno mesto, pa še to le v primeru, če se zgodi vmes
               kakšna morda celo namenska procesna napaka. Torej, nobenih kazni, nobenih postopkov,
               nobenih obravnav, nobene blokade premoženja ali preverjanja izvora premoženja, nobene
               kamere ali posebne oddaje v največjih medijskih hišah. Če pa se taka oddaja že zgodi,
               je pa izbor nastopajočih sila previdno narejen.</p>
               <p>Tokrat je pred vami celovit nabor ukrepov, kjer smo v enem dokumentu zbrali predloge
               malega in velikega gospodarstva ter kmetstva, z njihovimi pojasnili. Dodali smo tudi
               svoje predloge, predloge občin, občanov, skratka mnogih ki se dnevno srečujejo s
               pretirano birokracijo in neživljenjskimi normativnimi ovirami. Predlogi zajemajo vsa
               vitalna področja – od davkov, olajšav, poenotenja obrazcev, umeščanja v prostor,
               odzivnosti države in njenih institucij <gap n="…"/> Skratka, pripravljen je celovit nabor
               odprtih vprašanj, na katera bi bilo nujno treba podati odgovore pa tudi rešitve v
               rokih, ki smo jih predlagali.</p>
               <p>Žal smo ponovno priča klasičnemu odzivu vseh levih vlad in koalicij v Državnem zboru.
               Niti en predlog od stotine predlaganih ni vreden pozornosti, zavrnjena so bila tudi
               vsa štiri priporočila. Take vlade kot je vlada Mira Cerarja samo govorijo, da želijo
               uspešno gospodarstvo in zadovoljne ljudi, v praksi pa so storile in bodo storile vse,
               da se bo množila birokracija, da se bodo ustanavljali novi uradi, da se bo urejalo
               vaše družinsko življenje do najmanjših podrobnosti, da bo nedelo primerno servisirano
               z raznimi socialnimi transferji, da bodo vedno imeli dovolj plačanih propagandistov,
               da bo bančni kriminal in kriminal pri upravljanju z državnim premoženjem ostal
               nekaznovan in tako naprej. Pridne in delovne ljudi pa bodo fopali z obrazci,
               inšpekcijami, visokimi kaznimi in medijskimi umori ob zlorabi državnih inštitucij,
               njihove male napakice pa izpostavili kot najbolj grozne davčne utaje in nezakonitosti
               in s tem dokazovali, da so natančni, birokratsko pikolovski pri svojem delu. Seveda
               to ni slučajno. Tak je sistemski pristop vseh levih vlad. Samo za primer: pri Goranu
               Klemenčiču je tako imenovani etični organ KPK ugotovil, da je bilo njegovo delo na
               KPK okuženo s sumi nezakonitosti, Računsko sodišče mu je ugotovilo in dokazalo
               številne kršitve zakonov, Vrhovno in Ustavno sodišče sta mu razveljavili več odločb
               zaradi kršitev človekovih pravic osebam v postopkih, a je kljub temu postal minister
               za pravosodje v vladi Mira Cerarja s pomembno funkcijo kadrovanja v sodnem sistemu,
               ob tem pa njegovo sorodstvo še bogato participira pri služenju z državnim premoženjem
               in javnimi sredstvi, pa ni nobenih sumov, kaj šele preiskav glede premoženja. Tudi v
               drugih primerih – na primer pri bančnem kriminalu ali kriminalu v zdravstvu ali tudi
               drugod – se zadeve ne premaknejo prav nikamor.</p>
               <p>Vlada se je v svojem odzivu razpisala o svojih uspehih, sodnih še posebej, pri čemer
               ni niti ene besedice o razveljavljenih primerih na naših sodiščih ali na Evropskem
               sodišču za človekove pravice, torej tudi pri primerih, ki so bili politično lansirani
               in so na koncu propadli. Kljub hvali Vlade predlagatelji te seje, se pravi Poslanska
               skupina Slovenske demokratske stranke in sopodpisniki ter posredovalci gradiva –
               občine, občani, zbornice – teh uspehov ravno ne zaznavamo na tak način kot Vlada.
               Ampak da ne bo pomote. Odgovor je v bistvu nadaljevanje oziroma nadgradnja tiste
               uradne pravljice, ki jo je pred nekaj meseci napisala v odgovoru na interpelacijo
               Vlade, v kateri smo ji očitali, da ne izpolnjuje zavez iz svoje koalicijske pogodbe
               in svojega normativnega programa. In res jih ne; ni reform, prestavljajo se datumi,
               vsaka obljuba iz zaveze je kršena že naslednji dan. Samo poglejte besede predsednika
               Vlade in ministrice za zdravje, racionalizacij pa še nobenih. Kar zadeva
               debirokratizacijo, je stanje enako. Poglejte samo recimo rešitve z registracijo
               starih mopedov.</p>
               <p>Žal ta vlada in koalicija z lahkoto najdeta denar in soglasje za najbolj oporečne in
               nedodelane projekte, kot sta drugi tir ali slovensko državno gozdno podjetje ali za
               nadstandard migrantov ali za tešenje nekaterih sindikatov ali za stimuliranje poceni
               prodaj slovenskih blagovnih znamk ad hoc podjetjem v davčnih oazah. Nikakor pa ne
               najde nekaj milijonov evrov za izboljšavo pogojev za gospodarstvo in kmetijstvo ali
               za državljane oziroma davkoplačevalce, s katerimi bi spodbudila investicijski interes
               in nekaj naredila za blaginjo državljanov. S tem bi se zmanjšala odvisnost
               državljanov od raznih socialnih transferjev, ki jih delijo CSD in uradi za delo,
               oboje pa v večini primerov kadrovsko obvladujejo Socialni demokrati.</p>
               <p>Si predstavljate kaj vse bi lahko omogočili državljanom in podjetjem, če ne bi bilo
               preplačil, utaj in zlorab pri TEŠ 6, ki bi morala biti realno pol cenejša? Samo pri
               TEŠ 6 je po nekaterih ocenah poniknilo toliko denarja, kot znašajo investicije v
               državne ceste v štiriletnem vladnem mandatu skupaj. Samo letna izguba znaša okrog 60
               milijonov evrov, ki jo bomo tako ali drugače pokrivali iz javnih in zasebnih
               sredstev, in pomeni dodatno še najmanj tretjino izpada sredstev za obnovo državnih
               cest. Zadnja bančna luknja je pogoltnila 10-krat več, nič drugače ne bo pri drugem
               tiru. V takšnih primerih se vse vladne odločitve sprejemajo izredno hitro. Koalicija
               v Državnem zboru temu sledi. Če ne gre drugače, se pripravi celo poseben zakon. Ko pa
               smo na vrsti mi, državljani, je rok, pa podaljšan rok, pa dopolnitev, pa molk organa
               pa še cela vrsta ovir, ki se obdelujejo na številnih sestankih, pa se zadeve nikamor
               ne premaknejo. Morda bi kazalo v bližnji prihodnosti prav temu zavlačevanju državnih
               institucij nameniti še posebno sejo. Kaj vse bi lahko za ta ukraden denar ponudili
               gospodarstvu in kmetijstvu, koliko novih delovnih mest bi lahko nastalo, ki bi
               zmanjševala socialne stiske in odvisnost od raznih državnih institucij! Koliko
               dodatnih virov bi kapnilo v pokojninsko in zdravstveno blagajno, za koliko bi
               porastel BDP in tako naprej, še cela vrsta vprašanj.</p>
               <p>Za to da bomo začeli spet prehitevati baltske države, države Višegrada, da bomo
               začeli postajati druga Švica, moramo največ in najprej storiti nekaj sami. To je naša
               dolžnost, to je tudi naša pravica. In treba jo je izkoristiti.</p>
               <p>Edino upanje, da se bo gospodarstvu, realnim delovnim mestom in blaginji začelo resno
               posvečati, je pač politična sprememba, zamenjava vlade, njena nadomestitev s takšno,
               ki bo v ospredje postavila tržne mehanizme in pristope, ki bo sprostila in
               poenostavila normativni sistem, ki bo začela s prestrukturiranjem, združevanjem in
               racionalizacijo. Da bo administracija postala tisto, kar vsi od nje pričakujemo –
               servis državljanov in gospodarstva. In edina stranka, ki ima dovolj volje, znanja in
               moči je Slovenska demokratska stranka.</p>
               <p>Naj se na koncu zahvalim vsem, ki so nam pomagali pri pripravi gradiva, posredovali
               gradivo in tudi tistim, ki ste dali podpise. Mi bomo s svojimi predlogi nadaljevali,
               vključili jih bomo v svoj program – so že vključeni – in jih bomo potem tudi
               nadgradili v predvolilni program in jaz upam, da se bo zgodil kmalu čas, ko ne bo več
               govora samo o mokrih sanjah, ampak da se bo zgodile realne spremembe. Hvala lepa.
            </p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Uroš Prikl bo predstavil stališče Poslanske skupine Demokratične stranke
               upokojencev Slovenije.</p>
               <p>Izvolite.</p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Hvala lepa, spoštovani podpredsednik. Kolegice, kolegi, predstavniki Vlade!</p>
               <p>Dovolite na kratko, da vam predstavim tudi stališče Desusa. Priporočila razumemo v
               poslanski skupini Desus nič kaj drugega kot očitke opozicije na dosedanje delo te
               vlade. Nobeno delovno področje, prav nobeno ni izjema in na nek način po našem mnenju
               spodkopava se celotna koalicijska pogodba. Predlagatelji priporočajo Vladi, da v
               zadnjem letu svojega delovanja pokaže vse svoje rezultate, kar je v končni fazi
               seveda prav, ne pa tudi to da oblikuje gospodarsko pa socialno pa kmetijsko pa še
               kakšno politiko na način in pod pogoji, da upošteva vse te nerealne ideje, in naj mi
               bo dovoljeno tukaj seveda reči, tudi všečne želje opozicije. Roko na srce, ni treba
               vložiti preveliko truda, da se spiše tri strani priporočil brez konkretnih
               premislekov, kakšne posledice bi lahko prinesel sprejem posameznega ukrepa. Očitno se
               vam to ne zdi pomembno, pomembno je le, da bo ukrep dovolj všečen in bo zadovoljil
               določene parcialne interese, in to brez kakršnekoli analize ali konkretnih finančnih
               izračunov. V naši poslanski skupini menimo, da je relativno lahko narediti in
               kreirati socialno in gospodarsko politiko države kar po svoje, pri tem pa kar tako
               reducirati veliko število različnih predpisov. To je seveda, bodimo si iskreni, dosti
               lažje, če poslanec sedi v poslanskih klopeh v opoziciji, pri tem pa že na prvih par
               straneh obrazložitve zahteve zapiše nekatere pozitivne statistične kazalnike, ki
               govorijo v prid okrevanju gospodarstva te države in so rezultat delovanja te aktualne
               sedanje vlade. Res je, da je gospodarska slika kar optimistična, vendar ne v takšni
               meri, da bi lahko sprostili mahoma čisto vse varčevalne ukrepe, kar bi seveda lahko
               posledično pomenilo tudi negativen domino efekt. Rezultat nepremišljenih, jaz bom
               temu rekel parcialnih odločitev, je lahko samo totalni kolaps. Zadeve se je treba
               lotiti – na žalost, ampak realno – postopoma, ob hkratnem skrbnem premisleku o vseh
               možnih učinkih, čemur s svojimi ukrepi sledi tudi ta vlada. Pri tem pa je seveda, to
               poudarjam v isti sapi, treba imeti jasen cilj: najprej in najbolj pomagati tistim, ki
               so pomoči seveda najbolj potrebni. Predlagatelji ste tokrat ubrali drugačno pot in
               ste se zadeve lotili majčkeno počez, brez nekih sistemskih rešitev in realnega
               zavedanja posledic za gospodarstvo, pa tudi širše. Gre za nekoliko demagoško
               ravnanje, ki ga v Poslanski skupini Desus razumemo kot konkretne priprave na volitve.
               Več kot očitno je, da se je boj za volivce začel med različnimi opozicijskimi
               strankami, saj se vsaka na svoj način bori in prizadeva za čim večjo volilno bazo.
               Priča smo nenehni poplavi zakonskih predlogov in podobnih priporočil, kot je tale
               Vladi, ki se na zelo priljubljen način približuje, to moramo priznati, posamezni
               interesni skupini ali pa skupinam. Tako so nekateri kar naenkrat zaskrbljeni nad
               položajem upokojencev, prej pa nič kaj, drugi bi nekoliko več prispevali za socialni
               položaj družin, nekateri bi se lotili izboljševanja pogojev v kmetijstvu in na
               podeželju in tako dalje in tako naprej. Izgleda, da je edini cilj prikazati nas,
               koalicijske poslance, dasiravno smo nekateri zelo kritični do te ali druge poteze,
               torej prikazati nas kot socialno neobčutljive politike, neobčutljive ljudi in na ta
               način pridobiti podporo. Lahko bi tudi mi razpravljali na lep način, leporečili, če
               se smem tako izraziti, več ur in več dni, vendar so dejstva tista, ki govorijo krepko
               več in mnogo več kot obljube in pa besede.</p>
               <p>Res je, niso čisto vsi sprejeti ukrepi všečni za javnost, še zlasti ko jih gledamo
               samo na kratek rok. Izpostavil bom, čeprav to morda ne bo zvenelo komu všečno, uvedbo
               davčnih blagajn. Veliko časa in energije smo potrebovali, da bi ljudi informirali,
               širšo javnost informirali in jih skušali prepričati, da beseda davek ni takšen tabu
               in tudi davčne blagajne niso tabu, predvsem ne za tiste ki pošteno delajo, izdajajo
               račune, in tisti se pravzaprav nimajo ničesar bati. Na tem mestu se seveda mi v
               Desusu strinjamo z vsemi vami v delu, ko govorite, da je treba najprej ustvariti in
               šele potem deliti, saj se vendarle državna blagajna pa tudi blagajne lokalnih
               skupnosti in obe parablagajni polnijo iz naslova pobranih davkov in prispevkov. Na ta
               način smo tudi tvorci pravične in uspešne države tako na socialnem kot na
               gospodarskem področju.</p>
               <p>V naši poslanski skupini, v Poslanski skupini Desusa smo se trudili, da je in da bo
               davčna politika čim bolj pravična in ne v breme najšibkejših. Vedno bomo pripravljeni
               priznati, če smo ga kaj polomili, torej vse svoje napake, predvsem pa prisluhniti
               glasu, izkušnjam s terena. Tako smo bili pobudniki in zagovorniki tega, da ravno pri
               teh famoznih davčnih blagajnah določimo izjeme za male davčne zavezance, kot so
               recimo društva upokojencev, in smo po sprejemu zakona dodatno še spremenili področni
               pravilnik – na žalost seveda tudi pravilnik kot podzakonski akt, ki je tukaj, pa ne
               samo pri tem zakonu seveda tudi nujno zlo. Torej, v Poslanski skupini Desus znamo in
               zmoremo prisluhniti in pomagati bolj ranljivim ciljnim skupinam ter razbremeniti in
               ne ovirati poslovno okolje.</p>
               <p>Spoštovane kolegice, spoštovani kolegi! V Desusu nikoli nismo govorili, nikoli ne
               govorimo in nikoli ne bomo govorili in ne bomo zagovorniki birokracije in nepotrebne
               administracije, ki po nepotrebnem duši tako posameznika kot seveda gospodarstvo.
               Treba je le dosledno izvajanje začrtanih ciljev, mnogi so pod skupnim imenovalcem
               tako imenovane odprave administrativnih ovir, pri tem pa si ne smemo izmišljati
               vsakodnevno ponovno tople vode, temveč moramo – in to velja tudi ali pa predvsem za
               izvršno vejo oblasti – v vsakodnevnem delu in opravilih uporabljati vsaj malo
               empatije in zdrave kmečke pameti. Tako pozitiven rezultat v smislu manjšega
               administrativnega obremenjevanja ljudi in podjetij seveda ne more izostati.</p>
               <p>Vsled navedenega smo v Poslanski skupini Deusa predlog priporočil zavrnili že na
               obravnavi le-teh na matičnem delovnem telesu in svojega stališča seveda ne
               spreminjamo. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Marija Bačič bo predstavila stališče Poslanske skupine Socialnih
               demokratov.</p>
               <p>Izvolite.</p>
            </sp>
            <sp who="SDZ7:BačičMarija">

               <speaker>MARIJA BAČIČ (PS SD):</speaker>

               <p>Spoštovani gospod podpredsednik, lepo pozdravljeni vsi v dvorani!</p>
               <p>Predlogi za izboljšanje poslovnega okolja in olajšanje poslovanja podjetjem,
               podjetnikom, obrtnikom in kmetom so vedno dobrodošli. Seveda to velja v primeru, da
               predlagatelj prepozna prave probleme, predvsem pa da ima zanje konkretne in
               izvedljive rešitve. Glede na razdelanost današnjih predlogov priporočil pa se ne
               moremo znebiti občutka, da bolj kot dobronamernost predlagatelja za sprejem
               vsebinskih rešitev za debirokratizacijo gledamo eno izmed političnih epizod priprav
               na volitve, ki jih bo v tem času čedalje več. Ob tem pa priznavamo iznajdljivost
               predlagatelja, ki s svojimi priporočili spretno outsourcajo del posla s tem, ko ga
               nalagajo Vladi.</p>
               <p>Ob vsem, kar imamo moč videti – o pretirani in neučinkoviti, že pregovorni
               birokratizaciji v naši deželi –, pa se tem razpravam ne smemo izogibati, četudi so
               sprožene iz napačnih vzgibov. Ob teh perečih vprašanjih, tako menim, so vsevednost,
               aroganca in podcenjevanje popolnoma odveč. Zato upam, da bomo ob teh vprašanjih danes
               v največji meri opuščali neko politično obračunavanje in iskanje dežurnega krivca ter
               se osredotočali na rešitve. Ne za nas politike, temveč za ljudi.</p>
               <p>Strateške usmeritve in cilji debirokratizacije so seveda nujni, pot, prek katere
               pridemo do njih, pa ravno tako pomembna. In v tej situaciji je na mestu poziv vsem
               odgovornim, da sprožijo, vodijo in zaključijo temeljito razpravo o dolgoročnih
               ciljih, ki presegajo mandat ene, dveh ali treh vlad. Če povemo enostavneje – Vlada,
               tudi ta vlada bi morala storiti več, da vse, tudi opozicijo, vključi v načrtovanje
               vsega tistega, kar je pomembno na dolgi rok. Tega ne moremo prepustiti le
               profesionalnim piscem strategij za en mandat, da se tudi ob koncu tega mandata ne bi
               zgodila situacija, ko sicer ne vemo, kam gremo, a smo ponosni, da potujemo vedno
               hitreje. Mora pa tudi opozicija opraviti svoje konstruktivno delo in pri tem predlogu
               ga ni opravila najbolje. Pavšalno je ocenila, da je vse slabo. Pripravila je seznam
               želja in zdaj želi, da se Vlada nanj odzove. In se je. Ugotovimo lahko, da v večini
               primerov gremo v isto smer, razlikujemo se le v nekaj temeljnih konceptih. Pravzaprav
               lahko ugotovimo, da se z večino ciljev lahko strinjamo. Bolj zmoti sama nedoslednost,
               ki jo predlagatelji radi navajajo ob vsakršnih in zelo raznolikih temah. Znižati
               davke, od kod pa bomo nadomestili primanjkljaj? Pa zmanjka idej. Da hočejo vedno tudi
               manj dovoljenj in regulacij do trenutka, ko gre kaj narobe. Visoka obdavčitev dela je
               tako stalni očitek, ki ga dobivamo s strani konservativne desnice in neoliberalnega
               kapitala. Da imajo v drugih državah resda manjši razkorak med bruto in neto zneski, a
               pri tem se rado pozablja, da se s številnimi temi državami neradi primerjamo. Ali še
               več – omenimo jih takrat, ko pokažemo, česa si ne želimo. Na primer, ko se manjša
               razlika med neto in bruto zneski nemalokrat izkaže v slabih javnih storitvah. Zavedam
               se, da mi bo kdo navrgel, da si lahko ravno zaradi tega potem posameznik privošči
               iskati te storitve v zasebnem. Ta matematika pa ni preprosta, velikokrat je povsem
               zavajajoča in gre na mlin tistim, ki so na račun privatizacije poprej javne službe
               spremenili v manj kakovostne in veliko dražje zasebne storitve. Na drugi strani pa
               imamo države z visokimi plačami z dobro mrežo javnega sektorja, ki pa je drag oziroma
               v kombinaciji z zasebnim terja še dodatna sredstva posameznikov za isto storitev iz
               razloga nižjih davkov. Slovenski prispevki na dohodke iz dela so morda res višji od
               drugih držav, toda kot primer so tudi slovenski javni vrtci med boljšimi na svetu in
               za uporabnika med najcenejšimi.</p>
               <p>Desnica pogosto govori, da se ljudem ne izplača delati, pri tem pa cilja na po
               njihovem mnenju previsoke socialne pomoči. Večkrat smo povedali in povemo še enkrat:
               ljudje niso revni zaradi davkov in ne brezposelni zaradi socialnih pomoči, ljudem se
               ne izplača delati, ker so plače prenizke. To uredijo delodajalci, tisti delodajalci,
               ki glede na uvod tega predloga priporočil menijo, da so slovenski delavci
               produktivni, dobro izobraženi in usposobljeni. Taki torej, kot se pričakujejo v
               razviti državi, ki temelji na dobro nagrajenem znanju in ne na slabo plačani delovni
               sili. Zato moramo predvsem jasno in glasno povedati predlagateljem – ne, ne morete
               imeti vsega hkrati. Nizke davke, poceni in kakovostne vrtce.</p>
               <p>Stvari so lahko dobre, hitre in poceni. A ne dobre, hitre in poceni hkrati. Žal
               praksa kaže, da lahko izberemo samo kombinacijo dveh od teh treh. V nasprotnem, kar
               je past in drža predvolilnega časa, pa imamo na dolgi rok stroške, rezanje in veliko
               razočaranje ljudi. Zato ta razprava terja veliko mero odgovornosti do ljudi, da jim
               tudi mi, politiki, ki želimo biti všečni, brez ovinkarjenj povemo povsem jasno in
               glasno, da je debirokratizacija proces, ki mora počistiti s 25-letnimi usedlinami in
               žal terja več napora kot le črno listo, kaj vse je narobe. Ob tem pa bi dodala, da je
               treba ločiti zrnje od plev; da imamo probleme debirokratizacije, katerih odprava
               terja samo nekaj zdrave kmečke pameti, da imamo sistemske probleme debirokratizacije,
               katerih obravnava terja temeljite posege v družbenopolitični ustroj in pri katerih
               lahko že najmanjše odstopanje od želenega povzroči ogromno škodo, in imamo probleme,
               ki so prikladni, da jih politika spretno izrabi za uveljavljanje svojih doktrin, ki
               pa z dobrobitjo večine ljudi nimajo veliko skupnega. Upam, da danes nismo na terenu
               te tretje kategorije in da povzetek večurnih razprav ne bo zgolj vaši in naši, temveč
               konkretni vsebinski zaključki, da bo našim ljudem bolje. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Franc Trček bo predstavil stališče Poslanske skupine Združena levica.</p>
               <p>Izvolite.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči. Lep pozdrav vsem skupaj!</p>
               <p>Obravnavano priporočilo je večinoma recept za nadaljevanje periferizacije Slovenije
               znotraj obstoječega modela politične ekonomije. Večinoma gre za povzetek zahtev in
               želja Gospodarske zbornice in Obrtno-podjetniške zbornice z logiko, da potrebujemo
               čimbolj divji kapitalizem, v dirki do dna pa se naj znajde vsak sam, kakor se pač ve
               in zna. V Združeni levici odločno zavračamo to škodljivo in brutalno logiko. Logiko,
               pri kateri ne moremo govoriti o domoljubju, če uporabim besednjak predlagatelja. Je
               pa treba jasno povedati, da SDS vladi Mira Cerarja predlaga recept, ki mu koalicija z
               malo drugačnimi odmerki dokaj zvesto sledi. Da omenim le nekaj primerov. Vlada Mira
               Cerarja je liberalizirala pogrebno dejavnost, deregulirala trg naftnih derivatov,
               dala dvakratni davčni odpustek najbolje plačanim v višini 80 milijonov evrov,
               deregulirala poklice v trgovini, proti volji ljudstva podpisala sporazum CETA in želi
               naprej prek SDH privatizirati oziroma razprodati številna podjetja, če se tukaj
               ustavim.</p>
               <p>Pod katero od alinej priporočila bi se sicer lahko podpisali tudi v Združeni levici,
               kar je treba iskreno povedati in priznati. V nekaterih primerih bi določene postopke
               lahko urejali brez pretirane birokratizacije in administracije oziroma brez številnih
               podzakonskih aktov in pravilnikov, ki so prepogosto za večino v tej družbi in državi
               škodljivi oziroma služijo le interesu peščice posameznikov z uspešnimi lobiranji na
               konkretnih resornih ministrstvih. Ampak od kje povečanje predpisov in administracije,
               ki ga statistično prikažejo predlagatelji? Povečanje predpisov in aktov je posledica
               prav plenilskega slovenskega pajdaškega kapitalizma, kombiniranega z že omenjeno
               logiko politične ekonomije, ki ga očitno zagovarjajo v veliki meri tudi
               predlagatelji. Šolski primer je trg delovne sile. Dokler je bila osrednja oblika
               pogodba za nedoločen čas in bolj sigurna pogodba tudi za določen čas, je bilo
               potrebne mnogo manj regulacije kot danes, ko imamo agencijsko delo, delo preko
               prisilnih espejev ter druge oblike prekarnega dela, torej tistega, čemur se v
               neoliberalnem žargonu reče fleksibilni trg delovne sile, v ljudskem jeziku pa
               preprosto izkoriščanje delavcev. Drugi vidik birokratizacije pa je tisto, kar celoten
               politični esteblišment brez premisleka, z izjemno Združene levice, tako ceni oziroma
               slepo veruje vanj – Evropska unija oziroma, če sem natančnejši, Evropska komisija in
               v pretežni meri interesi lobijev, ki jih le-ta zastopa. Številne zakonodajne
               spremembe, ki jih nalagajo, škodljivo brane in tudi nerazumljene s strani naših
               političnih elit, direktive, evropske direktive so nepotrebne, nesmiselne in tudi
               pogosto zelo škodljive za Slovenijo. Kapitalu dajejo še večje pristojnosti v ožemanju
               ljudi in uničevanju okolja.</p>
               <p>Birokracija prav gotovo bolj obremenjuje obrtnike, manjše podjetnike kot velike
               poslovne sisteme. Vendar je z razvojnega vidika mišljenje razvoja le skozi razvoj
               drobnega sektorja zelo problematično. Osebno bi rekel, celo napačno. Zakaj? Pri nas
               je prišlo do velikega drobljenja gospodarstva. Sektor malih in srednjih podjetij
               zaposluje približno tri četrtine vseh zaposlenih. Drobni sektor je manj produktiven
               kot veliki. V Sloveniji je bila leta 2012 na primer produktivnost, merjena z dodano
               vrednostjo na zaposlenega, v malih in srednjih podjetjih za več kot tretjino manjša
               kot v velikih podjetjih, v mikro podjetjih pa za več kot polovico. Drobni sektor ni
               in nikoli ne bo, kot sem že večkrat povedal, zmogel poganjati razvoja. Je seveda zelo
               pomemben, ampak kot del skupne gospodarske strukture, kot del grozdenja znotraj
               pametne specializacije, če mogoče za nekoga malo preveč učeno povem. Tehnološki
               razvoj in napredek poganjajo velika podjetja v sodelovanju z znanstveno raziskovalno
               sfero, ki je pri nas že predolgo zapostavljena. Od velikih podjetij so odvisne
               celotne verige vrednosti, vendar jih država pri nas ne razvija, ampak preprosto
               razprodaja.</p>
               <p>V Sloveniji že več kot desetletje – od prve Janševe vlade – poteka proces
               razbremenjevanja kapitala in prebivalcev z visokimi dohodki in na drugi strani
               obremenjevanje preostale večine. Od leta 2005 vlade znižujejo davke na dobiček
               podjetij in visoke dohodke, hkrati pa povečujejo trošarine in DDV, zato naraščajo
               profiti kapitala in premoženja najbogatejših, zmanjšuje pa se standard delovnih
               ljudi. Slovenija ima kljub povišanju, primerjalno gledano, še vedno zelo nizko
               stopnjo davka na dobiček podjetij, resnega davka na premoženje velikih vrednosti in
               kapitalske dohodke pa niti nimamo. Efektivna davčna stopnja za podjetja je bila leta
               2015 le 15,5 %. Povprečje EU je 21,1. Od leta 2005 se je efektivna stopnja v
               Sloveniji zmanjšala za 6,5 odstotne točke, ker je rekordno zmanjšanje. Če temu dodamo
               plačilno nedisciplino vključno z neplačevanjem davkov in celo prispevkov zaposlenih,
               ki si jo lahko ob privoljenju dosedanjih vlad in koalicij privoščijo veliki oziroma,
               bom kar rekel, politični pajdaši, če temu dodamo razpad sistemov nadzora v tej družbi
               in državi v zadnjih 20 letih, smo tam, kjer pač žal smo. TEŠ 6, drugi tir, pokojnine
               pod 60 % plače, nezaposlenost mladih, razumevanje države kot plena vsake vlade in
               koalicije. Alternativa tej logiki in procesom, ki Slovenijo potiskajo na periferijo,
               je, da velik del priporočila SDS v velikem delu obrnemo na glavo, da se naredi ravno
               nasprotno glede tega, kar predlagajo. Kaj? Država reaktivira svoje politike in svojo
               mehko infrastrukturo, predvsem v izobraževanju in znanosti, da s pravično davčno
               reformo zagotovimo, da kapital in bogati prispevajo več, ta sredstva pa se uporabi za
               razvoj, da se uvede resen nadzor in da inšpekcijske službe niso same sebi namen, in
               seveda da se začne spoštovati delo in tisti, ki ga soustvarjajo, ki ga opravljajo. Le
               tako se bo srednjeročno in dolgoročno lahko povečala produktivnost dela, plače pa
               bodo lahko realno rasle. Večen problem slabega upravljanja pa je možno rešiti tudi ob
               že navedenem tako, da se da več besede delavkam in delavcem ter lokalnim skupnostim.
               Zanimivo je, da ravno pri delavskem upravljanju tisti, ki se zgledujejo pri državah
               severno od nas, kjer so take oblike ekonomske demokracije dosti bolj razvite,
               zamižijo na obe očesi. In tudi pri skupnostnih oblikah lastništva, tudi na primer
               lastništva bank, čeprav to vedo.</p>
               <p>Recepti, ki jih predlaga predlagatelj, žal pomenijo za številne le še večji čir na
               želodcu in srednjeročno tudi vedno bolj prazen želodec. Več pa v razpravi. Hvala.
            </p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Matej Tonin bo predstavil stališče Poslanske skupine Nove Slovenije – krščanskih
               demokratov.</p>
               <p>Izvolite.</p>
            </sp>
            <sp who="SDZ7:ToninMatej">

               <speaker>MAG. MATEJ TONIN (PS NSi):</speaker>

               <p>Dragi poslanke in poslanci, dober dan!</p>
               <p>Slovenija je povprečna država in Vlada pravi, da je to okej. Se še spomnite časov, ko
               smo bili znotraj socialističnega bloka najboljši? Sedaj so nas prehiteli že tako Čehi
               kot Litvanci, Estonci in Poljaki. Celo športniki vedo, če želiš biti resničen prvak,
               olimpijski ali pa svetovni, potem moraš na nekem področju blesteti Zdi pa se, da nas
               je na nek način, vsaj Vlado, uspavala ta povprečnost. Če si povprečen, potem nisi nič
               več na radarjih Evropske komisije ali drugih institucij, ki bi te ves čas opozarjale,
               da nekaj s tvojim sistemom ni v redu. Ampak dolgoročno nas lahko to pelje v
               pogubo.</p>
               <p>Da ne bo kdo rekel, da opozicija govori na splošno, poglejmo nekaj popolnoma
               konkretnih primerov. Recimo glede tega, da so v Sloveniji plače previsoko obdavčene,
               in to primerjamo na primer tudi z razvito Irsko. Če na Irskem in v Sloveniji
               delodajalec za plačo delavca nameni tisoč 500 evrov, veste, koliko bo dobil delavec v
               Sloveniji in koliko na Irskem? V Sloveniji bo od teh tisoč 500 evrov delavec na svoj
               račun dobil 900 evrov, na Irskem pa tisoč 200, razlika je 300 evrov. To so tiste
               razlike, o katerih govorimo.</p>
               <p>Da imamo nemogoče umeščanje v prostor, je Vlada praktično priznala sama, saj je za
               investicijo blizu Maribora, v Hočah, za Magno sprejela popolnoma svoj zakon. Če bi
               naš sistem umeščanja v prostor deloval dobro, tako kot naj bi v neki učinkoviti
               državi, potem zagotovo posebnega zakona za investicijo ne bi potrebovali. Mislim, da
               je prav ta zakon pokazal na vso bedo naše prostorske zakonodaje, da očitno hitro neke
               investicije v Sloveniji ni mogoče izvesti.</p>
               <p>Če gremo pogledat naprej davčne dolžnike. Za 124 evrov, ki jih državljan ne plača pri
               praznjenju greznice, se mu vzame hišo. Na drugi strani imate množico podjetij, ki ne
               plačujejo prispevkov svojim delavcem, zaradi česar se ti delavci ne morejo upokojiti,
               in ne zgodi se nič. Celo več, si predstavljate, da prispevke delavcem ne plačujejo
               niti v javni upravi? Takšen primer je primer Bolnišnice Topolšica. Res enkraten zgled
               s strani države!</p>
               <p>Glede nepredvidljivosti in stalnih sprememb bi vam znala povedati kakšna
               računovodkinja ali računovodja. Stvari se v tej državi spreminjajo tako hitro, pa ne
               na pozitivno, ampak se dodatno komplicirajo, da praktično bi moral en manjši
               računovodski servis imeti nekoga, ki bi konstantno in ves čas bral in spremljal
               spremembe zakona in uradne liste. To seveda za predvidljivost poslovnega okolja
               zagotovo ni dobro.</p>
               <p>In še glede pretirane normiranosti in birokratizacije. Prihajam z vasi, če želite, s
               kmetov. Zdaj so se stvari tako zakomplicirale, da enostavno nek mlad kmetovalec,
               prevzemnik, ki je prevzel kmetijo, bi bilo najboljše, da bi poleg zaposlil še enega
               pravnika, da bi mu tolmačil vse predpise in da bi vse delal v skladu s tistim, kar mu
               nalaga država.</p>
               <p>Če pogledamo te primere, ugotovimo eno zanimivo značilnost. Ko gre za male ribe, je
               država natančna do zadnje vejice, ko pa gre za velike ribe, se nič pretresljivega ne
               zgodi. In očitno se velikim ribam takole gleda skozi prste in je vse okej.</p>
               <p>Kako teče vodenje države, kar naj bi bila danes tudi tematika te izredne seje?
               Parlament pa poslanci, ki smo v tej državi, včasih tudi upravičeno, krivi za vse,
               predvsem pa smo poslanci dober strelovod za vse nezadovoljstvo <gap n="…"/> Včasih rečem, da
               tistim, ki vidijo problem v tem, da smo poslanci problem, je treba povedati, da
               poslanci vsakega državljana v enem letu stanemo štiri evre. Če bo to rešilo
               Slovenijo, O. K., samo jaz dvomim, da jo bo. Torej, parlament sprejema zakone, Vlada
               pa je tista, ki jih uresničuje. Za to ima administracijo, javno upravo, ki ji pomaga
               vse te zakone, ki jih mi sprejmemo, tudi uresničiti. Tako je vsaj v teoriji vse
               super. Ampak kje se stvar do skrajnosti zakomplicira? Zakomplicira se pa tam, ko
               imamo lahko super zakon, super členi, enkratno napisan, stvari se pa začnejo
               komplicirati v majhnih detajlih, in to pa je s podzakonskimi akti in predpisi, ki jih
               pa ne sprejme ta parlament, ampak jih napišejo uradniki, potrdi pa jih Vlada na
               svojih sejah. In prav pri teh zadevah so stvari nemogoče, nevzdržne. Jaz večkrat
               govorim nek konkreten, zelo banalen primer pri Zakonu o varstvu okolja, kjer je zakon
               lahko čisto v redu, ampak podzakonski akti so pa vpeljali tak birokratizem, da dve
               občini, tudi če je racionalno, tudi če je smiselno, ne smeta graditi skupnega centra
               za zbiranje komunalnih odpadkov. V nekaterih primerih smo prišli do takega absurda,
               da občini ločuje Drava in na eni strani Drave bi gradila ena občina, na drugi strani
               Drave pa druga občina, ker predpisi tako velevajo. Podzakonski, seveda. Kot poslanec
               sem se od leta 2012 boril pa pisal poslanska vprašanja, da bi se ta stvar spremenila,
               in v vseh teh letih do letos so uradniki vsem ministrom pojasnjevali, da se ne da.
               Zdaj, hvala bogu, očitno ko je bila zgodba nekoliko obrnjena, ko je v ta parlament
               prišel zakon, ki bi to stvar rešil, takrat je pa prišla politična komanda, da se da.
               Kaj vam želim povedati? Jaz bi si želel, da bi ta država dobila vlado, ki bi uradnike
               napotila, naj iščejo, kako se nek problem reši, ne pa da imamo predvsem ministre, ki
               nam prvi pridejo povedat – poslancem govorim –, da se nekaj ne da. Seveda jih
               prepričajo v to uradniki. In še ena zanimiva stvar je. Ministri in poslanci se
               menjujemo na vsaka štiri leta. Mi prihajamo in odhajamo, veste kdo pa ostaja?
               Uradniki. Jaz čedalje bolj verjamem domžalskemu županu, ki je nekoč dejal v Državnem
               svetu: <q>»To državo vodi drugi in tretji nivo uradnikov in pa podzakonski predpisi.«</q>
               Samo mi nismo na mestu, da bi jamrali. Nas so najverjetneje ljudje poslali na to
               mesto, da poskušamo določene probleme rešiti in ukrepati. In tukaj ima škarje in
               platno in največ možnosti Vlada in pa tudi vladna koalicija. Torej, da bo ko bo prvi
               uradnik prišel z odgovorom ne, da se ga bo poslalo nazaj – ne z ne, ampak kaj so
               opcije in rešitve.</p>
               <p>V teh dneh je vladni, sicer pravijo da neodvisni urad Umar izdal posebno publikacijo,
               Strategijo dolgožive družbe. V preteklosti so tudi na Evropski komisiji izdelali
               določene predloge za Slovenijo. Druge institucije, tudi OECD, proučujejo situacijo v
               Sloveniji, nam določene stvari priporočajo. Ampak kdorkoli se s Slovenijo ali znotraj
               Slovenije ali navzven ukvarja, na nek način so skupne vsem tem institucijam tri
               priporočila oziroma tri točke. Eno je, da imamo slabo poslovno okolje, ki ga je treba
               izboljšati, drugo je, da imamo visok javni dolg, ki ga je treba zmanjšati, in tretje
               je, da imamo negativne demografske trende, zoper katere bo treba nekaj ukreniti.
               Glede slabega poslovnega okolja, če se spet primerjamo z drugimi državami, smo
               najslabši na področju plač pa umeščanja v prostor. Jaz bi si želel, da ne bo <gap n="…"/> Ker je
               bilo že nekaj razprav v preteklosti na odboru v tej smeri, češ, opoziciji je lahko,
               vi samo priporočate pa govorite kaj je narobe, povejte še kakšno rešitev. Jaz jih bom
               zdaj poskušal nekaj nanizati. Vsaj kar se tiče plač. Če bi bilo osnovno vodilo te
               vlade, da je vsak zaposleni dvojna korist za državo, bi naredili že velik korak
               naprej. Če bi samo vedeli, da vsak, ki je zaposlen, plačuje prispevke v zdravstveno
               in pokojninsko blagajno, hkrati pa državi iz kakšnih socialnih blagajn ni treba zanj
               dajati določenih transferjev, bi resnično razumeli, da gre za dvojno korist oziroma,
               če obrnemo, dvakratno škodo, če je kdorkoli brezposeln. Še eno pravilo, ki je v tem
               parlamentu skoraj bogokletno in zelo težko prodiramo z njim – da bi se dalo z manjšo
               obdavčitvijo bolj napolniti proračun. Kakšnim na levi strani parlamenta je to čisto
               izven okvirja, nemogoče, marsikaj še težjega so povedali na ta račun, ampak mi pa
               trdimo, da z manjšimi obdavčitvami je možno zbrati več. Seveda, če so davki
               previsoki, potem je več vprašanj: Z računom ali brez? Potem je več takih primerov, da
               minimalca uradno, nekaj še zraven v kuverto ali pa celo dela na črno. In zato trdimo,
               da z nižjimi davki bi lahko država zbrala več in tudi imela več zaposlenih ljudi.
               Osnovna stvar pri delu pa je, da se mora delo splačati, delo se mora splačati. In
               številni, ko hodimo po terenu, nas opozarjajo, da se danes delo v Sloveniji žal ne
               splača. Ko si nekdo skalkulira, kaj vse lahko od države dobi, če ostane doma, in če
               na drugi strani predvidi, da bi moral iti nekam delat za minimalno plačo, je
               kalkulacija zelo enostavna – da bo ostal doma. Zato v Novi Sloveniji trdimo, da je
               tudi za denar, ki gre iz socialnih vreč ali pa socialnih skladov, da je tudi zanj
               treba nekaj postoriti, nekaj narediti, torej da ne more biti to avtomatizem, ampak je
               treba nekaj za ta javni denar narediti. Občine imajo ogromno stvari, kjer se lahko
               kaj postori, tudi država. Seveda govorim zgolj v primeru, kjer niso kakšne
               zdravstvene ovire. V primeru, če ima človek zdravstvene težave in ovire, je druga
               zgodba. Ampak če je zdrav človek brez dela, potem je absolutno pravilo, ki ga moramo
               vzpostaviti, to, da se mora splačati delati.</p>
               <p>Glede umeščanja v prostor. Naj nam bo vodilo, da bo zakonodaja takrat dobra, ko
               posebnih zakonov za umeščanje v prostor ne bomo potrebovali. Predvsem pa naj država
               spoštuje svoja lastna pravila. Država si je v nekaterih dokumentih in tudi v
               zakonodaji zapisala, da bodo njeni uradi, agencije odgovarjali, dajali soglasje v 30
               dneh. Na ta 30-dnevni rok se številni požvižgajo. In ko bodo občine lahko sprejele
               občinske prostorske načrte v dveh letih, takrat bom jaz prvi, ki bom rekel, absolutno
               imamo ustrezno zakonodajo, kar se tiče umeščanja v prostor in tudi podzakonske
               predpise. Ampak pot do tja je še dolga.</p>
               <p>Glede javnega dolga, ki ga izpostavljajo tudi številne institucije, da je to
               slovenski problem, saj je bil trend izrazit od leta 2008, ko smo bili dolžni 22 %
               BDP, pa do danes, ko smo na 80. Je velika razlika in samo obresti nam vzamejo
               desetino proračuna. Mi bi skoraj lahko s tem kar dajemo za obresti vsako leto
               zgradili dve tretjini TEŠ 6 pa skoraj en drugi tir. Seveda pa pri javnem dolgu ni kaj
               veliko za filozofirati. Tukaj se bom celo jaz strinjal s socialisti, da v nedogled
               zategovanje pasu ne funkcionira, da ima tudi negativne posledice. In za to, da se
               zmanjša naš javni dolg, to lahko storimo le tako, da je več ljudi zaposlenih in da
               več ljudi tudi dela, ker več kot bo zaposlenih, več bo tudi vplačnikov v pokojninsko,
               zdravstveno blagajno in nenazadnje več bo tudi ljudi, ki bodo imeli možnost, da
               trošijo in tako plačujejo davke. Seveda se mi zdi pomembno, da to dosežemo, ampak
               moramo pa dve zadevi nujno spremeniti. Eno je javni sektor in drugo je delovnopravna
               zakonodaja. Kar se tiče javnega sektorja številni pravijo, da je to prva ovira na
               poti realizacije tvoje ideje, bi pa morala biti prva pomoč. Številni nam govorijo o
               primerjavi delovanja Koroške, če želite, avstrijske javne uprave in pa slovenske. Tam
               gor te pridejo vprašat, kaj ti lahko pomagajo, kje ti še lahko svetujejo, pri nas pa
               se te lotijo s kakšnimi inšpekcijami. Treba je narediti sistem, kjer vsi uradniki ne
               bodo enako plačani. Danes so, si bom drznil reči, lenuhi kot tudi tisti, ki so garači
               v javnem sektorju, enako plačani in to na dolgi rok zagotovo ni dobro in demotivira
               vse tiste, ki pa vendarle v javnem sektorju delajo dobro. Mi smo tudi zagovorniki
               tega, da plača v javnem sektorju ne bi smela biti v taki meri odvisna od tega, koliko
               časa si ti v sistemu, ampak predvsem kaj si v tem sistemu naredil.</p>
               <p>Kar se tiče delovnopravne zakonodaje. Velik premik bo narejen naprej, če bomo zadeve
               uredili tako da podjetja goljufov, ki goljufajo delavce, nemudoma in takoj zapremo,
               predvsem pa tiste, ki zlorabljajo tovrstne zadeve, da jim preprečimo, da še kakšno
               podjetje ustanovijo. Imate pa mislim da slovenski rekord – nekoga, ki je goljufal
               delavce, nobenih prispevkov plačeval, nič in imel ustanovljenih več kot sto podjetij.
               To je očitno poslovna priložnost za nekatere v Sloveniji in to je prva stvar, ki jo
               je treba ustaviti v delovnopravni zakonodaji. Spominjam se, ko smo enkrat na enem
               odboru obravnavali to, če te inšpektor dvakrat dobi, da si naredil zelo velike in
               hude prekrške, dvakrat te morajo dobiti, da potem enostavno ne bi smel imeti
               podjetja, ne bi smel podjetja odpreti več kot 7 let, pa so uradniki prepričali Vlado
               in pa ministra, da dve leti je maksimum, kar se da. Ni prav. Želimo si, da bi se
               predvsem ljudje lažje zaposlovali, kar pomeni lažje zaposlovanje in tudi lažje
               odpuščanje. Mi smo za to, da imajo delavci vse pravice. Ampak pride pa obdobje, ko pa
               dela ni in ga enostavno delodajalec ne more dati in v takih primerih je treba tudi
               omogočiti delodajalcu, da zmanjša zaposlitve. Prepričan sem, da noben delodajalec ne
               bo dobrega delavca odpustil, zagotovo ne, ampak če je ta zakonodaja preveč rigidna,
               preveč trda, potem enostavno imamo še več zaposlitev prek espejev, kjer so stvari
               bolj fleksibilne, ali pa še več delajo na črno.</p>
               <p>Glede demografije; o teh stvareh vsaj v Novi Sloveniji veliko govorimo, ni nam
               nerodno odpirati razpravo na to temo, ker se nam zdi za prihodnost Slovenije in za
               poslovni okvir in za vse naše sisteme – za gospodarstvo, pokojninski in zdravstveni
               sistem – se nam zdi to vprašanje ključno. Tudi če nas kdo z leve strani zaradi tega
               zasmehuje, ampak dejstvo je, da 10 tisoč otrok se v Sloveniji danes premalo rodi in
               če bo država to v nedogled mirno gledala in nič kar se tiče glede tega ukrenila,
               potem nas kmalu ne bo več. Zato bi bilo treba nujno družinsko politiko prilagoditi
               temu, da vsaj odpravi čim več razlogov, zaradi katerih se mladi ne odločajo za več
               otrok. Obstajajo možnosti, samo zanje se je treba odločiti.</p>
               <p>Glede zdravstvenega sistema je bilo že ogromno povedanega. In tukaj se bojim, da vam
               bo zmanjkalo časa, spoštovana koalicija, ampak takšen sistem, da nam ljudje umirajo
               zaradi dolgih čakalnih dob, enostavno ni dober.</p>
               <p>In nenazadnje, tudi pokojninski sistem je treba prilagoditi na način, da tisti, ki
               želi delati, lahko dela, tisti, ki pa se želi upokojiti in ima za to tudi možnosti,
               mora dobivati dostojno pokojnino, s katero lahko vsaj živi, in ne da dobimo nove in
               nove socialne probleme, ko ljudje odhajajo v pokoj.</p>
               <p>Če torej zaključim, bi rekel, da če želimo normalno spremembo, potem je treba
               ukrepati danes, če želimo normalno Slovenijo, je pa jasno, da so spremembe ključne.
               Meni je jasno, da v državi vlada huda apatija in da so tudi ljudje prepričani, da smo
               vsi isti. Jaz sicer trdim, da nismo. Zagovarjam pa tudi to, da so volitve še vedno
               edino orožje, da se v tej državi kaj spremeni. Vse ostalo pomenijo ali prelivanje
               krvi ali hude težave in probleme. Volitve so pa še edina stvar, kjer je možno stvari
               spremeniti, čeprav ljudje mislijo, da ne. Ampak zagotovo je pa največja napaka, če
               parafraziram enega zelo znanega znanstvenika, da se voli ene in iste ljudi in se
               pričakuje drugačne rezultate. To pa žal ne bo šlo. Zato, če si želimo dobrih
               rezultatov tudi v prihodnje in po naslednjih volitvah, potem bo tudi treba nehati
               voliti proti. Da neka politična stranka ali pa nekateri zmagajo samo zato, ker je
               takšna večina ali pa količina ljudi proti nekomu, tudi ne more prinesti dobrih
               rezultatov, in stvari se bodo izboljšale, ko bodo ljudje začeli voliti za in ne
               proti.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Franc Laj bo predstavil stališče Poslanske skupine nepovezanih poslancev.</p>
               <p>Izvolite.</p>
            </sp>
            <sp who="SDZ7:LajFranc">

               <speaker>FRANC LAJ (PS NP):</speaker>

               <p>Spoštovani predsedujoči, spoštovani predstavniki Vlade, dragi kolegice in kolegi,
               vsem skupaj en prav lep pozdrav!</p>
               <p>Najverjetneje se boste z mano strinjali, če bom rekel, da se vsakodnevno srečujemo s
               prenormiranostjo, ki se kaže praktično na vsakem koraku. Problem vidim tu predvsem v
               tem, da ta prenormiranost prizadene prav malega človeka, kmeta, malega podjetnika.
               Zakaj vidim v tem problem? Zaradi tega ker prav ti, ki so najbolj izpostavljeni, se
               najtežje borijo s to birokracijo, ker so tako kadrovsko kot finančno tudi za to stvar
               omejeni, ker ne razpolagajo z zadostnimi finančnimi sredstvi in seveda znanjem. Da je
               temu tako, smo slišali tudi podatke, koliko je veljavnih zakonov – 830. Še večji
               problem pa se kaže v tem, da je skoraj 19 tisoč podzakonskih predpisov. To je množica
               predpisov, katerih praktično rečeno skorajda ne moremo upoštevati, ker niti nismo
               sposobni, da bi jih lahko spoznali. Še vedno je največji problem in, bom rekel, je
               železna cokla za investicije in razvoj zakonodaja na področju prostorskega
               načrtovanja in seveda zakonodaja, ki predpisuje postopke za pridobitev oziroma izdajo
               gradbenega dovoljenja. Jaz upam in v poslanski skupini upamo v to, da bo ta nujna
               prenova postopkov priprave prostorskih aktov ter postopkov za izdajo gradbenega
               dovoljenja stekla čim prej. In prav zaradi tega se bo sprejel novi sistemski zakon o
               urejanju prostora in seveda gradbeni zakon. To smo slišali tudi s strani Vlade, da so
               zaznali to problematiko in da pospešeno delajo na tem področju.</p>
               <p>Vsekakor bi želel izpostaviti, da bi pa veljalo veliko napora vložiti v ustrezne
               zakonske rešitve za dvig naše konkurenčnosti. To mislim predvsem na področju, da
               zagotovimo zakonske podlage za večjo prožnost trga dela, kar bo spet pripomoglo malim
               podjetjem, da bodo lahko lažje zaposlovala in tudi lažje načrtovala svoj razvoj.</p>
               <p>Prav tako bi še želel izpostaviti, da bi potrebovali primerno socialno politiko, ki
               bo spodbujala delo, ne pa nedelo. Nadalje, zelo je pomembno, da bi končno dosegli
               konkretne, vidne rezultate na področju debirokratizacije razpisov za pridobivanja
               evropskih sredstev, to mislim predvsem za kmetijstvo. Nenazadnje pa je zelo pomembno,
               da zasnujemo in dobimo tudi spodbudno davčno okolje. Tu bi želel opozoriti vsaj na
               dve pomembni zadevi, in sicer na možnost širitve pavšalne obdavčitve, to bi izredno
               veliko pripomoglo predvsem pri razvoju dopolnilne dejavnosti, ker je nenazadnje
               dopolnilna dejavnost zelo pomembna za razvoj kmetijskih gospodarstev na podeželju in
               samega podeželja, ter seveda izrednega pomena je tudi davčna razbremenitev dela.
               Mislim, da smo si lahko enotni, da v Sloveniji želimo in potrebujemo predvidljivo,
               pregledno in stabilno poslovno okolje, da bomo lahko v prostoru, kjer živimo in
               delamo, tudi konkurenčni v globalnih razmerah.</p>
               <p>V naši poslanski skupini s kolegom Dobovškom podpirava priporočila, ker sva zaznala,
               da določena priporočila, ki so predvidena in predlagana, da bi koristila Sloveniji.
               Hvala za vašo pozornost.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na splošno razpravo
               poslank in poslancev.</p>
               <p>Dobro, besedo ima gospod Janez Janša, predlagatelj.</p>
               <p>Izvolite.</p>
            </sp>
            <sp who="SDZ7:JanšaJanez">

               <speaker>JANEZ (IVAN) JANŠA (PS SDS):</speaker>

               <p>Ja, hvala lepa.</p>
               <p>Kot najavljeno prej, mogoče nekaj odgovorov na to kar je odgovorila Vlada plus to kar
               je bilo delno tukaj rečeno.</p>
               <p>Kot sem dejal že prej, je v tem vladnem odgovoru nekaj stvari korektno pojasnjenih,
               tudi obrazloženih, tako kot bi to morali biti v normalni komunikaciji, so pa tudi
               nekateri zapisi, ki so malo komični. Zelo presenečajo, dotikajo pa se bistva, ko
               imate na četrti strani zapisano naslednje: <q>»Glede boljše zakonodaje in odprava
               administrativnih ovir …«</q> Odprave, najbrž. <q>»… Vlada Republike Slovenije pojasnjuje, da
               je bila že v začetku leta 2016 izvedena zaključna faza ugotavljanja uspešnosti
               razbremenjevanja gospodarstva in državljanov z nepotrebnimi administrativnimi
               postopki in bremeni in povečanja učinkovitosti javne uprave v letih 2009 do 2015.
               Zastavljen cilj je bil znižanje ugotovljenih zakonodajnih bremen za 25 % oziroma 362
               milijonov evrov. In pravi Vlada: »Rezultati evalvacije so naslednji: 146 izmerjenih
               ukrepov, 365 milijonov evrov realiziranih prihodkov, znižanje zakonodajnih bremen v
               višini več kot 25 % ugotovljenih bremen.«</q> A, dajte no. Glejte, cilj je bil zmanjšati
               za 25 % in ravno za 25 % se je to zmanjšalo. Še trgovec v neki lokalni trgovini bi
               napisal 24,9, tako da ne bi prav izgledalo, da je to fake. Prihranjenih je bilo <gap n="…"/>
               Cilj je bil 362 milijonov evrov in poglejte, Vlada je ugotovila, da je bil cilj
               presežen za 3 milijone, se pravi, 365 milijonov evrov je bilo realiziranih
               prihrankov. Mislim, da bi vse zelo zanimala metodologija, na podlagi katere se je
               prišlo do tega, ampak to ni tako pomembno. Imamo v gradivu pač podatke, ki kažejo,
               kako se je od leta 2009 stanje na tem področju dejansko spremenilo. In glejte, v tem
               času se je na novo zaposlilo, kljub temu da je bilo to leta 2012 za eno leto
               ustavljeno, celo nekoliko znižano, ampak v tem času se je na novo zaposlilo v
               administraciji in javnem sektorju 20 tisoč ljudi, 20 tisoč! Stroški za plače so se
               povečali za skoraj 400 milijonov. Se pravi, ni bilo 365 milijonov evrov prihranka,
               ampak je bilo kakih 400 milijonov minusa. In v tem času je korpus predpisov v državi
               narastel za nadaljnjih 6 tisoč zakonov in vladnih uredb, za 6 tisoč. Zdaj mi pa
               povejte, kako gre to skupaj, kako gre to skupaj? V 7 letih – 7 let naj bi ta program
               potekal – naj bi razbremenili gospodarstvo in državljane za 25 %. V tem času je pa
               število predpisov naraslo za 6 tisoč, število zaposlenih v administraciji in javnem
               sektorju za 20 tisoč in sredstva za plače za nekaj 100 milijonov. Kje pa je ta
               razbremenitev? Kje je ta razbremenitev? So bili nekateri koraki narejeni v pozitivno
               smer, kar iz naslednjih odgovorov izhaja, vendar pa v seštevku imamo neke makro
               številke, ki govorijo ravno obratno od tega, kar tukaj trdi Vlada.</p>
               <p>Naslednja takšna nelogičnost v teh odgovorih je na eni strani zanikanje problema, na
               drugi strani pa uporaba tega istega problema kot argument za to, da je neko stanje
               nekje takšno kot je. Tako je v tem poglavju, ki ga je očitno napisalo Ministrstvo za
               pravosodje, rečeno, že, že, da smo zadnji v Evropski uniji, kar se tiče števila
               sodnih zaostankov in tako naprej, čeprav je trend zelo pozitiven v zadnjih letih,
               ampak poglejte, pri nas je pripad zadev še enkrat večji kot na Češkem, se pravi, še
               enkrat več zadev je pripadlo na sodiščih. Ja zakaj pa je temu tako? Ja verjetno tudi
               zaradi tega, ker se skuša vse regulirati, ker je polno predpisov. Več je predpisov,
               več je sporov. Več je sporov, večji je pripad potem na organe, ki to rešujejo.</p>
               <p>Tako da stvari v tem odgovoru so nelogične. Jasno je, pisala so ga različna
               ministrstva oziroma administracije v različnih ministrstvih in tukaj so vedno
               problemi, ne glede na vlado. Ampak vseeno, tako vsebinsko protislovno pisati stvari
               pa ne more biti, nekdo mora to vendarle prebrati.</p>
               <p>Nekje se tudi sklicujete na hitro ukrepanje, ko gre za pomembne projekte – Magna, ne?
               Ravno to, da je Vlada predlagala poseben zakon za lakirnico pa nekaj sto zaposlenih
               tam pri Mariboru, kaže na to, da imamo neko birokratsko močvirje, množico predpisov,
               polno ovir, zaradi katerih ta projekt ni mogel iti skozi po redni poti, pa ste
               predlagali interventni zakon. Če bi bilo stanje tako lepo, kot se opisuje, ne bi
               rabili posebnega zakona za Magno. Pa verjetno tudi ne za drugi tir, kar ste prej že
               drugič izglasovali. Imamo Slovenske železnice. Slovenske železnice so odgovorne za
               vse kilometre proge, imajo svojo firmo, ki gradi proge. Ampak ne, vi ste predlagali
               poseben zakon za 27 kilometrov proge, kjer bo kilometer stal 50 milijonov evrov,
               povprečje v Evropi za kilometer elektrificirane železniške proge je pa 5 do 7
               milijonov evrov. Če so še tuneli, je to krat 2 ali pa krat 3, ni pa krat 10. In je
               poseben zakon. Če bi bile stvari tako v redu in če bi bila miselnost Vlade tako
               antibirokratsko naravnana, dejansko ne bi rabili posebnega zakona niti za Magno niti
               za drugi tir.</p>
               <p>Tukaj je polno nekih nelogičnosti, tudi – še vsaj kasneje v razpravah s strani
               vladnih poslanskih skupin – neke povsem nepotrebne obrambe. Saj tukaj ni Vlada
               napadena. Mi nismo s tisoč na 20 tisoč predpisov leta 1991 prišli zaradi vlade Mira
               Cerarja. To je pač neka dediščina tega porasta birokracije prek različnih mandatov.
               Je pa res, da v tem trenutku ima ta vlada škarje in platno v rokah. Ni ta vlada kriva
               za vse, za stanje takšno kot je v celoti ali pa v pretežnem delu, ker je samo tri
               leta, je pa edina in ima samo ta vlada odgovornost, da to začne popravljati. In ne
               jemati tega kot napad. Tudi ti očitki o predvolilnem času so nekoliko komični, saj če
               gre za ukrepe, ki so potrebni <gap n="…"/> Jaz mislim, da so potrebni. Noben normalen človek v
               tej državi se ne more strinjati s tem, da je normalno, da imamo na 200 prebivalcev en
               vladni predpis, se pravi, 20 tisoč zakonov in podzakonskih aktov. Potem bi pač
               pametna vlada rekla, okej, ni vse tako, kot ste napisali, ampak neke stvari so pa za
               spremeniti, pa jih spremenimo, hvala, da ponujate roko, bo šlo lažje čez proceduro.
               Tam kjer tudi ti izračuni, ki ste jih vi dali, kažejo, da stvari niso najboljše,
               ponekod pa to že zdrava logika pove, možno je veliko stvari spremeniti. In če je to
               predvolilna tema, zakaj ne pograbite? Naredite te stvari, pa bodo ljudje zadovoljni z
               vami. Ne opoziciji očitati, da je nekaj predlagala, kar ljudje mislijo, da je pač
               potrebno. In ključni razlog, zaradi katerega smo mi to predlagali, je, bom rekel,
               groza ki nas je zajela, ko smo videli, kakšna je statistika. Sem si nisem
               predstavljal dokler nismo dobili teh podatkov, da imamo toliko predpisov. Okej, da
               smo jih sprejeli, ja, ampak običajno je tako, da ko nek nov zakon začne veljati, vsaj
               jaz sem tako mislil, potem nek prejšnji ne velja več. Tukaj se je pa samo nalagalo in
               smo zdaj na 20 tisoč. In ta številka je v totalnem nasprotju s tem podatkom, da smo
               od leta 2009 zmanjšali administrativna bremena za 25 %. Tudi ni vredno komentarja to,
               kar je bilo rečeno s strani Združene levice, ker oni pač živijo v nekem paralelnem
               svetu. Tam lahko najprej deliš pa potem ustvarjaš in tako naprej, se na to niti ne
               splača odgovarjati. Ampak dejstvo je, da tako podcenjevanje nekih resnih opozoril s
               strani predstavnikov gospodarstva izhaja tudi iz teh razprav z vladne strani. Povejte
               mi, kaj, recimo, od teh 48 zahtev gospodarstva ni pametno? So zadeve, kjer bo vedno
               finančni minister rekel, ne da se to čez noč, bo izpad, kratkoročen izpad prihodkov
               in tako naprej in so stvari za razpravo. Je pa polno konkretnih predlogov, ki ne
               stanejo nič proračuna, kvečjemu prinesejo v proračun. In če bi jih izvedli, bi bile
               vse javne blagajne bogatejše, plače bi bile večje, pokojnine bi bile večje, več bi
               bilo tudi za solidarnost, ker bi bila večja produktivnost, ker bi bilo več delovnih
               mest – pri nas, ne v Avstriji. Ker bi se tudi z nižjimi davčnimi stopnjami
               srednjeročno, ker bi se več ustvarjalo, pobralo več. Bi bilo boljše tudi za kolege
               poslance iz Združene levice. Tukaj je pač veliko, veliko nelogičnosti.</p>
               <p>Je pa tukaj še en motiv za to stanje treba omeniti v tej razpravi. Zakon birokracije,
               sem že prej omenil, je to začaran krog. Več birokratov, več predpisov, več predpisov,
               več birokratov, več birokratov, več denarja za administracijo. Več predpisov, več
               birokratov, več administrativnih ovir, težje življenje za državljane in težje
               poslovanje za gospodarstvo. Ampak nekomu tudi izven tega kroga verjetno odgovarja, da
               je stanje takšno. Temu pa sociologi pravijo obvladovanje družbe. Več je predpisov,
               bolj so predpisi nejasni, bolj imajo navadni državljani občutek, da so nekje na robu,
               se vseskozi bojijo, da nekaj kršijo. Pa če temu dodate še drastične kazni za minorne
               prometne prekrške, kar se je v zadnjih letih, bom rekel, pospešeno uvajalo, pa
               trditve nekaterih državnih institucij, da za njih ni rokov; za državljane so roki na
               sekundo, za njih pa ni rokov, ko bi morali kaj narediti <gap n="…"/> Potem je ta simptom
               obvladovanja družbe prek strahu, da je nekdo stalno v nekem prekršku ali pa da se ga
               lahko preganja zaradi dejanskega ali pa domnevnega prekrška, vedno prisoten in so
               potem državljani bolj ubogljivi. To pa je nek motiv, verjetno izven tega kroga, ki
               danes o tem razpravlja, zaradi katerega se o tem problemu ne govori. Imamo tako
               imenovane osrednje nacionalne medije, ki temu problemu, ki ga čuti dva milijona
               državljank in državljanov in praktično vsi gospodarski subjekti po državi, ne posveča
               nobene pozornosti. Te teme ni. Kamorkoli prideš, se pogovarjaš z ljudmi,
               gospodarstveniki sploh, je to tema, ki je nevralgična. Ampak za tako imenovane
               osrednje slovenske medije to ni problem. Seveda, ve se, zakaj.</p>
               <p>Toliko zaenkrat. Zelo veseli bi bili, če bi kdo z vladne strani pojasnil
               metodologijo, na podlagi katere je Vlada izračunala, da so se administrativna bremena
               zmanjšala za 25 % od leta 2009 do lanskega leta.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za besedo je prosil gospod Boris Koprivnikar, minister za javno upravo. Pripravita
               naj se gospa Anita Koleša in gospa Iva Dimic.</p>
               <p>Izvolite, gospod Koprivnikar.</p>
            </sp>
            <sp who="SDZ7:KoprivnikarBoris">

               <speaker>BORIS KOPRIVNIKAR:</speaker>

               <p>Hvala, predsedujoči, za besedo.</p>
               <p>Hvala, spoštovani poslanke in poslanci tudi za te razprave in nenazadnje to temo, ki
               je nekaj, s čimer se ukvarjamo vsak dan, dan za dnem zelo intenzivno in na nek način
               poskušamo zaustaviti to breme – to pa je breme, s katerim se deloma strinjam –
               pretirane birokratizacije te države, ki smo ga podedovali. In zato bom z velikim
               veseljem odgovoril na nekaj vprašanj oziroma nekaj pomislekov, ker ne bi rad, da ta
               razprava s strani predlagatelja izzveni na način, kot da se ne zavedamo tega problema
               in na tem nič ne delamo, ampak je to nekaj, kar smo veseli podpore, veseli teh
               predlogov in jih bomo tudi z veseljem, kot smo se že odzvali, se še naprej
               odzivali.</p>
               <p>Prvič, kar se tiče zaposlenosti, spoštovani poslanec Janša; 20 tisoč novih zaposlenih
               v celotnem javnem sektorju, ob tem se je pa delež zaposlenih v zadnjih šestih letih v
               ožji državni upravi, se pravi ministrstva in organi v sestavi, beri birokrati,
               zmanjšal za 4 tisoč, za plače na tem delu za 8 % in to je zelo jasno tudi razvidno iz
               javnih statistik. Je pa res, da se je javni sektor postopno povečeval predvsem na
               področju šolstva in zdravstva. Iz nam znanih razlogov.</p>
               <p>Tole metodologijo, ki ste jo izpostavili in je tudi pojasnjena v ukrepih notri <gap n="..."/>
               Izmed določenih ukrepov – 146 – je bilo za 25 % zmanjšano administrativno breme, to
               je bilo izmerjeno s strani zunanjega izvajalca, ki je po lastni metodologiji to tudi
               izmeril. O tem obstaja javna publikacija, objavljena je, tudi navedena v gradivu in
               predlagam, da si v tej publikaciji pogledamo natančno, s katerimi ukrepi za koliko
               milijonov ali tisoč evrov, s kakšnimi postopki in v kakšnem obsegu so bili ti ukrepi
               realizirani, ker je čisto vsak posebej razložen, izračunan in tudi v tej publikaciji
               odprave administrativnih bremen predstavljen. In nikjer ne piše, da smo za 25 %
               zmanjšali administrativna bremena v Republiki Sloveniji, ampak od identificiranih
               administrativnih bremen, od ugotovljenih. Ta metodologija se je izkazala kot dobra,
               zato jo tudi krepimo še naprej in intenzivno nadaljujemo s čisto konkretnimi projekti
               in ukrepi. Prvič v tem mandatu smo uvedli tako imenovano enotno zbirko ukrepov za
               izboljšanje poslovnega okolja, projekt <q>»STOP birokraciji!«</q>, in to zato da smo
               različne vire predlogov, različne vire, kjer se od zbornic, posameznikov,
               državljanov, nenazadnje političnih strank predlogi zbirajo na različnih mestih, smo
               to uredili, da je to vse na enem mestu, da se to evidentira, da se tudi točno za
               ukrep, za katerega je ocenjeno, da ga je možno in smiselno realizirati, določi
               izvajalca – pristojno ministrstvo in se tudi spremlja, kako ta ukrep dejansko poteka
               in kako je uspešna njegova realizacija. In nenazadnje, vse to je dostopno prek
               interneta, objavljeno, tako da lahko tako poslanci in novinarji kot državljani
               spremljajo, koliko in kje je katero ministrstvo uspešno v odpravljanju
               administrativnih ovir, ker stalno pa žal nastajajo tudi nove. In nenazadnje, tudi v
               tem predlogu 77 ukrepov, ki ste jih kot predlagatelj navedli, je cela vrsta ukrepov,
               ki zahtevajo dodatno administrativno urejanje določenih področij in bodo avtomatično
               predlagali dodatno administrativno breme. Včasih je to smiselno, včasih pa tudi ne.
               Vendar ravno zato uvajamo konkretne ukrepe, da bi se čim bolj izognili tem dodatnim
               bremenom. Zahteve slovenske obrti, zahteve Gospodarske zbornice Slovenije, digitalne
               agende, agende malega gospodarstva so zahteve, ki so vključene v to zbirko ukrepov.
               319 jih je trenutno v celotni bazi evidentiranih in 185 zaključenih. Nadaljujemo,
               stalno pridobivamo nove ukrepe in stalno spremljamo tudi realizacijo obstoječih.
               Zaenkrat smo na 58 % realiziranih ukrepov od tistih, ki smo jih evidentirali za
               odpravo.</p>
               <p>Pomagamo si tudi z mednarodnim znanjem, z OECD, s katerim smo naredili intenzivno
               analizo dejanske ureditve zakonodaje. In zelo po domače povedano želimo postopno,
               postopno, ker to seveda ne gre čez noč in je vezano tudi na to, kar je večkrat rečeno
               in meni kot ministru za javno upravo rečejo, da bi bilo treba spremeniti miselnost v
               javni upravi. Ja če kdo ve, kako se to naredi z enim ukrepom, potem naj zavzame moje
               mesto. Z največjim veseljem odidem. Ampak s celo serijo ukrepov izobraževanja,
               transparentnosti, objavljanja, konkretnega spremljanja mi dosegamo to, da se postopno
               začenja spreminjati miselnost – spoštovanje rokov in realizacija teh ukrepov –, z
               OECD pa snujemo projekt, v katerem je treba tudi postopno zakonodajo iz tako
               imenovane procesne, kjer je napisan postopek, preoblikovati v ciljno, kjer se ve,
               kakšen cilj moramo doseči in kdo je odgovoren za dosego tega cilja. In ko pridemo do
               odgovornosti, se spet zaletimo v problem, da vsi govorimo o tem, da bi morala biti
               državna birokracija bolj učinkovita, ko pa nekomu naložimo odgovornost, pa nihče te
               odgovornosti dejansko noče prevzeti niti nihče ne zaupa. Če rečemo podjetniku,
               birokrat bo odločil o tem, ali ti to pripada ali ne, potem podjetnik pravi, ne,
               zahtevam predpis, ki bo točno določil, kdaj mi to pripada in kdaj ne, ker uradniku ne
               zaupam. In tako se vrtimo v začaranem krogu, ki ga postopno poskušamo prebiti s celo
               vrsto ukrepov, merjenj, izobraževanj, da bi se dejansko izvili iz tega primeža
               birokratizacije in mislim, da smo na nekaterih področjih kar uspešni.</p>
               <p>Recimo, s Centrom nevladnih organizacij smo izvedli intenzivno usposabljanje za 120
               ključnih javnih uslužbencev, ki pišejo zakonodajo. Bistveno se je spremenilo področje
               zgodnjega vključevanja deležnikov v pripravo zakonodaje, kar pomeni, da se
               posvetujemo z gospodarskimi zbornicami, civilnimi društvi in ostalimi takrat, ko se
               zakonodaja dejansko tudi pripravlja. Zelo se je nadgradil projekt enotne poslovne
               točke za podjetnike oziroma Vse na enem mestu ali tako imenovani e-VEM, kjer je že
               avtomatiziranih na novo 38 konkretnih postopkov, ki jih lahko podjetniki izvajajo
               popolnoma avtomatsko, in dodajamo vedno nove. Ravno trenutno so v pripravi novi
               postopki, da se avtomatsko oddajajo vpisi v obvezna socialna zavarovanja, da se bo
               lahko še avtomatsko oddalo nadomestila za plače zaradi bolniških in pa povračila
               nadomestil plače in tukaj z veseljem ugotovim, da se je število teh avtomatiziranih
               postopkov od leta 2014, ko sem prevzel ministrstvo, z 260 tisoč dvignilo na lani
               konec leta milijon 200 tisoč avtomatiziranih postopkov. To je popolna
               debirokratizacija oziroma odprava administrativne ovire, ker se računalniki med sabo
               pogovorijo to, za kar smo prej izpolnjevali neke konkretne obrazce. S tem modelom
               nadaljujemo še naprej. Naj pa omenim še to, da je od letošnjega leta obvezen tako
               imenovani MSP test, kar pomeni, da vsak nov zakon, ki se piše, mora iti skozi sito,
               ki ga vodi Ministrstvo za gospodarstvo, ki izračuna, kakšna je potencialna
               obremenitev tega predpisa na gospodarstvo in na posameznika, ki ga bo moral izvajati,
               tako da ne prihajamo do predpisov, kjer predlagatelj enostavno ugotovi, da nima
               finančnih posledic. Praktično vsak predpis ima posledice in s to novo metodologijo je
               treba te posledice tudi dokazati. Naj pa ob tem povem tudi, da smo izvedli funkcijsko
               analizo, kjer smo izmerili in primerjali učinkovitost državnih organov med sabo –
               eden od ukrepov, ki nas sili k večji racionalnosti; da imamo novo medresorsko delovno
               skupino, ki se ukvarja z notranjo učinkovitostjo ministrstev in organov v sestavi; da
               se tudi skladno z navedbo pobudnika te seje, ki naj poveča sodelovanje med državno
               upravo in zasebnim sektorjem, s triletnim projektom že skozi partnerstvo za spremembo
               ukvarjamo s sodelovanjem med državno upravo in zasebnim sektorjem; da uvajamo
               kompetenčni model; da imamo novo kompletno prenovo Upravne akademije, ki je zadolžena
               za izobraževanje uslužbencev v javnem sektorju. To pa so vse tisti ukrepi, ki
               pripeljejo do tega, da se bo spremenila miselnost v javnem sektorju, vendar ne sama
               od sebe, ampak z vztrajnim delom, s serijo ukrepov, z veliko mero transparentnosti in
               z veliko mero načrtnega dela.</p>
               <p>Naštel sem vam samo nekaj teh ukrepov in naj zaključim še s predlogom plač, ki so
               bile večkrat omenjene. Zakon o sistemu plač v javnem sektorju in Zakon o javnih
               uslužbencih že od februarja lanskega leta po številnih intervencijah še vedno čakata
               na usklajevanje s sindikati, ki morajo na to zakonodajo dati glede na dosedanjo
               ureditev tudi soglasje, in še naprej bomo vztrajali, da bo tudi v javnem sektorju
               večje merilo za nagrajevanje učinkovitost in rezultati dela, ne pa senioritetno
               načelo, kar pomeni, koliko časa si v javnem sektorju. In točno v to smer ta dva
               predloga zakonov gresta in pa v smer, da je fleksibilnost javnega uslužbenca večja.
               To pomeni, da ga lahko uporabimo v tistem delu javnega sektorja, kjer je trenutno
               večje povpraševanje po delavcih. In to menimo, da so zelo koristne in nujne rešitve,
               za katere upamo, da bomo kmalu našli konsenz sindikatov in seveda kasneje tudi
               soglasje vas, poslancev v Državnem zboru. Toliko za začetek. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Preden dobijo besedo še poslanke in poslanci, dajem besedo najprej gospodu Darku
               Staretu, državnemu sekretarju na Ministrstvu za pravosodje.</p>
               <p>Izvolite.</p>
            </sp>
            <sp who="SDZ7:StareDarko">

               <speaker>DARKO STARE:</speaker>

               <p>Hvala, gospod predsedujoči. Pozdravljeni, poslanke in poslanci!</p>
               <p>Jaz bi rad v zvezi s posebej izpostavljenim citatom poslanca Janše v imenu
               predlagateljev pojasnil nekaj podatkov oziroma navedb.</p>
               <p>Dejstvo je, da je v tem političnem diskurzu, ki zaznamuje Državni zbor, vendarle
               vsebinska razlika, ali gre za neko pregovarjanje ali gre za neko prepričevanje na
               podlagi argumentov, substanciranih, utemeljenih strokovnih podatkov. Oboje je seveda
               legitimno, razlika je samo v tem, da pri političnem pregovarjanju po navadi argumenti
               temeljijo na demagogiji, nepopolnih podatkih, netočnih ali celo zavajanju. Ne želim
               reči, da je namen predlagatelja tokrat neko demagoško ali pa slabonamerno predlaganje
               priporočil, je pa nedvomno dejstvo, da podatki, s katerimi se utemeljujejo
               priporočila, niso popolni oziroma so mestoma netočni. Govorim za področje pravosodja,
               ker kot veste, se pač odziv Vlade nanaša na vsa resorna področja.</p>
               <p>Za kaj gre? Recimo, predlagatelj je povedal, da imamo v Sloveniji na 200 državljanov
               oziroma volivcev cirka ne vem koliko zakonov, ker imamo skupaj tisoč zakonov in pa 18
               tisoč podzakonskih aktov. Na hitro sem pogledal samo uradne spletne strani nekaj
               držav Evropske unije in vam lahko povem, recimo v Veliki Britaniji imajo 4 tisoč 266
               splošnih zakonov – govorim zdaj samo o zakonih, ne o podzakonskih aktih –, mi jih
               imamo 894, kot ste povedali, Avstrija jih ima 2 tisoč 230, Nemčija jih ima 6 tisoč
               451, na zvezni ravni nekaj čez tisoč, da ne govorim o podzakonskih aktih, ki se
               gibljejo med 17 do 22 tisoč. Velik razlog oziroma odločilen razlog za tako veliko
               število podzakonskih predpisov in tudi sicer predpisov v vseh državah Evropske unije
               je pač skupni evropski prostor na različnih področjih, da ne bom šel zdaj v detajle,
               in s tem smo zaznamovani vsi skupaj.</p>
               <p>Ni dvoma o tem, da če grem iz namena predlagatelja oziroma vašega priporočila, čeprav
               je nekonkretiziran, tako kot je tudi mislim da eden od razpravljavcev že omenil;
               cilji, ki jih zasledujete s priporočili, so dobri, se ni težko podpisati, se vsi
               strinjamo, vsi želimo, da bi bilo pravosodje in pa postopanje učinkovitejše,
               hitrejše, da bi imeli boljše plače, da bi bilo več zaposlitev. Ampak ključna razlika,
               in tudi tu se začne politični diskurz v konfliktnem smislu, je izbira ukrepov in poti
               do teh ciljev. In tukaj so velike razlike med opozicijo in pozicijo. Tukaj se ne
               strinjamo, kar je legitimno, ampak teh ukrepov ni, zato se argumentirano ne da
               razpravljati, vsaj na našem področju, in potem izpade pregovarjanje. To je bil moj v
               bistvu substrat za tisto uvodno tezo, da gre pravzaprav za nepopolne in lahko
               zavajajoče podatke. Verjamem pa, da so bili dobronamerni. Tudi v delu, ki se nanaša
               na pravosodje, v nobenem delu teksta – če pa sem to spregledal, se opravičujem, sem
               pa prepričan, da nisem – nismo navedli, da se tega ne da narediti, kot ste po mojem
               mnenju, vsaj kar se tiče uradnikov in javnih uslužbencev na Ministrstvu za
               pravosodje, zelo, bi rekel, kritično ali celo žaljivo povedali, da oni pač vodijo te
               zgodbe in upravljajo politiko in tako naprej. Pri nas uradniki delajo zelo
               kakovostno, kvalitetno. Spoštujemo tudi drugačna mnenja, ker, a veste, uradniki, ki
               ga nekem področju delajo dalj časa ali pa več vlad, imajo neka strokovna prepričanja,
               ki so jih uveljavljali tudi v prejšnjem obdobju in je logično, da zagovarjajo s
               svojimi argumenti svoje rešitve, vendar nobeden nasprotnih argumentov ne zavrača iz
               nekih političnih ali pa nerazumnih razlogov, ampak jih tudi sprejemajo. To je pa
               seveda odvisno potem od politične ravni, kako kompetentni so vodje na najvišji ravni,
               torej funkcionarji, da uveljavljajo določene politike in morda tudi spremembe politik
               in pa konceptov ureditve posameznega področja. Skratka, ta trditev, da je izgovor, da
               se to zaradi nekega zakona ne da, ni primer na področju pravosodja.</p>
               <p>Kar se tiče trendov glede dveh priporočil, ki se nanašata na hitrejšo pravico oziroma
               učinkovitejše delo sodstva in odpravo zaostankov, se mi zdi navedba predlagatelja
               pomanjkljiva preprosto zato, ker navaja podatke do leta 2014 oziroma 2015. Dejstvo
               je, da so vlade tudi pred vlado gospoda Mira Cerarja kar aktivno se lotile problema
               velikih zaostankov v sodstvu. Zelo pomemben ukrep bi bil prav v času vlade gospoda
               Janše, ko je Ministrstvo za pravosodje pripravilo sistemski ukrep zakona za reševanje
               sodnih zadev v razumnih rokih, bila je pa še potem tudi kasneje cela kopica
               organizacijskih, pa tudi institucionalnih ukrepov. Vendar v obdobju po letu 2013 <gap n="…"/>
               Bom zdaj navedel podatke o hitrosti odprave zaostankov, to je pa obdobje vlade Mira
               Cerarja in gre za podatke, ki so vsaj načeloma verjetno bolj objektivni in manj
               pristranski, ker gre za uradne podatke iz leta 2017 Evropske komisije. In kaj pravijo
               ti podatki? Da je v bistvu izrazit napredek v obdobju; če primerjamo leto 2013, smo
               imeli za reševanje civilnih in gospodarskih pravdnih zadev 420 dni v povprečju v
               Sloveniji po oceni Evropske komisije, v letu 2016 pa se je ta čas prepolovil in znaša
               230 dni. Se pravi, gre za pomemben napredek, ki je posledica tudi predhodnih ukrepov,
               vendar tudi mnogih pomembnih ukrepov devetih oziroma dvanajstih zakonov te vlade iz
               leta 2015, pa cele kopice ne samo sistemskih ukrepov v obliki zakonov ampak tudi
               organizacijskih rešitev, ki so bile v bistvu uveljavljene v zadnjih dveh letih in
               pol. Trenutno je pa v Državnem zboru 8 zakonov s področja pravosodja, jutri recimo
               bomo dva imeli na odboru, ki pomembno po našem prepričanju oziroma mnenju Vlade bodo
               tudi prispevali k postopnemu pospeševanju in pa hitrosti reševanja zadev v sodnih
               postopkih. Recimo čas reševanja upravnih zadev: leta 2013 okoli 250 dni, leta 2016
               150 dni. Mislim, da je zavidljiv, pomemben napredek in je rezultat naporov tako
               izvršilne veje oblasti kot vas poslancev, ki ste v tem času sprejemali zakone, in pa
               seveda tistih, ki te zakone izvajajo, v tem primeru torej sodne veje oblasti. Z
               vidika reševanja problema plačilne nesposobnosti oziroma insolvenčnih postopkov;
               tukaj kot vidite uraden podatek Evropske komisije, mi smo ga nedavno objavili tudi na
               spletni strani, smo na 7. mestu med članicami državami Evropske unije. Na področju
               preventivnega prestrukturiranja smo pa pravzaprav skoraj zgled, ker so relativno
               hitri postopki in je povprečje v Evropski uniji 2 leti, pri nas je pa 9 mesecev. To
               ne pomeni, da ne moremo biti boljši in mi se tega zavedamo. Zaradi tega je, kot sem
               že omenil, tudi na vaših mizah ta trenutek že novih 8 dodatnih zakonov, ki pomembno
               lahko prispevajo k temu, da bomo še boljši. In iz tega razloga se mi zdi, da je, ne
               vem, predlagatelj preprosto spregledal vse te ključne podatke in v svojem gradivu
               navaja samo podatke statistične iz leta 2014 oziroma 2015, ne pa v celoti. Ker
               nedvomno trend je dober, ni pa dvoma, da smo lahko še boljši in k temu smo se
               zavezali, ker ne poznam nobenega uradnika, funkcionarja, še manj pa poslanca v tem
               Državnem zboru v teh dveh letih, odkar imam to izkušnjo, da bi bil proti temu, da bi
               bili vsi skupaj boljši pa da bi bila blaginja v tej državi na višji ravni na vseh
               področjih. Tako da iz tega razloga se mi zdi pomembno, da bi se pogovarjali o ukrepih
               do teh ciljev, s katerimi se vsi verjetno strinjamo. Ukrepi pa, kot smo rekli, so
               lahko različni, ker vidimo različne poti do istega cilja. Kateri je optimalen, kateri
               je najbolj primeren, je pa potem stvari izbire in pa dobre argumentacije, ne pa
               pregovarjanja pa teh pomanjkljivih, nepopolnih ali pa mestoma tudi netočnih
               podatkov.</p>
               <p>Jaz bom z veseljem v nadaljevanju še karkoli konkretnega povedal. Glede ukrepov, ki
               jih tukaj pravzaprav nekaj je, ni jih pa veliko glede na število ciljev, ki jih je
               zelo veliko, bi tudi opozoril, da smo mi na spletni strani Ministrstva za pravosodje,
               kar zadeva pravosodno področje, nanizali celo kopico ukrepov, kako hitreje do
               pravice, in to zajema praktično vse pravosodne organe vključno s kvazisodnimi organi.
               In veliko število teh ukrepov je bilo že realiziranih, kot sem rekel, v obliki
               zakonov, sprejetih že v tem Državnem zboru na institucionalni ravni ali pa
               organizacijski oziroma operativni, cirka 12 jih pa še prihaja, 8 jih je pa že tukaj
               notri. Seveda veste, da je pri pripravi zakonov dostikrat zelo veliko legitimno
               konfliktnih situacij, ker so interesne skupine zelo različne, imajo različne interese
               in je to težko usklajevati. Zato ti procesi malo dlje časa trajajo. Ampak vendarle, v
               tej smeri gremo in da na nek način smo uspešni, kažejo ti rezultati, ki jih tudi
               drugi vidijo in jih opazijo. Sami jih ne želimo tako videti. Sploh ne v tem primeru
               opozicija. Vsekakor pa mislim, da to ni razlog, da mi s tem ne bi nadaljevali in se
               skupaj trudili za najboljše rešitve. Jaz sem že večkrat povedal, kar se tiče
               pravosodja: če je dober predlog, ne glede na to kdo ga predlaga, ker v naših
               procesih, to poznate, strokovnega usklajevanja tudi Obrtna zbornica, podjetniška,
               Gospodarska zbornica, skratka posamezna združenja so vključena in v največji možni
               meri v okviru tistih legitimnih interesov in pa ciljev mi pač zasledujemo javni
               interes, ki ga izražajo posamezni zakoni, ti partikularni interesi so pa pač
               upoštevani v največji možni meri, vendar podrejeno temu javnemu, kot ga vidi Vlada in
               potem predloge sprejema. Tako da kot rečeno, če bodo kakšni konkretni ukrepi,
               predlogi, absolutno je to dobrodošlo, ampak zaenkrat tega ni in potem tudi je težko
               argumentirano razpravljati. Sem pa opozoril namenoma, ker vem, da je vaš namen dober,
               ker imamo vsi skupaj dober namen, da so ti podatki pomanjkljivi oziroma zelo
               nekritično spustijo dosežke, rezultate in trende, ki so lastni in značilni za tudi
               pravosodno področje v zadnjih treh letih. Hvala lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima predstavnik predlagatelja gospod Janez Janša.</p>
               <p>Izvolite.</p>
            </sp>
            <sp who="SDZ7:JanšaJanez">

               <speaker>JANEZ (IVAN) JANŠA (PS SDS):</speaker>

               <p>Hvala lepa še enkrat za besedo.</p>
               <p>Niti se ne bi oglašal, če ne bi predgovornik izjavil, da bomo v kratkem dobili ali da
               smo že dobili 8 novih predpisov, ki jih predlagajo za to, da bomo te probleme rešili.
               Bog nas varji pač takšnega reševanja problemov! Jaz bi bil zelo vesel, če bi nekdo
               tukaj rekel, da bo predlagal, da se pet, šest predpisov ukine pa da se namesto tega z
               enim predpisom enostavno stvari reši. Ampak žal v zadnjem času od tega dela Vlade
               nismo ravno deležni takih pristopov. Mnogi gredo v nasprotno stran. Zadnje tako
               darilo Ministrstva za pravosodje slovenskim državljanom je nek butast predpis, ki je
               bil pred kratkim sprejet tukaj, tako da mora vsak Francelj ali pa Micka, ki zdaj
               odpira žiro račun, podpisovati izjavo, da ni predsednik države ali pa poslanec
               Državnega zbora. To je tako velik prispevek k debirokratizaciji, da se vsi
               smejejo.</p>
               <p>Kar se tiče statistike; jaz ne vem, če isto berem, ampak jaz tukaj berem vaše
               gradivo, da imate podatke glede števila drugih nerešenih civilnih, gospodarskih in
               upravnih zadev in zdaj Slovenija je tukaj skupaj s Portugalsko na zadnjem mestu
               oziroma na prvem mestu po številu nerešenih zadev – leta 2015 v vašem grafu. Kakšni
               so trendi ne vem, ljudje jih v glavnem ne opazijo. Ta tema je zelo pereča, v veliko
               okoljih se o tem pogovarjamo, ljudje tega ne opazijo, pa tudi statistika včasih
               marsikaj skrije, pa ni <gap n="…"/> Tudi ta, ki ste jo vi navedli, je slaba, no. Ali so trendi
               boljši ali niso, ne vem. Tu zraven v sosednji ulici, mislim da je Cankarjeva, sem
               pred dnevi srečal gospo, ki mi je rekla, poglejte tole, tale lokal <gap n="…"/> mislim, da piše
               gor Tkanina <gap n="…"/> veste, to je bilo naše, so nam vzeli, zdaj pa že 26 let čakamo v sodnih
               postopkih denacionalizacije, da bomo to dobili nazaj in smo za odvetnike že več
               zapravili, kot pa je lokal vreden. 26 let! Verjamem pa, da so na drugi strani
               primeri, ko se nekaj zgodi marca, sodišče pa pohiti celo med sodnimi počitnicami, da
               zadevo razreši, ker je to nekomu v interesu. V statistiki je potem to 13 let
               povprečje, ne?</p>
               <p>Dobro, polno teh primerov je, da ne navajam primera Šilih, kjer so tudi iskali
               pravico ne vem koliko časa, da je končno potem prišlo lani do poravnave. Statistika
               se včasih popravi tudi tako, da se nekaj sto ali pa tisoč oporok nekam založi pa se
               potem reče, da ni treba, da bi kdo za to odgovarjal in nihče ni odgovarjal in tako
               naprej in tako naprej. Da ne govorimo o tisočih evrov, ki jih morajo slovenski
               davkoplačevalci zaradi teh zamud pri sojenju tistim, ki terjajo potem pravico na
               Evropskem sodišču za človekove pravice. Tako da to je <gap n="…"/> To je dejstvo pač. Ko tega ne
               bo več, bodo tudi državljani opazili te premike. Dokler bo pa to zgolj statistična
               operacija, pa tega ne opazimo.</p>
               <p>Kar se pa pripada zadev tiče. Glejte, če sem bil prej nenatančen, bom citiral. Tu
               piše: <q>»Čeprav Slovenija na tem področju še vedno sodi med države z največjim pripadom
               zadev – Slovenija leta 2015 38 zadev na sto prebivalcev, na primer Češka leta 2015 10
               zadev na sto prebivalcev –, pa se je v Sloveniji od leta 2010 število nerešenih zadev
               prepolovilo.«</q> 38 zadev na sto prebivalcev pripada je ogromna stvar. To boste težko
               pripisali nekemu kverulantskemu značaju naroda ali pa prebivalstva, to je nemogoče.
               Zapleteni, nejasni, predvsem pa veliko število predpisov, ki so si včasih tudi v
               nasprotju, so mnogokrat razlog za to, da je tak pripad. Če bi bili predpisi jasni, če
               bi se natančno vedelo, za kaj gre, potem tega ne bi bilo. Ta številka je neverjetna.
               38 od sto državljank in državljanov povprečno ima nek spor. Nenormalno stanje,
               nenormalno stanje.</p>
               <p>Seveda vse to kar govorimo ne pomeni, da vsi v državni upravi ali pa administraciji
               delajo slabo, da ni bilo nobenega napredka. Nekatere stvari so tudi v tem vladnem
               odgovoru dobro pojasnjene in stvari nedvomno držijo. Imamo upravne enote v tej
               državi, kjer so stvari zgledno urejene; tudi tujci, ki pridejo tja, pravijo, pri nas
               temu ni tako, je bistveno slabše administriranje. So pa seveda okolja, kjer mislijo,
               da je vse rešeno s tem, da se nek obrazec zdaj izpolni na računalniku namesto na
               papirju. To da se neko administriranje izvaja elektronsko, še ne pomeni, da je za
               ljudi bolj enostavno. Tudi elektronski obrazci so nekateri izjemno komplicirani. Tudi
               ta zahteva, da se iste podatke na teh obrazcih pošilja vsako leto, čeprav se ni nič
               spremenilo, obstaja in da je seveda zraven treba tudi ponovno plačati takso in tako
               naprej, in tako naprej. Da moraš izpolnjevati podatke, ki jih ima vsaka upravna
               enota, vsi poznajo tvoj EMŠO, vsi poznajo tvoj naslov, to je vse v računalniku. Polno
               tega je, kar je pač še možno popraviti in me veseli, da je minister za javno upravo
               to nekako zapopadel v tem odgovoru.</p>
               <p>Ključno pa je to, da se zavedate, da tukaj opaznih premikov ne bo, dokler tega ne
               bodo tega opazili ljudje, dokler bomo predstavljali samo statistiko. Okej, lahko
               greste na televizijo pa to kažete, ampak to ima zelo kratek učinek.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Državni sekretar gospod Darko Stare želi odgovoriti.</p>
               <p>Izvolite.</p>
            </sp>
            <sp who="SDZ7:StareDarko">

               <speaker>DARKO STARE:</speaker>

               <p>Jaz bi se samo dopolnil v kontekstu teh tudi v vašem dodatnem izvajanju omenjenih
               osmih zakonov, ki so v obravnavi v parlamentu. To ne gre za nove zakone, ampak gre za
               popravke obstoječih ureditev ravno s tem namenom, da bojo postopki hitrejši,
               enostavnejši, učinkovitejši. Torej ne gre za nove zakone.</p>
               <p>Kar zadeva pa te posamezne rešitve pa, kot rečeno, to je lahko politična razprava,
               stvar argumentacije, katera pot, kateri ukrep, kateri način je boljši do teh skupnih
               ciljev, ki jih imamo vsi pred sabo, da bi bila družba bolj učinkovita, da bi bilo
               blagostanje višje. To je potem stvar vsebine in prepričevanja. Mi smo prepričani, da
               je ta pot dobra, da so ti ukrepi pravi, rezultati in trendi to kažejo.</p>
               <p>Statistika ni odločilna, je eden izmed indikatorjev. In tako kot ste jo vi uporabili
               v svojem gradivu, sem jo jaz samo pokomentiral, ker se mi zdi odločilno, ker smo
               danes že leta 2017, da razpolagamo z aktualnimi, ažurnimi podatki, ker so pač na
               razpolago. Se pa strinjam z vami, da lahko zgolj statistični podatek spravi vsakega –
               ne samo uporabnika, tudi tega, ki to posluša – v zmoto, ker gre pač za neka
               statistična povprečja in imamo ljudi v državi, ki nimajo nobenega sodnega spora.
               imamo pa ljudi, ki jih imajo po 50 in sto. In potem statistično seveda količnik na
               dva milijona prebivalcev pride tak, kot pride.</p>
               <p>Dejstvo je tudi to, da v primerjavi, ki ste jo omenjali mislim da uvodoma – te države
               Višegrajske skupine –, da gre za različne kulture, za različne vrednote v posameznih
               družbah. Jaz se spomnim še iz začetka študija prava, ko je bilo večkrat poudarjeno in
               to sem tudi potem videl sam iz javno dostopnih podatkov, kako se odraža kultura in
               vrednote posamezne skupnosti v pravosodju. Recimo zelo tipično je bilo področje, ne
               vem, osebnostnih pravic na anglosaksonskem področju, kjer je nek vrednostni sistem,
               kjer prevladujejo spori. V družbah kot smo mi, kjer je vrednota, ne vem,
               nepremičnina, stanovanje, družina in tako naprej, je pa ogromno teh pravdnih
               postopkov zaradi posestnih, neposestnih sporov, ker je to ljudem vrednota. In to ni
               sedaj kaj je bolje kaj ne, ampak to je pač neko stanje, neka kultura, ki potem tudi
               seveda ljudi navaja k temu, da rešujejo probleme tudi po sodni poti, če jih drugače
               ne moremo. Vse stvari niso enostavno primerljive. In kot rečeno, pomembno je, da
               gremo naprej po tej poti. Začele so jo vse vlade po osamosvojitvi in mislim, da je
               edino kar bi lahko skupaj ugotovili, da bi stvari bile lahko bistveno hitrejše. Žal
               niso, ampak to je pač zaveza za nas trenutno, ki imamo obveznost in dolžnost v
               izvršilni veji oblasti, da s temi ukrepi poskušamo te trende pospešiti, ojačati in
               verjamem, da bo to vsak naslednji, ki bo imel to odgovornost, tudi delal. Mi smo
               prepričani, da je ta pot dobra in v bistvu na nek način gradualno, postopno, brez
               bistvenih pretresov izboljšuje stanje. Hvala lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospa Anita Koleša, pripravi naj se gospa Iva Dimic in mag. Branko
               Grims.</p>
               <p>Izvolite.</p>
            </sp>
            <sp who="SDZ7:KolešaAnita">

               <speaker>ANITA KOLEŠA (PS SMC):</speaker>

               <p>Hvala lepa, gospod podpredsednik za besedo. Spoštovani predstavniki Vlade. Cenjeni
               kolegice in kolegi!</p>
               <p>Zahteva za sklic izredne seje vedno zbudi neko pozornost zaradi vtisa o pomembnih
               vsebinah in seveda tudi o nujnosti obravnave.</p>
               <p>No, mi pa imamo danes na dnevnem redu problematiko administrativnih bremen in
               konstantnega poslabševanja poslovnega okolja v Sloveniji, kot so zapisali
               predlagatelji. O pomembnosti vsebin lahko seveda razpravljamo, nikakor pa niso po
               moji oceni urgentne. Še več; skozi ves mandat so teme, ki so danes v obravnavi kot
               ena točka dnevnega reda, obravnavane bile in so še vedno zelo temeljito. Zato ne čudi
               tudi zelo vsebinski in tudi temeljit odziv Vlade našim predlagateljem, ki so hoteli
               prav od njih oziroma od predstavnikov ministrstev dobiti odgovore na njihova tako
               imenovana priporočila. Ker so te odgovore pravzaprav dobili, so sedaj same zahteve,
               da se Vlada opredeli do teh priporočil, seveda brez pomena. Je pa tukaj seveda
               priložnost za veliko vsebine in nekaj smo je že slišali. Posebej sem še vesela teh
               odzivov obeh predstavnikov tako Ministrstva za pravosodje kot tudi Ministrstva za
               javno upravo.</p>
               <p>Je pa res, da že v neki maniri Slovenske demokratske stranke imamo na dnevnem redu
               tako imenovane zastrašujoče probleme te države, ki pač dušijo državljane, dušijo
               kmete, podjetnike. Z nekaterimi glavnimi poudarki, kot so: neverjetno število
               predpisov, nizanje primerjav med državami, navajanje posamičnih primerov državljanov,
               ki se soočijo z neko administrativno oziroma birokratsko oviro. Pri tem pa ni tako
               nepomembno, da dejansko govorimo – tako opozicija kot koalicija – o istih vprašanjih,
               kot je bilo ravnokar povedano s strani državnega sekretarja, vendar na različne
               načine.</p>
               <p>Tudi sama, recimo, če govorimo o teh problemih v pravosodju, ne čutim kakšnega
               posebnega napredka v pravosodju, ampak zato ker pač še nikoli nisem bila v nobenem
               sodnem postopku in mi te stvari pač osebno niso toliko pomembne.</p>
               <p>No, če se pa najprej dotaknem števila sprejetih predpisov. Podatek sam po sebi seveda
               ne govori o nekem hudem birokratskem odnosu države do državljanov, še posebej če
               govorimo o številu predpisov na število prebivalcev. Vemo, koliko prebivalcev ima
               naša Slovenija. In tudi to je zelo res, da ko smo vstopili v Evropsko unijo, smo
               vstopili v nek skupni evropski prostor, tudi pravni prostor, in premnoge težave
               posameznikov izhajajo tudi iz tega obdobja, ko se je zelo na veliko začelo sprejemati
               nove zakone, nove predpise. Če smo čisto odkriti – po tem, kar smo dobili od
               predlagatelja podatkov, se vidi, da smo jih sprejeli največ v času od leta 2004 do
               2008, zato je na nek način škoda, da so predlagatelji postali tako kritični do obsega
               sprejete zakonodaje šele v tem mandatu, čeprav smo v tem sklicu Državnega zbora
               sprejeli manj kot tretjino števila zakonov v tistem, bom rekla, kritičnem obdobju
               Državnega zbora, kar zadeva sprejemanje predpisov. Seveda da o podzakonskih aktih
               sploh ne govorim. Če bi ta vlada želela ujeti tempo števila sprejetih podzakonskih
               aktov v času vladanja Slovenske demokratske stranke, potem bi jih morala do konca
               mandata sprejeti še tisoč 450. No, da pa predlagatelj nekaj razlaga, ukrepal pa bi
               malo drugače ali pa nasprotno, pa bom zopet dala primer tiste nesrečne položnice, ker
               je bila zopet omenjena tukaj kot nek primer birokratske ovire; to je položnica za
               avtorske dajatve. Predlagatelj poudarja prenormiranost, hkrati pa predlaga, da z
               zakonom predpišemo enotno položnico. Mislim, ta enotna položnica je izrazito
               birokratski ukrep, ki bi lahko v celoti ustavil plačila, ki so bila sprejeta v okviru
               nekega dogovora, recimo, med kolektivno organizacijo in uporabnikom. In mislim, da je
               takšno razlaganje ljudem, razlaganje državljanom resnično manipulativno. Tako v
               gradivu kot tudi v razpravah je veliko besed namenjeno javni upravi, tudi njeni
               učinkovitosti, številu zaposlenih, ki jih seveda po mnenju opozicije – no, tu seveda
               ne mislim na Združeno levico –, ki jih je pač daleč preveč. Na pristojnem odboru sem
               opozorila na eno zanimivo raziskavo oziroma na eno razpravo, ki jo je povzel v
               časopisu Finance profesor Marko Pahor z Ekonomske fakultete. Zelo je povedna, zato jo
               ponavljam tudi tukaj na tej razpravi, in sicer to glavno ugotovitev samega prispevka.
               Ta pa je, da je slovenski javni sektor v resnici povsem normalne velikosti in
               strukture za čas in prostor, v katerem živimo. Ali povedano drugače, da od države
               dobimo toliko, kolikor zanjo damo. Tu ne govorimo o nekem povprečju Slovenije, ampak
               tu govorimo prav o tem, kar je ta rdeča nit raziskave – torej, da imamo popolnoma
               normalen javni sektor. Seveda pa se ob tem tudi sama ne morem izogniti neke razprave
               o tako imenovanih dobrih in pridnih uradnikih, pa o slabih in lenih. Vsa zakonodaja,
               ki je povečala administrativna bremena in proizvedla slabe in, recimo temu, lene
               uradnike, je nastajala 25 let. In ne le zakonodajo, tudi odnos do javnih služb in
               uradnikov smo v tem 25-letnem obdobju kreirali predvsem politiki, ali so jo kreirali
               politiki. Postavljali so jim nove ovire, da bi lahko uradovali, tako kot danes v
               opoziciji radi rečete, po zdravi kmečki pameti. Seveda je še verjetno prostor tudi na
               zakonodajnem polju, vendar pa menim, da ga je bistveno več v sprejemanju nekih
               drugačnih vrednot, ki temeljijo predvsem na dogovoru, na spoštovanju in pa predvsem
               na sprejemanju odgovornosti. Vse se preprosto ne da ukazati, predpisati, ali pa celo
               kaznovati z nekim pribijanjem na pranger. Izpostavila bom en sam primer. Tudi vi
               imate v priporočilih zahtevo po zmanjšanju števila potrebnih dovoljenj ob
               organizaciji javnih prireditev. Ob nekem zelo izpostavljenem primeru v mojem kraju
               sem skupaj z organizatorji prireditve organizirala okroglo mizo, na kateri so
               sodelovali tako predstavniki države, upravne enote, občine in seveda tudi
               organizatorji. Vsi smo se spraševali, ali se je v zadnjem času resnično tako povečalo
               število potrebnih dovoljenj, potrebnih zahtev ali pa so morda ta zahtevana dovoljenja
               postala tako zelo zahtevna, da so celo organizatorji izgubili potrpljenje. Sploh ne.
               Tisto kar je bilo na prvi pogled administrativna ovira, se je s pojasnilom podrlo kot
               ovira, pa za to ni bilo treba nobenih sprememb, samo vsi – organizatorji in uradniki
               – se morajo zavedati svojih dolžnosti in svoje odgovornosti.</p>
               <p>Danes, ko praktično vsi podatki, vse ankete, mnenja gospodarstvenikov, OECD,
               bonitetnih hiš kažejo na to, da se izrazito izboljšuje poslovno okolje v Sloveniji,
               predlagatelj nujne seje napiše: <q>»Konstantno poslabševanje poslovnega okolja.«</q> Jaz
               mislim, da tej trditvi drugače kot neka evidentna laž ne moremo reči. Vlada oziroma
               pristojna ministrstva vam praktično na vsako trditev argumentirano odgovarjajo. Z
               vsemi navedbami, vsebinami smo se v Državnem zboru, kot rečeno, že večkrat srečevali
               in soočili argumente. Soočamo jih tudi danes.</p>
               <p>Vsekakor ne drži, da gre zgolj za zavračanje predlogov. Še zdaleč ne. Realnost
               družbenoekonomskega položaja v Sloveniji, gospodarska rast, zaposlenost, porast tujih
               investicij, rast BDP pa je, spoštovane kolegice in kolegi, dejstvo, ki daje prav
               Vladi in ljudem, ki so zaupali tej koaliciji. Se pa sama zelo strinjam, da vse
               nikakor ni v gospodarskem razvoju in v zveličavnosti zmagovalcev tega neusmiljenega
               konkurenčnega boja. Morda bi se morali zamisliti nad besedami, ki so bile izrečene
               danes, in sicer besedami predsednika Rdečega križa Slovenije, da se zmanjšuje
               solidarnost med ljudmi in da smo nestrpni do naših sodržavljanov in prebivalcev, ki
               so v tej neusmiljeni igri poraženci. To pa zagotovo niso tisti, ki nočejo kupiti
               davčne blagajne.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima predstavnica predlagatelja, gospa Suzana Lep Šimenko.</p>
               <p>Izvolite, imate besedo.</p>
            </sp>
            <sp who="SDZ7:LepŠimenkoSuzana">

               <speaker>SUZANA LEP ŠIMENKO (PS SDS):</speaker>

               <p>Najlepša hvala za besedo, predsedujoči. Spoštovani poslanke, poslanci, predstavniki
               Vlade, lep pozdrav tudi v mojem imenu!</p>
               <p>Jaz pa bom začela takole. V srednji šoli smo imeli en predmet, ki se je imenoval,
               mislim da Gospodarsko pravo. Čisto prvi dan smo morali na prvo stran zvezka napisati:
               Nepoznavanje prava škoduje – pravno fikcijo, ki pa temelji na dejstvu, da morajo biti
               vsi zakoni in tudi podzakonski akti prej objavljeni in da se imajo seveda državljanke
               in državljani možnost z njimi seznaniti. Ampak ko si predstavljamo, da imamo teh
               zakonov in teh podzakonskih aktov več kot 20 tisoč, se pa tudi vprašamo, na kakšen
               način naj bodo državljanke in državljani, kako naj bodo podjetniki, kako naj bodo
               kmetovalci s tem dodobra seznanjeni, da ne bodo potem kaznovani.</p>
               <p>Če moja predhodnica ocenjuje, da ta tema ni ravno urgentna, da ni toliko pomembna, se
               seveda jaz z njo ne morem strinjati in mislim, da je še kako pomembna.</p>
               <p>Pa bom šla malo na sama stališča koalicijskih poslanskih skupin. Bom začela kar pri
               največji koalicijski stranki, stranki SMC, kjer je njihov predstavnik rekel: <q>»Mislim,
               da smo na dobri poti.«</q> Jaz pa se tukaj sprašujem, če smo res na tako dobri poti. Če
               samo pogledamo recimo lestvice ekonomske svobode. Zadnji podatek iz leta 2016: med
               159 državami smo zasedli 97. mesto. Najslabše smo bili uvrščeni od vseh držav članic
               Evropske unije. Če pogledamo v leto 2010, ki se nanaša seveda na dve leti nazaj – na
               leto 2008, smo bili na 60. Mestu. In ko pogledamo, zakaj smo tako slabi, vidimo dve
               ključni točki: prva je obseg paradržave, kjer smo zasegli 147. mesto, druga pa so
               predpisi, regulativa, kjer smo zasedli 123. mesto. In ne vem, ne morem ocenjevati, da
               smo na tako zelo dobri poti, kot misli največja opozicijska stranka. Res je, če mi
               pogledamo eno obdobje od osamosvojitve Slovenije pa do danes, vseeno moramo priznati,
               dosegli smo neko solidno rast, dosegli smo izboljšanje blaginje državljank in
               državljanov Republike Slovenije. Se pa seveda vprašamo, če smo mi dosegli vse tisto,
               kar bi lahko glede na potencial, ki ga kot država imamo. To pa nismo. In to je tisto,
               kar je problem. In eden izmed ključnih razlogov, da tega nismo dosegli, je tema, o
               kateri govorimo danes – administrativne ovire. In zato je to toliko pomembneje.
               Poglejmo obdobje krize oziroma obdobje od začetka krize; takrat v tistem obdobju, ko
               bi morali biti sprejeti ključni reformni ukrepi, ni bil sprejet niti eden. In ravno v
               tem obdobju so nas najbolj prehitele države Višegrajske skupine, baltske države, ki
               so bistveno zaostajale za nami še takrat, bistveno, pa so nas prehitele. Konkretno,
               doseganje povprečja EU po kupni moči, Češka – v letu 2008 je bila na 81 % povprečja
               EU, v letu 2015 na 85 %. Mi v Sloveniji smo bili v letu 2008 na 89 %, v letu 2015 pa
               na 83, torej nas je prehitela. In to izključno zato, ker nismo izkoristili tistih
               možnosti, ki smo jih imeli.</p>
               <p>In kaj je tisto, kar je še bolj zaskrbljujoče? Tudi zaostanka za razvitim delom
               Evrope ne zmanjšujemo. Niti približno ne. Zakaj? Zato ker naša gospodarska aktivnost
               ni podkrepljena z dvigom produktivnosti, zato ker imamo bistveno premalo zaposlenih v
               zasebnem sektorju. Še vedno jih imamo skoraj 70 tisoč manj zaposlenih v zasebnem
               sektorju, kot smo imeli v obdobju pred krizo. In tega nihče ne izpostavlja, ampak to
               je velik problem. Ko pa pogledamo, za kaj namenjamo sredstva iz državnega proračuna,
               je pa seveda drug problem. Večinoma gredo zgolj za tekoče izdatke. Izjemno malo se v
               zadnjih letih iz proračuna namenja denarja za investicije. In to je tisto, kar je
               resnično zaskrbljujoče. Seveda je bila izpostavljena tudi s strani največje
               koalicijske stranke gospodarska rast. Tukaj se tudi nihče ne vpraša, kakšno je
               mednarodno okolje v tem trenutku. V bistvu dobro. Posebej naši največji gospodarski
               partnerici Nemčiji gre dobro in zato imamo tako dobro gospodarsko rast, zaradi naših
               izvoznikov. Ampak se vprašate, koliko bi lahko bili še boljši, če bi znali
               izkoristiti vse potenciale, ki jih imamo? Ne vem, mogoče bi dosegali gospodarsko
               rast, kot jo dosegajo države Višegrajske skupine. Mogoče bi lahko.</p>
               <p>Izpostavljeno je bilo tudi, da se zdaj privabljajo tuji investitorji. Ja, lep primer
               je seveda primer Magne. Zdaj pa nekako ne morem mimo tega, da dejansko preberem to,
               kar ste predstavniki Vlade zapisali, verjetno konkretno v Ministrstvu za
               gospodarstvo, takrat ko smo sprejemali Zakon o strateškem razvojnem območju državnega
               pomena v občini Hoče. V sami obrazložitvi zakona piše: <q>»Iz analize zbranih podatkov
               izhaja, da je odpiranje novih podjetij v Republiki Sloveniji relativno učinkovito,
               saj se registracija podjetja v povprečju izvede v 6 dneh. Zanjo pa sta potrebna le
               dva postopka, kar Republiko Slovenijo uvršča na tretje mesto lestvice učinkovitosti
               registracije podjetja med Višegrajskimi državami.«</q> Super nam gre. Ali se spomnite,
               kdaj je bilo to uvedeno? V času prve Janševe vlade. Velik napredek na tem področju in
               to nam vsi priznavajo še danes. Odlična mesta zasedamo, a preberimo naprej. <q>»Žal pa
               Republika Slovenija zaseda absolutno zadnje mesto na lestvici, s katero se med
               omenjenimi državami meri število dni za pridobitev gradbenega dovoljenja in število
               dni za registracijo nepremičnine, saj od vloge do pridobitve gradbenega dovoljenja v
               Sloveniji v povprečju preteče 213 dni.«</q> Vsaj predlagatelji ste se zavedali, da če
               želite pritegniti investitorja, očitno morate sprejeti spet en dodaten zakon, kar je
               seveda popolnoma napačen ukrep. Rešiti bi morali težavo, zakaj do takšnih primerov
               prihaja, zakaj 213 dni v povprečju preteče v Republiki Sloveniji za pridobitev
               gradbenega dovoljenja. Tukaj bi morali začeti, ampak vi težave rešujete z novimi
               zakoni. In seveda zakon smo tudi sprejemali po nujnem postopku. V obrazložitvi, zakaj
               je to potrebno, pa ste zapisali, da v primerljivih državah roki za pridobitev
               nepremičnin, izdajo gradbenega dovoljenja in s tem začetek investicije so bistveno
               krajši. <q>»Predolgi postopki pridobivanja nepremičnin in potrebnih dovoljenj bi od
               investiranja v Republiko Slovenijo odvrnilo še več investitorjev …«</q>, kar pomeni, da
               več kot očitno naša birokracija, predolgi postopki odvračajo investitorje. Saj to ste
               sami zapisali. Tako da jaz mislim, da se tukaj vsi strinjamo, to je področje, ki je
               še kako urgentno in zato utemeljujem to, da se ne morem strinjati s poslanko SMC, da
               ni tako urgentna tema. Ja, več kot očitno je tudi za vas urgentna, ker ste ravno
               zaradi tega po nujnem postopku sprejemali zakon, ker bi sicer odvrnili še več
               investitorjev, kar je seveda nesprejemljivo.</p>
               <p>Omenjeno je bilo tudi, da se SMC zavzema za moderno poslovno okolje. To si je malo
               težko predstavljati, kaj bi naj to moderno poslovno okolje bilo. Ali pomeni, ne vem,
               razbremenitev gospodarstva na način, da pač zaposlene iz gospodarstva zaposlujete v
               javnem sektorju? Ali to pomeni, da, ne vem, uvedete, ne vem, registracijo koles z
               motorjem, pa potem to nadgrajujete še z, ne vem, prehitrimi kolesi, skiroji, itn.?
               Ali pa, ne vem, način vašega krožnega gospodarstva, ki ga pač izvajate predvsem v
               podjetjih v državni lasti. Težko si predstavljam, kaj bi naj to moderno poslovno
               okolje bilo. Omenjeno je bilo davčno okolje, ki naj se ne bi prehitro spreminjalo,
               ker seveda to ni dobro in spodbudno in dober signal za investitorje. Se popolnoma
               strinjam z vami. Pa poglejmo samo en primer spremembe zakona, ki se je zgodil v času
               te vlade. Dvig davka od dohodkov pravnih oseb. Gremo v leto 2012, druga Janševa
               vlada. Takrat se je v samem začetku mandata znižal davek od dohodka pravnih oseb s
               ciljem z 20 na 15 %, postopoma. Prvo leto na 18, potem naslednje na 17. Seveda žal je
               takrat prišla ena druga vlada, vlada Alenke Bratušek, ki je to znižanje potem pri 17
               % zaustavila, ampak investitorji so imeli v letu 2012 signal – davek od dohodka
               pravnih oseb bo v Sloveniji 15 % čez nekaj let. Že, ne vem, za leto, dve se je
               ustavil pri 17 %. Kaj ste naredili vi? Dvignili ste ga na 19 %. Ne vem, kakšen je
               potem to signal za investitorje.</p>
               <p>Če pogledamo na izjave Desusa ali SD; ne vem, vse je bilo bolj v smislu nerealnih
               idej brez konkretnih premislekov, brez konkretnih predlogov. Osebno ocenjujem, da je
               tukaj v tem našem gradivu kar precej zelo zelo konkretnih predlogov. In nenazadnje,
               to so predlogi našega gospodarstva, to so predlogi našega kmetijstva in to so
               predlogi naših državljanov. In verjetno tega ni za zanemariti. In bi bilo prav, da bi
               tisti, ki so resnično dobri, nenazadnje tudi priznali in rekli, to pa bomo
               uresničili. S tem ne bi bilo nič narobe; nenazadnje smo vam želeli na nek način dati
               možnost, da v tem zadnjem letu vašega mandata še nekaj v tej smeri tudi naredite. S
               strani SD je bilo rečeno, da mi na nek način outsourcamo delo Vladi. Mi priporočamo,
               mi dajemo Vladi možnost, da se okoli tega opredeli. Outsourcing je običajno nekemu,
               ki dela zelo dobro, vsaj podjetja iščejo outsourcerje, ki resnično delajo dobro. Naše
               ocene za vašo vlado žal niso tako dobre, da bi vam tako z veseljem predajali neke
               naloge. Saj zato pa imate tukaj konkretne rešitve in konkretne ideje, ki pa, ponovno
               poudarjam, gredo s strani naših državljank in državljanov, so predlogi našega
               gospodarstva in so predlogi našega kmetijstva in zato jih seveda ne smete na takšen
               način zanemarjati.</p>
               <p>Drugače pa – saj ste resnično sprejeli en kup, bom rekla, zgolj dodatnih
               administrativnih ovir v času te vlade ali pa ministri, ki so že v tej vladi. Pa
               poglejmo primer vrednotnic. Še tukaj v obrazložitvi tega gradiva nas na nek način
               hočete prepričati, kako pa je ta sistem super in fajn. Kaj je prinesel? Zgolj več
               administracije in zgolj višje stroške. V letu 2016 je bilo kupljenih 23 tisoč 584
               vrednotnic. Če to pomnožimo krat 9, ker toliko stane ena, pridemo na 212 tisoč 256
               evrov, ki naj bi se jih dodatno nabralo – en del v pokojninsko, en del pa v
               zdravstveno blagajno. Kaj je govorila ministrica Kopač Mrakova, ko se je ta zakon
               sprejemal? <q>»To bo prineslo dva milijona letno dodatno v pokojninsko in zdravstveno
               blagajno. To bo rešilo delo na črno.«</q> Nič od tega se ni zgodilo, zgolj neko dodatno
               administracijo ste uvedli in pa dodatno breme, seveda pod pretvezo, da se s tem
               nakupom vrednotnice oziroma s plačilom prispevkov za socialno varnost posamezniku
               zagotavlja osnovna socialna varnost na način, da je vključen v obvezno pokojninsko in
               invalidsko zavarovanje. Ja ne vem, nekdo ki kupi eno vrednotnico na mesec, mu to da –
               kaj? En dan dela. Kaj pa en upokojenec? Njemu se pa to itak ne priznava. Mislim, to
               je en kup takih stvari, ki so resnično brez pomena in se ne mislim zdaj več pri tem
               zadrževati, ker smo tudi že imeli seje na to temo. To isto ministrstvo <gap n="…"/> Koliko ima
               nerešenih pritožb zoper pravice iz javnih sredstev? Koliko zaostankov je znotraj
               Ministrstva za delo, družino in socialne zadeve? Še zmeraj! Kdaj se je največ
               naredilo na tem področju? Kdaj so se ti zaostanki najbolj zmanjšali? V času druge
               Janševe vlade. Kaj ste naredili v tem obdobju? En kup delovnih skupin, en kup
               zunanjih sodelavcev, svetovalcev, konkretnih rešitev pa na tem področju seveda ni
               bilo.</p>
               <p>Pa če pogledamo še področje kmetijstva, ki verjamem, da bo v nadaljevanju bolj
               podrobno izpostavljeno. Največ imamo v Sloveniji malih kmetij oziroma bom rekla
               drugače – največ imamo tistih, ki so najbolj obremenjeni v kmetijstvu, so mali
               kmetje. So kmetje, ki dejansko sami od kmetijstva ne morejo preživeti, ki hodijo v
               službo pa ohranjajo tisto kmetijo, ki jo imajo, zato ker na nek način vzdržujejo
               družinsko tradicijo ali pa si želijo imeti urejeno okolje, kjer dejansko tudi živijo.
               Lep primer so Haloze. Takšnih majhnih kmetij, kjer je delo dejansko težko in nekdo od
               tega skoraj ne more živeti. Ukrepi, ki so jim na voljo dejansko na tem območju, so
               katastrofa. Okoljski ukrepi, subvencije <gap n="…"/> Še zmeraj največkrat slišim, da je to za
               njih pokop ravno zaradi prevelike administracije, ki je znotraj tega, in vodenja
               številnih evidenc, ki dejansko enemu kmetovalcu ne koristijo popolnoma nič. Popolnoma
               nič. Gre zgolj za to, da tisti, ki pride in izvaja nadzor, njemu pa je delo verjetno
               nekoliko olajšano.</p>
               <p>Danes je bilo s strani ministra za javno upravo izpostavljeno, koliko postopkov smo
               mi avtomatizirali. Super, zelo spodbudno. Ampak na drugi strani pa se seveda tudi
               vprašamo, zakaj pa imamo še vedno toliko več administracije. In nenazadnje, na samem
               začetku sem nekje v enem izmed časopisov prebrala njegov intervju. Z večino
               odgovorov, ki jih je takrat navedel, sem se strinjala. Sem si mislila, super, zdaj
               nas pa res čaka ena taka prava reforma javne uprave. Ampak do danes še nič od tega
               nismo dobili. Bilo je tudi rečeno, kako bo spremenjen, ne vem, sistem ocenjevanja
               javnih uslužbencev, tako kot danes, ki bo temeljil na učinkovitosti, rezultatih dela,
               fleksibilnosti. Kaj je bilo narejeno? Kakšen je odstotek, ki so v javni upravi še
               vedno ocenjeni z oceno odlično? Kje smo? Še vedno na 96 %? Povejte mi, kakšen sistem
               ocenjevanja je to? Kakšen sistem? Katero podjetje ima takšen sistem ocenjevanja, če
               ga ima vpeljanega? No prosim, povejte mi eno podjetje.</p>
               <p>Je pa čisto tako kot je mogoče Pulitzerjev nagrajenec Brooks Atkinson nekoč zapisal:
               <q>»Uspešen birokrat je ta, ki mu uspeva ne sprejeti nikakršne odločitve in ne prevzeti
               nikakršne odgovornosti.«</q></p>
               <p>Jaz ne vem, če se zavedate, ampak žal je tako, da številni mladi zapuščajo Slovenijo,
               zato ker tukaj ne vidijo možnosti in priložnosti za razvoj. Številni mladi. Tisti
               izobraženi, tisti talenti, ki so naš potencial, tiste izgubljamo. Marsikdaj zaradi
               okolja, kakršno je v Sloveniji, odhajajo. Ne morejo dobiti zaposlitve, podjetniško
               okolje je nespodbudno. Izobraževalni sistem je naravnan na način, da jim ne da tiste
               osnove, da bi dejansko se tudi njim spremenila miselnost in da bi si upali iti na
               neko podjetniško pot, če seveda ne bi bili že v samem začetku zadušeni z maso
               birokracije in pa obdavčitvami. Ampak jaz upam, da se zavedamo, kaj mi s tem
               izgubljamo. Vlagali smo v njih skozi vrtce, osnovne šole, srednje šole, fakultete, ko
               bi pa dejansko začeli na nek način vračati državi, pa državo zapustijo. Odidejo v
               sosednjo Avstrijo. Saj, tam so verjetno zelo veseli. Ampak prav bi bilo, da naredimo
               takšno okolje, da bodo mladi tukaj imeli možnost se razvijati. Da bo vsakdo, ki bo
               imel majhno idejo, jo imel možnost razviti, da bo okolje veliko bolj inovativno, ker
               potem še Slovenijo čaka neka boljša prihodnost. Toliko zaenkrat. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospa Iva Dimic, pripravi naj se mag. Branko Grims in gospod Jani
               Möderndorfer.</p>
               <p>Izvolite, gospa Dimic.</p>
            </sp>
            <sp who="SDZ7:DimicIva">

               <speaker>IVA DIMIC (PS NSi):</speaker>

               <p>Hvala lepa.</p>
               <p>Nekaj razprave je bilo že danes, dotaknili ste se kmetijstva, področja, ki ga najbolj
               poznam in na katerega v Novi Sloveniji ves čas opozarjamo. Seveda so nesmisel in
               imajo uvedbe davčnih blagajn v kmetijstvu uničujoče posledice. Tudi preveč
               birokratsko urejene dopolnilne dejavnosti. Obremenitve pa niso le birokratske, so
               tudi finančne, recimo, doplačevanje zdravstvenega zavarovanja nosilcev dopolnilne
               dejavnosti, kljub temu da iz tega ne izhaja nobena dodatna pravica za vplačan znesek.
               Se pravi, da se enostavno vse gradi na plečih kmetov. Pa bi želela izpostaviti en
               konkreten primer dopolnilne dejavnosti, seveda manjše, nekje meja do 3 tisoč 500
               evrov prihodka. Če odštejemo surovine in delo, to je minus 80 % teh priznanih
               stroškov, ostane nekje 700 evrov. Če to delimo z 12 meseci, dobimo na mesec – kmetija
               z dopolnilno dejavnostjo – 58 evrov. Če je to kakšen denar za preživetje na taki
               kmetiji, jaz ne vidim, da bi bil še kakšen smisel, da bi sploh vztrajal na tej
               zgodbi. In seveda od teh 58 evrov je treba odšteti še za zdravstveno zavarovanje,
               mesečno okoli 33 evrov, tako da ostane nosilcu kmetijske dopolnilne dejavnosti 25
               evrov na mesec. V Novi Sloveniji ves čas opozarjamo, da je treba na tem področju
               nekaj spremeniti in da je treba tistim, ki bi želeli preživeti, ne živeti, preživeti
               od kmetije, to tudi omogočiti. In to so seveda naše birokratske ovire. Davčne
               blagajne, dopolnilne dejavnosti. V Avstriji imajo to preprosto rešeno. Dopolnilna
               dejavnost seveda ni omejena na prvo in drugo predelavo, ampak dejansko – praktično
               tisto, kar v Sloveniji kmetje želijo. To, kar pridelajo, to lahko oni tudi predelajo.
               Imamo pa sistem, ki to seveda nadzoruje. Če ima neka kmetija 20 sliv, se ve, koliko
               marmelade se lahko skuha. In če gre kam drugam, seveda se da vse to ugotoviti. Ne
               vem, zakaj je treba vedno znova še dodatno, dodatno voditi. Imamo primer vodenja in
               zajemanja podatkov iz FADN, vendar smo nekaj mesecev nazaj tukaj rekli, da še nekaj
               drugega, vzporedno morajo kmetje voditi še dodatne evidence. Zakaj, če je FADN
               Evropska komisija predpisala za vodenje evidenc na kmetiji?</p>
               <p>Mislim, da se premalokrat vsi zavedamo, da kmetje, ki so ob pridelek in posledično
               tudi ob dohodek, se ne morejo prijaviti na borzo dela in dobivati nadomestila. Se ne
               morejo! Tega se premalo zavedamo. Oni so odvisni in životarijo. Njim nič ne pripada.
               Me zanima, kako in kaj <gap n="…"/> Zdaj imamo že dve leti zapovrstjo neko pozebo in seveda take
               glamurozne zahtevke vknjižiti <gap n="…"/> In na koncu ugotovijo, da dobijo samo veliki, mali pa
               spet nič, in se ne morejo prijaviti na borzo dela, da bi dobivali neko
               nadomestilo.</p>
               <p>Želela sem samo še poudariti tudi LAS, Lokalna akcijska skupina, oni opozarjajo ves
               čas, da je Uredba o izvajanju lokalnega razvoja, se pravi akt, ki so ga spisali
               uradniki na ministrstvih, v nekaterih členih neživljenjski in prijaviteljem zelo
               otežuje kvalitetno in hitro pripravo projektne prijave. Se mi zdi, da morajo za en
               svinčnik, ki ga naročijo, imeti tri ponudbe, da je to skratka nelogično in otežuje
               vse to črpanje. Seveda sem dobila podatek, da je v ozadju neke vrste igra, da se tam
               sredstva ne porazdelijo zato, ker se jih bo potem proti koncu finančne perspektive
               kam drugam preneslo.</p>
               <p>In zato sprašujem spoštovane predstavnike Vlade: Kdaj in s kakšnimi ukrepi bodo
               organi upravljanja poenostavili postopke in zmanjšali obseg administrativnih zahtev
               za koriščenje evropskih sredstev v smislu prizadevanja Evropske komisije po
               zmanjšanju birokratskih postopkov in ovir v okviru programa izvajanja lokalnega
               razvoja, ki ga vodi skupnost?</p>
               <p>Slovenija ima velika mesta, vendar Slovenija ima tudi podeželje. Mislim, da je prav,
               da se vsi potrudimo, da to podeželje tudi živi. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Za besedo je prosil gospod Peter Pogačar, državni sekretar na Ministrstvu za delo,
               družino, socialne zadeve in enake možnosti. Izvolite.</p>
            </sp>
            <sp who="SDZ7:PogačarPeter">

               <speaker>PETER POGAČAR:</speaker>

               <p>Hvala za besedo, gospod podpredsednik. Lep pozdrav še v mojem imenu!</p>
               <p>Odzval bi se na razpravo spoštovane poslanke gospe Lep Šimenko glede vrednotnic. Jaz
               ne vem, zakaj uvedba vrednotnic predstavlja takšno težavo, da smo že kar nekajkrat o
               tem razpravljali v Državnem zboru. Vrednotnice so namenjene enostavnemu legalnemu
               načinu opravljanja dela. Uvedeno je bilo z Zakonom o preprečevanju dela in
               zaposlovanja na črno, osnovna ideja vrednotnic pa je ta, da se posamezniku omogoči
               legalno, zakonito opravljati delo pri fizični osebi – naročniku. S tem ta posameznik
               pridobi za svoj račun plačane prispevke za zdravstveno zavarovanje, poškodbe pri delu
               in pokojninsko zavarovanje in iz tega naslova tudi nekoč pravice iz pokojninskega
               zavarovanja.</p>
               <p>Če pravite, da je bil projekt uvedbe vrednotnic neuspešen, birokratski, bi želel
               vendarle že zaradi potrebe javnosti poudariti naslednje. Pred uvedbo vrednotnic smo
               imeli nekaj manj kot tri tisoč posameznikov, ki so opravljali osebno dopolnilno delo.
               Na dan 3. 5. 2017 ob 11.34 je bilo pri Ajpesu prijavljenih 6 tisoč 964 izvajalcev
               osebnega dopolnilnega dela; se pravi, od uvedbe vrednotnic za osebno dopolnilno delo
               se je število izvajalcev več kot podvojilo. Ko se je v letu 2015 sistem vrednotnic s
               1. januarjem uveljavil, po starem pa se je še lahko delalo prvih 6 mesecev, v letu
               2015 je bilo pri upravnih enotah kupljenih 15 tisoč 631 vrednotnic. Leto kasneje, v
               letu 2016 je bilo kupljenih vrednotnic 23 tisoč 584. Pomeni, podvojilo se je število
               izvajalcev osebnega dopolnilnega dela, podvojilo se je število kupljenih vrednotnic.
               In ne pozabimo, na ministrstvu imamo vseskozi želje, pričakovanja, zahteve tako
               posameznikov kot organizacij, da naj razširimo seznam del, ki se lahko izvajajo kot
               osebno dopolnilno delo na podlagi vrednotnic. Očitno je sistem v letu in pol delno
               zaživel, zagotovo pa je že pokril stroške implementacije samega sistema, ki so
               enkratni. Ne pozabimo tudi to, od novembra 2015 lahko državljani vrednotnico nabavijo
               prek spletnega portala eUprava, to je tudi zelo pomembno. Se pravi, to je vendarle
               treba poudariti. Še enkrat, vrednotnice so dane kot možnost. Možnost tistemu, ki to
               želi, se pravi, ali kot naročnik, da se pri njemu opravlja, ali kot fizična oseba, ki
               izvaja delo, da na legalen, administrativno enostaven način zakonito opravlja svoje
               delo, ima plačane prispevke za socialno zavarovanje in na ta način nekega dne tudi
               pokojninsko varnost. Toliko je vendarle treba v pojasnilo. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima mag. Branko Grims. Pripravita naj se gospoda Jani Möderndorfer in Janko
               Veber.</p>
               <p>Izvolite.</p>
            </sp>
            <sp who="SDZ7:GrimsBranko">

               <speaker>MAG. BRANKO GRIMS (PS SDS):</speaker>

               <p>Hvala. Vsem prav lep pozdrav!</p>
               <p>Nacionalni interes je bila zagotovo ena najbolj zlorabljenih besednih zvez v
               zgodovini slovenskega parlamenta in pa slovenske ekonomije oziroma podjetništva.
               Nacionalni interes je bila recimo sanacija kakšne primorske banke, ki se jo je potem
               pod ceno prodalo kakšni italijanski družbi, ki je bila slučajno malo povezana s
               Saftijem, ki je slučajno bil prej financiran od Udbe in tako dalje in tako dalje in
               tako dalje. Skratka, pod nacionalni interes se je švercalo vse mogoče neumnosti,
               ampak ne boste verjeli, da nacionalni interes v resnici obstaja. Kaj pa je v resnici
               nacionalni interes? Seveda niti slučajno tisto, kar pod nacionalni interes prodajajo
               levičarji. Nacionalni interes je tisto, kar je bistveno za preživetje in nadaljnji
               razvoj slovenskega naroda kot nacije, zato je izraz nacionalni interes. In tukaj
               vidim samo tri točke ta hip, ki so bistvene. Prvi nacionalni interes je varnost,
               drugi nacionalni interes je več slovenskih otrok in tretji je podjetništvu bolj
               naklonjeno okolje, pri čemer mora podjetništvo postati vrednota. To, gospe in
               gospodje je pa tema današnje seje. In če pogledamo vse te tri točke. Kar se tiče
               varnosti; danes je v tem istem Državnem zboru jokal predsednik Vlade dr. Cerar, kako
               grozno, da se je zgodil Brexit, ob tem grmel za nadzor meja. In to je točno isti dr.
               Cerar, ki je spustil pol milijona ilegalnih migrantov protizakonito in brez nadzora
               čez ozemlje Republike Slovenije. Toliko o varnosti. Kar se tiče prizadevanja za več
               slovenskih otrok; 123 milijonov proračuna za ilegalne migrante ni problem, karkoli za
               slovenske otroke – 30 tisoč jih po opozorilih slovenskih nevladnih organizacij ni
               moglo lansko poletje iti na morje, pa so si želeli –, tega denarja se pa ne najde.
               Vlada gre na morje, pelje migrante in se z njimi slika, da je lepo multikulti za
               levičarske medije. To je pa odnos do slovenskih otrok, če imaš levičarje na oblasti.
               In potem pridemo do podjetništva. Zagotovo ena najbolj trapastih izjav, kar sem jih
               kdaj slišal, je tista, ki smo jo prebrali od enega od slovenskih – trenutne vlade –
               gospodov ministrov, ki je izjavil, po spominu citiram približno tako, da birokracija
               oplemeniti tisto, kar ustvari podjetništvo. Če je hotel povedati, da je ta vlada
               poosebljena birokracija, kar je pravzaprav najslabše, kar se državi lahko zgodi, mu
               je kar dobro uspelo, mu čestitam. Če pa ne, se je pa treba vrniti na začetek, kako je
               pravzaprav nastala tale seja. Nekaj mesecev nazaj je nastala pravzaprav ta ideja, ko
               sem razpravljal na seji naše poslanske skupine, da moramo narediti vse, kar je v naši
               moči, da se zaustavi najbolj uničujoč proces za slovenski narod. To je, da se v
               tujino odlivajo podjetniki in sedeža podjetij in mlade družine, zato ker je okolje
               podjetništvu nenaklonjeno. In da je ta proces treba obrniti tako, da bomo najmanj
               tako naklonjeni podjetništvu kot je sosednja Avstrija oziroma bolj od nje, kajti šele
               tako se bo proces sčasoma obrnil in se začel razvijati v korist Slovenije in
               slovenstva. In kot enega od možnih ukrepov sem opozoril takrat na v Avstriji zelo
               uveljavljen princip davčnih pavšalov. Se pravi, marsikje si lahko pavšalist v obsegu
               in na področjih, o čemer v Sloveniji, kjer je pravzaprav samo ena taka izjema
               uveljavljanja, pa še za tisto baje Vlada razmišlja, da bi jo ukinila ali pa vsaj
               otežila, lahko samo sanjamo.</p>
               <p>V čem je bistvo te zgodbe? Svoj odnos do podjetništva, gospe in gospodje, je ta
               koalicija in s tem levičarska oblast pokazala, ko ste zavrnili čisto vse sklepe, ki
               smo jih predlagali v našem gradivu. Ti sklepi, gospe in gospodje, so bili, za javnost
               je to treba povedati, usklajeni z vsemi gospodarskimi zbornicami – obrtno, kmetijsko,
               z vsemi, gospe in gospodje. Vi ste to gladko zavrnili. Pri nastajanju tega gradiva je
               sodelovalo na desetine, stotine strokovnjakov in na tisoče podjetnikov. Vse te ideje
               so bile združene, zato so bili obsežni sklepi, konkretni. Vse ste zavrnili. To je vaš
               odnos do podjetništva.</p>
               <p>In torej kaj je tisto, kar je najbolj bistveno, da se spremeni? Spremeniti je treba
               miselnost in to najprej miselnost tistih, ki so ta hip na oblasti. Če ne, jih je pa
               treba nujno zamenjati. A veste, kaj je ta miselnost? Vi razumete v bistvu
               podjetništvo kot en nujen dodatek, en nebodigatreba za to, da krepi birokracijo.
               Država, torej birokracija, ta je pa vseobsegajoči Robin Hood, ki plemeniti, pravično
               razdeljuje <gap n="…"/> No, to je seveda floskula za javnost. Kaj vam dejansko hodi po glavi?
               Rabite čim več revežev zaradi tega, da se z njimi manipulira, da vsi visijo na
               proračunu in da potem volijo levico zaradi tega, ker mislijo, da bodo izgubili še
               tisto, kar jim levičarji dajejo. To je princip, ki ga zdaj vidimo po celem svetu,
               zelo lepo se je videlo tudi na ameriških volitvah. In ta princip podpira tudi
               špekulativni kapital, ker mu gora revežev in slabo razvito podjetništvo daje največjo
               možnost profita, zato razni Sorosi financirajo levico in tako naprej. To je pa
               resnica, gospe in gospodje, to je popolnoma zrcalno nasprotno od tistega, kar seveda
               hočete v besedah prodajati. In razlika med besedami in dejanji je tisto, kar v
               resnici to državo dela ta hip tako zelo neučinkovito in jo bremeni že kar nekaj
               let.</p>
               <p>Kaj moramo torej doseči? Doseči moramo položaj, v katerem bo, prvo, podjetništvo in
               vsak podjetnik zase cenjen, ko bo podjetništvo postalo vrednota, ko se bo razumelo,
               da samo podjetništvo na dolgi rok daje socialno varnost, blaginjo in osnovo za vse
               drugo. In vse je treba podrediti temu cilju. Treba je uvesti davčne olajšave, Treba
               je pomagati –, pomagati, gospe in gospodje, ne nadzorovati in kaznovati, pomagati
               –tistim, ki začnejo s podjetjem. Tako kot to pozna sosednja Avstrija. Da nekomu, ki
               začne z neko dejavnostjo na kateremkoli področju, ne pošlješ najprej sto
               inšpektorjev, da ga kaznujejo in da ga zatrejo, še preden začne dobro delati, ampak
               da mu pomagajo, da čim več ustvari. Treba je uvesti več davčnih pavšalov in nehati s
               temi manijami, ki smo jih tudi danes v vladnih besedah čudovito zaznali. Vsak tolar,
               vsak dinar – aja, zdaj imamo evre –, vsak evro moramo nadzorovati, ne sme eden
               zaslužiti enega evra, če mu država tega ne dovoli, če mu prej s predpisom ne
               dovolimo, pa še pri tem bo seveda država še enkrat toliko pobrala. Približno ta
               logika je bila z vladne strani tako lepo predstavljena. Skoraj histerično. Gospe in
               gospodje, to je napačna logika. Zakaj v Avstriji <gap n="…"/> A to veste, da je bila Gorenjska
               štirikrat bolj razvita od sosednje Avstrije v času do druge svetovne vojne? Potem je
               pa prišel socializem, ki se danes še vedno nadaljuje v okviru te miselnosti, ki smo
               ji bili zdajle priča. Kje je danes Gorenjska pa kje je Avstrija? Samo kaj je tam
               princip? Tam je princip drugačen. Najprej, človeku se zaupa in se mu dovoli, da
               bogati. Zato so tudi pavšali tako razširjeni tam. Nič ni narobe, če nekdo malo več
               zasluži in malo več obdrži. Ustvarjamo bogatega posameznika. Kajti on bo verjetno
               sčasoma ta denar vložil v neko produktivno dejavnost, odprl novo delovno mesto, bo
               zaposlil še nekoga, širil svojo dejavnost, preživel kot podjetnik, se krepil in
               razvijal. Razvijal sebe, svojo družino in razvijal državo kot celoto, skupnost kot
               celoto. To je princip, kako razvijaš podjetništvo. Gospe in gospodje, do tega moramo
               najprej priti. Ko se bo enkrat nehalo s to mentaliteto, ki se je videla ob uvedbi
               davčnih blagajn, kjer se še danes vpije, kaj se je z njim doseglo. Ja, se je vraga.
               Poštejte, koliko ste ljudi za to zaposlili dodatno, da vse to kontrolirajo, ker to je
               ta birokratska miselnost – vse mora biti kontrolirano. Poštejte, koliko ljudi je v
               resnici vrnilo podjetja takrat zaradi tega, ker se jim enostavno ni več izplačalo; ne
               samo zaradi tega ukrepa ampak še drugih ki so otežili, podražili podjetništvo, koliko
               ljudi je vrnilo podjetja, koliko ljudi je zato šlo na socialo, pa bomo videli, kaj je
               v resnici. Jaz trdim, da je velikanski minus po tem, ko se neha enkrat nakladati in
               lagati, ker se sicer žal pri tem običajno počne. In treba je razumeti, da je vsa
               država, ko gre za podjetništvo, v tem smislu servis za podjetnike. Da je edini cilj
               države, da ustvarja podjetništvu naklonjeno okolje, da sprejema ukrepe, ki krepijo
               konkurenčnost podjetništva, ki omogočajo, da se podjetništvo razvija in pač na ta
               način bogati družbo. In nenazadnje, žal mi čas ne dopušča, da bi pač podrobneje
               razdelal vse te stvari, ne pozabite eno stvar, ki sem jo omenil na začetku. Danes je
               tudi varnost eden od pomembnih elementov in trdim, da bo vse bolj pomemben, zlasti na
               področju Evrope, ko gre za vprašanje obstoja podjetništva, krepitve podjetništva,
               kajti brez varnosti ni nič. Tudi kapital bo sčasoma šel lažje tja, kjer se bodo
               ljudje, podjetniki počutili bolj varno. Ne gre samo za fizično varnost; taka varnost
               mora biti zagotovljena tudi s solidnim delovanjem pravosodja, ki ga žal pri nas ni,
               tudi s solidnim delovanjem bančnega sistema, ki ga pri nas ni in seveda z racionalnim
               sprejemanjem zakonov, ki morajo biti usmerjeni v to, da se stvari kolikor je le
               mogoče deregulira, da se sprosti razvojni potencial Slovenije. Trdim, da ga Slovenija
               ima in Slovenci in slovenstvo si to, da se ta potencial sprosti, tudi zasluži.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Jani Möderndorfer, pripravita naj se gospod Janko Veber in mag.
               Andrej Šircelj.</p>
               <p>Izvolite.</p>
            </sp>
            <sp who="SDZ7:MöderndorferJani">

               <speaker>JANI (JANKO) MÖDERNDORFER (PS SMC):</speaker>

               <p>Hvala lepa, podpredsednik.</p>
               <p>Moram priznati, da sem mislil, da bo malo bolj zanimiva tema ali pa vsaj razprava, pa
               vidim, da je še bolj dolgočasna od odbora, kot je potekala. Je pa treba priznati
               nekaj drugega, kar je treba pohvaliti. Danes – sicer z izjemo tega mojega predhodnika
               – sem bil vesel, da vsaj ne bomo govorili o migrantih, Romih, prostitutkah, o ne vem
               čem še vse, kar je moteče za slovenski prostor, ampak me je predhodnik seveda
               razočaral, ker enostavno mu brez tega živeti ni. Izgleda, da pač enostavno svojo
               osebnost in pa svojo retoriko gradi samo na tem, kajti edino to ga izpolnjuje v
               življenju. No, ampak če govorimo v resnici o predlagani temi, se pravi, kako čim bolj
               zmanjšati same, bom rekel, administrativne ovire in pa vse tisto kar seveda Slovence
               in pa gospodarstvenike – od malih podjetnikov do velikih gospodarstev in nenazadnje
               tudi državljanov in državljank – pravzaprav lahko razbremenjuje, lahko rečem, da so
               to teme, ki so na nek način bile že vse odgovorjene. Večino tega je bilo seveda
               postavljeno že v samem vprašanju celotne interpelacije Vlade, ki je bila lansko leto.
               In v teh gradivih, spomnite se tiste seje, ki smo jo imeli, je praktično več ali manj
               na več kot polovico teh vprašanj bil odgovor tudi dan. Zraven je bil še niz
               interpelacij, ki smo jih doživljali pri posameznih ministrih kjer so se vprašanja
               tudi podvajala. Je pa vseeno treba seveda odgovoriti na določena vprašanja, ki pa so
               bila postavljena in so vredna diskusije; če ne drugega vsaj zato, da tudi pogledamo
               še z drugega vidika, kako se lahko kakšna stvar razrešuje. Pa če grem lahko po vrsti,
               samo ene par jih naštejem.</p>
               <p>Zelo pomembno se mi zdi <gap n="…"/> Sicer je državni sekretar omenil vrednotnice in jih tudi
               zelo natančno definiral, zakaj je prav, da jih imamo, ko jih nekateri seveda na vaši
               strani tako nonšalantno zavračate, kot skrajna desnica to več ali manj vedno počne,
               kajti desnica se je vedno borila za to, da bi tisti, ki imajo denar, bili še
               bogatejši. Kajti to izpolnjuje človeka, sem danes slišal. Ampak v resnici gre za neko
               drugo formo. Gre za to, da tisto, kar so nekateri na ves glas ponavljali, da se je
               treba boriti proti črnemu delu, proti sivi ekonomiji, da smo v resnici na ustrezen
               način našli pravno podlago za to, da tisti, ki je opravljal enostavna in majhna dela
               <gap n="…"/> nenazadnje, spomnite se primera, ko so poslanci tu izjavljali, da imajo doma gospe,
               ki jim likajo srajce in pospravljajo stanovanje, se je potem naslednji dan izkazalo,
               da v resnici niso imeli nobene pogodbe sklenjene in da je bilo to delo na črno. Me
               prav zanima na tisti strani, kdo je kakšno vrednotnico kupil, ker sem prepričan, da
               sami pri tako težkem delu, ki ga opravljamo, verjetno ne morete vsega sami doma
               početi, ampak si kar predstavljam to anketo. Nihče je nima, zato ker vsi delamo sami,
               kar seveda ne verjamem. Ampak časi se spreminjajo.</p>
               <p>Druga stvar, ki se mi zdi pomembna, je tudi eno vprašanje, ki je na mestu, to pa so
               seveda elaborati pri zapiranju cest pri manjših prireditvah, ko gasilci recimo
               organizirajo gasilsko veselico. Ti elaborati po navadi stanejo in največji problem
               je, tako kot ugotavlja predlagatelj, da ga vsakič znova morajo ta elaborat vedno
               naročiti. Vlada je odgovorila v svojem odgovoru, da seveda išče rešitev oziroma da
               bodo seveda poenostavili celo zadevo, vendar sam sem prepričan, da ni ravno najbolj
               fino, če bi elaborat ukinili, ker potem ko bo prišlo do prometne nesreče oziroma, bom
               rekel, kakršnegakoli ekscesa na javni površini, bo vedno odgovoren lastnik in ne
               tisti, ki je organiziral gasilsko veselico. Je pa zelo zanimivo razmišljanje v to
               smer, da bi elaborat, ki se izdela po naročilu organizatorja prireditve za zaporo
               cest, lahko v naslednjem letu ali v istem letu, če ponovno organizira veselico na
               isti način, se pravi na isti lokaciji, lahko s predložitvijo istega elaborata, če se
               nič ni spremenilo, seveda ne rabil novega elaborata. Vendar ne glede na to bi nekdo
               moral to oceniti, ali je temu res tako, kajti drugače bomo imeli kar naenkrat,
               zanimivo, v Sloveniji po znani slovenski kulturi ene in iste dogodke z istim obsegom,
               z istimi zaporami in vse bo identično, kar pa seveda vsi vemo, da temu ni tako.</p>
               <p>Potem naslednja zadeva, ki se mi zdi vredna omembe, so davčne blagajne. Jaz se
               spomnim razprave, ko davčnih blagajn še ni bilo. Bile pa so tako imenovane virtualne
               blagajne in takrat se spomnim, s tiste strani je hrumelo, hrumelo po tem, zakaj še ni
               davčnih blagajn. In da so virtualne blagajne traparija, neumnost, nesmisel in kaj ti
               jaz vem kaj še vse. Danes, ko imamo davčne blagajne, govorimo o tem, kako je treba
               davčne blagajne ukinjati na posameznih nivojih. Sam moram reči, da seveda se strinjam
               s tem: kateregakoli državljana, podjetnika ali karkoli, če ga vprašate, mu je davek
               brez veze in če se le da, teh davkov ne bi bilo. Slovenci smo v zadnjih 25 letih,
               tudi v prejšnjem sistemu pa še toliko bolj, delali zelo veliko na tem, kako se čim
               bolj izogniti davkom. Ampak v resnici, jaz sem prepričan v to, da tudi Slovencem in
               Slovenkam je prišlo počasi v zavest, da če nečesa ne plačuješ, potem tudi na drugi
               strani nekega izplena, se pravi neke družbene koristi, nečesa kar je javno dobro,
               nečesa čemur pravzaprav rečemo funkcioniranje države, v resnici ne more biti. In zato
               se mi zdi to večno ponavljanje v duhu predvolilne zgodbe, ki jo nekateri že močno
               čutite, za to da bi se seveda vsepovsod samo ukinjalo, zniževali davki, seveda tam
               kjer je to potrebno in tam kjer je to smiselno, na nek način že malce ponavljajoče in
               nikamor pravzaprav niti ne pelje. Davki morajo biti tako po vertikali kot po
               horizontali po eni strani pravični. To da bo nekdo si imel možnost izbirati, kaj mu
               bo v danem trenutku bolj pasalo – ali pavšal ali seveda sama direktna obremenitev
               davka –, se meni zdi seveda, če ni te omejitve, vi pa predlagate pavšal brez
               omejitve, skrajno neresn in bom rekel nemogoče. Je pa res, da pač nekateri boste do
               konca in do smrti vzdihovali, kadar bodo takšne razprave potekale. To je pač zato,
               ker imate drug koncept in drug pogled, kar ni nič narobe, problem je samo to, ker
               mislite, da je vse nastalo samo takrat, kadar ste vi v opoziciji.</p>
               <p>Naj zaključim na koncu s tistim, kar se mi zdi pri takšni razpravi pomembno.
               Prepričan sem, da je vsak Slovenec in Slovenka, ki spremlja to razpravo o zmanjšanju
               administrativnih ovir, zagotovo takoj za da se stvari poenostavijo in da postanejo
               bistveno bolj jasne, transparentne in učinkovite. Vendar na en zelo preprost način
               odgovoriti zato, ker smo pred volitvami in ker nekdo v resnici, in to je se je danes
               pokazalo, vsaj ko sem dobil to gradivo v roke, da v resnici sem se vprašal, kako to,
               da ob vseh temah, ki so bile vedno tako udarne, je danes kar naenkrat postal problem
               ta tema administrativne ovire <gap n="..."/> Seveda, logično; pred vrati je kongres SDS,
               pripravlja se nov program, predsednik, volili boste novega predsednika, staro-novega
               predsednika in na nek način morate seveda sestaviti program, ki se mu reče ob tej
               diskusiji, da boste videli, kaj je pravzaprav treba zahtevati. Tako da jaz načeloma
               moram reči, da seveda razpravo pozdravljam, kadar je smiselna, kadar je
               argumentirana. Z marsikaterim predlogom se lahko sicer strinjam, prepričan pa sem, da
               so odgovori Vlade seveda dali zelo jasen in ustrezen odgovor, da se stvari premikajo
               na bolje, in prepričan sem, da je vsaka vlada do zdaj in tudi ta vlada prispevala k
               zmanjševanju administrativnih ovir. Govoriti, da pa bi se z eno vlado dalo vse
               odstraniti v enem hipu in urediti, da bomo živeli v Indiji Koromandiji, je pa seveda
               absolutno prepravljično in to verjetno lahko samo prepričujete svoje vernike in pa
               tiste, ki jih boste seveda prepričevali v bližnji prihodnosti. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Postopkovno, mag. Branko Grims.</p>
               <p>Izvolite.</p>
            </sp>
            <sp who="SDZ7:GrimsBranko">

               <speaker>MAG. BRANKO GRIMS (PS SDS):</speaker>

               <p>Gospod predsedujoči, jaz predlagam, da vodite to sejo skladno s poslovnikom in
               opozorite spoštovanega gospoda Möderndorferja, da ga je kršil kar nekajkrat. Prvič se
               ni držal točke dnevnega reda, drugič pa je tudi nek temeljni bonton, da ne greš v
               razpravah na nivo osebnih žalitev in podtikanja, ampak se polemizira s tistim, kar je
               vsebina, se pravi, da se govori o stvari. Če se s čim niste strinjali v mojih
               besedah, bi morali povedati, kaj naj ne bi držalo od tega, ne pa da ste pol ure
               nakladali žalitve pa podtikanja, niste pa povedali niti ene same konkretne trditve.
               Kajti če se pusti takšna razprava, kot je bila zdaj, spoštovani predsednik <gap n="…"/> Razprava
               gospoda Möderndorferja je bila v resnici samo potrditev, kako zelo resničen je tisti
               stari Murphyjev zakon, ki pravi, da najbolj na široko so odprte prazne omare.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Hvala lepa. Nisem zaznal enako kot vi, ampak dopuščam možnost, da je temu bilo tako.
               Če želite, pa se lahko držimo enakih okvirov za oboje, za vse. Potem bom, se bojim,
               da moral opozarjati nenehno, ampak vzamemo v dobro.</p>
               <p>Gospod Janko Veber, izvolite, imate besedo. Pripravita naj se mag. Andrej Šircelj ter
               dr. Franc Trček.</p>
               <p>Gospod Veber, izvolite, imate besedo.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem!</p>
               <p>Mislim, da je treba ob tej razpravi resnično izpostaviti podatek in dejstvo, ki je
               bilo tudi v uvodni predstavitvi predlagatelja predočeno, da imamo izjemno veliko
               število zakonov, podzakonskih predpisov. In če mislimo, da se ljudje znotraj teh
               predpisov lahko uspešno znajdejo, smo seveda zelo zelo optimistični. Torej, ne
               znajdejo se in to je tisto vprašanje, ki zagotovo pripelje do situacije, ali bomo to
               odpravili ali ne. Sam resnično menim, da bi morali imeti zakone napisane z bistveno
               krajšo vsebino, bistveno bolj jasno opredeljena področja in teme in seveda posledično
               imamo potem bistveno manj podzakonskih predpisov in mnogih številnih razlag, takšnih
               in drugačnih, ki se pač pojavljajo bodisi z naročenimi svetovalnimi pogodbami bodisi
               zaradi tega, ker mogoče res nekdo, tudi podjetje, preprosto ne razume tistega
               zakonskega določila. Torej to je eden od principov, ki ga bo zagotovo v prihodnosti
               Slovenije treba uveljaviti. Torej zakonodaja mora biti bistveno krajša, bistveno
               jasnejša in prepričan sem, da v takšnih razmerah potem zagotovo ne more priti do
               takšnih primerov, kot smo tudi bili priča pred kratkim, ko nekdo izgubi stanovanje,
               hišo zaradi dolga 124 evrov neplačanih položnic, recimo. Ves ta proces,
               administrativni proces, ki se je dogajal v tem postopku, kaže na to, da se lahko
               mnogi izgovarjajo ali pa ne spoštujejo nekaterih določb in ko pogledaš vso to
               zakonodajo, ugotoviš, da ta dejansko ni izčiščena, da je nepregledna in da seveda
               potem ceno v končni fazi plačajo pravzaprav ljudje. Zato je treba res te predpise
               približati ljudem, preprečiti takšne nesmisle in upam, da bo v prihodnosti vse več
               takih predlogov, čeprav sem prepričan, da bi zelo zelo poenostavili celotno
               poslovanje v državi in seveda potem tudi mnoge administrativne težave, ki nastajajo,
               če bi ohranili sistem delovanja Službe družbenega knjigovodstva, kot se je nekoč
               imenovala. Seveda je to sistem, ki ga je možno prenesti v trenutno delujoči finančni
               sistem z drugačnim nazivom, vendar ta odločitev je seveda zameglila predvsem finančno
               poslovanje in ravno pri teh zlorabah imamo tudi zelo veliko težav v Sloveniji. Tako
               da eden od konkretnih predlogov, ki ga vidim, je zagotovo ponovna uvedba tako
               imenovane Službe družbenega knjigovodstva; lahko je to seveda služba skupnega
               knjigovodstva, nek podoben izraz. Skratka, vsi postopki, ki se izvajajo, morajo biti
               bistveno jasnejši in seveda tudi vsem morajo omogočati vpogled in tudi razumljive
               informacije, za kaj gre – ali ima nekdo plačane prispevke ali ne, ali so plačani
               računi. In to je tudi tisto ugodno poslovno okolje, ko se pogovarjamo o tem, ali bo
               nekdo investiral v Sloveniji ali ne. Če je vse ali pa v veliki meri res enostavno,
               predvidljivo, potem bodo seveda se tudi odločali za vlaganje v Slovenijo v bistveno
               večjem obsegu, kot se to mogoče dogaja v tem obdobju.</p>
               <p>V trenutku, ko se pogovarjamo o tem, kako tudi obdavčiti nepremičnine in kakšen model
               pri tem uporabiti, bom pač tudi ta svoja opozorila, ki jih dajem tudi znotraj
               koalicije pri Zakonu o množičnem vrednotenju nepremičnin, ki sicer še ni prišel v
               parlamentarno proceduro, vendar po moji oceni je to konkretno eden od novih zakonov,
               ki bo dodatno administrativno obremenil lastnike nepremičnin. Gre za primerjavo
               nadomestila za uporabo stavbnega zemljišča in množičnega vrednotenja nepremičnin.
               Imamo v bistvu enostaven zakon; nadomestilo za uporabo stavbnega zemljišča pač
               temelji na tem, da ko nekdo, ker si je nekaj zgradil na nekem zemljišču, drugim omeji
               uporabo tega zemljišča, zato plača določeno dajatev – davek, lokalni davek. No, če se
               bo šlo pa v množično vrednotenje nepremičnin, bo pa seveda najprej neka posplošena
               vrednost in ko govorimo o posplošeni vrednosti, se seveda odpirajo mnogi postopki
               pritožb, dokazovanj, ali je nepremična pravilno ovrednotena ali ne. In kar je
               najhuje, to se bo dogajalo predvsem tistim ki imajo manj denarja, manj vredno
               nepremičnino, ker bo z množičnim prevrednotenjem seveda ta ovrednotena višje, kot pa
               tistim ki imajo zelo veliko denarja in zelo veliko vrednost nepremičnin, za katere bo
               ta davek nižji in se seveda na to ne bodo pritoževali. Skratka, sistem, ki se uvaja
               za to, da se poskuša doseči nek cilj razlastninjenja ljudi, je mogoč skozi tak
               netransparenten način predvsem davčne in finančne zakonodaje. Zato ponovno poudarjam,
               oblika SDK je nujna. In seveda je treba tudi biti zelo previden pri tem, kako
               obdavčujemo ali pa sprejemamo nove zakone za morebitne nove obdavčitve nepremičnin.
               To bo eden od tistih zakonov, če bo šel naprej, ki bo zagotovo povzročal zelo velike
               administrativne težave. Že v tistem trenutku, ko moraš naročiti uradno nekega
               cenilca, da ti ovrednoti to nepremičnino, je to avtomatično dodatna obremenitev, ki
               jo do sedaj nisi imel.</p>
               <p>Predlagatelj pa vidim, da v svojem gradivu pravzaprav nekako v celoti izpušča
               področje obrambe oziroma varnosti, predvsem pa zagotovo ni obrambe, kar me preseneča.
               Nenazadnje gre tudi pri Ministrstvu za obrambo za izjemno obsežen koncept nalog, ki
               jih to ministrstvo upravlja. Nenazadnje tudi posega tako na področje lokalne
               samouprave kot seveda tudi delovanja države in tudi na mednarodno področje, vendar je
               izpuščeno iz teh ukrepov, kar mislim, da ni korektno. Predvsem iz tega naslova ne,
               ker se tudi tam da marsikaj poenostaviti, narediti sistem učinkovitejši. In to kar
               želim izpostaviti, je ravno to dejstvo, da bi se lahko mnogi, ki so danes zaposleni v
               administrativnem delu ministrstva, prezaposlili v logistični del Slovenske vojske in
               s tem seveda opravljali tudi tiste nujne naloge za varnost in obrambo domovine, ki
               jih dejansko potrebujemo in nam primanjkuje. Torej gre za področje, kjer nam ljudi
               primanjkuje, vendar ga ne rešujemo z ustreznimi ukrepi in to pogrešam v tem
               gradivu.</p>
               <p>Bi pa ob tej priložnosti, seveda pa tudi javno izrekel kritiko glede na dogajanje na
               Odboru za obrambo in posledično ponovno uvajanje Poveljstva sil. Torej, imamo
               Generalštab Slovenske vojske, ampak to očitno ni dovolj; za tistih nekaj tisoč, sedem
               tisoč pripadnikov Slovenske vojske se dodatno uvaja še Poveljstvo sil. Torej dodaten
               administrativni ukrep, dodaten aparat znotraj sistema Slovenske vojske, ki bo
               podražil sistem, ki bo seveda narekoval dodatna zaposlovanja, manj transparentno
               poslovanje. In seveda to je tisti konkretni ukrep, ki ga tudi na Odboru za obrambo
               lahko zasledim s strani predlagatelja, in to je eden od konkretnih primerov, kjer pač
               delate v nasprotju s tem, kar danes opozarjate na tej seji s tem predloženim
               gradivom.</p>
               <p>Tako da moramo biti zelo dosledni, če želimo priti do učinkovitega upravljanja in
               vodenja države prav na vseh področjih, brez tega pač ne bo šlo. Če izpustiš en del,
               seveda vedno potem odpiraš možnost pritoževanja drugih, da pa tudi drugi želijo enak
               status kot recimo drug resor, ki se ga v tem področju sploh ne dotika. Skratka, dela
               je na teh temah odpravljanja administrativnih ovir izjemno veliko. In če se
               nenazadnje samo poskušamo zorganizirati na način, da uvedemo enoten način javnega
               naročanja v državi, smo izjemno poenostavili vse in tudi prihranili izjemno veliko
               sredstev. Zakaj ne gremo v ta enostaven način javnega naročanja? Enostavno vprašanje,
               pa do danes še nisem dobil jasnega odgovora. Ampak to je konkreten ukrep, ker bi
               zagotovo tudi uredili razmere. Ne samo v zdravstvu, kjer sem to večkrat poudarjal, pa
               je v tem gradivu tudi zdravstvo zelo malo obdelano, ampak skupen sistem način javnega
               naročanja izjemno poenostavi poslovanje vseh, torej celotnega javnega sektorja in
               nenazadnje tudi prihranimo zelo veliko sredstev. To je tisto, kar od nas pričakuje
               gospodarstvo; če že plačuje dajatve za to, kar ustvari, potem pričakuje, da smo tudi
               pri trošenju teh dajatev čim učinkovitejši. Ti ukrepi se dajo zagotovo v veliki meri
               izpeljati prav skozi sistem javnega naročanja, ampak tudi to je eden od ukrepov, ki
               ga v tem gradivu pravzaprav nisem zasledil.</p>
               <p>Tako da ja, prav pri vseh je potrebne bistveno več volje, da dosežemo ta cilj, da
               postanemo enostavnejša, uspešnejša in prijaznejša država do svojih ljudi, do svojega
               gospodarstva in posledično tudi do vseh, ki prihajajo k nam – bodisi kot vlagatelji,
               bodisi kot turisti ali kaj podobnega. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima mag. Andrej Šircelj, pripravita naj se dr. Franc Trček in gospod Marko
               Ferluga.</p>
               <p>Izvolite, gospod Šircelj.</p>
            </sp>
            <sp who="SDZ7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani podpredsednik. Spoštovani predstavniki Vlade, predstavnice
               Vlade, kolegi in kolegice!</p>
               <p>To gradivo in ti predlogi in ti cilji so predvsem za ljudi in za podjetnike, prvič,
               za ljudi, da jim bo lažje življenje v tej državi, in drugič, za podjetnike, da bodo
               lažje ustvarjali, proizvajali in seveda s tem tudi povečevali blaginjo ljudi. Eno
               izmed področij, ki je tukaj omenjeno, je davčno področje ali pa finančno področje.
               Številni ukrepi, tudi takšni, ki ne zahtevajo nobenih finančnih sredstev, tudi
               takšni, ki ne bi čisto nič škodovali proračunu, na primer, da se odpravijo neki
               pravilniki, ki v bistvu podvajajo podatke s konvencijami o izogibanju dvojne
               obdavčitve, poglejte, nič nikogar ne stane, samo ukine se. Vendar odgovor Vlade – ali
               pa, bom kar rekel, odgovor Ministrstva za finance, zaradi tega, ker ta odgovor je vse
               skupaj ena lepljenka, ki jo v končni verziji izgleda ni nihče prebral, je pač
               pavšalen, in sicer Vlada pravi, da bo na to področje odgovarjala s splošnim
               izhodiščem, poleg tega pa so vključena tudi nekatera stališča do predlaganih ukrepov.
               V zelo redke, v tiste, ki so bili že večkrat poudarjeni, v tiste ukrepe. Ampak
               kakorkoli že, v teh ukrepih in teh izhodiščih seveda govori tudi Vlada o davčnem
               okolju, ki pa ni najbolj pomembno. Tako Vlada. Ampak je to del poslovnega okolja. In
               jaz bom nadaljeval z enim primerom, ki se je resnično zgodil v Sloveniji, na
               Gorenjskem, in sicer je v delu Gorenjske nekoliko bolj podjeten človek pasel krave na
               določenem področju, na travnikih, na pašnikih in seveda te krave je tudi pomolzel,
               naredil kislo mleko, žgance in mimoidoči so hodili in jim je prodal, to kislo mleko
               in žgance za en evro, dva evra, tri evre. To je resničen primer. In potem je prišel
               davčni inšpektor. To je lahko delal tri ali štiri mesece. In to se je zgodilo pred
               dvema, tremi leti. In ta davčni inšpektor seveda ni mogel narediti davčne osnove in
               tako naprej, ampak je temu človeku, ki je izkazal svojo podjetnost, zaračunal kazen 4
               tisoč evrov. 4 tisoč evrov! In ta primer sem že povedal ministrici za finance na
               Odboru za finance tega parlamenta, takrat je bila ona v vlogi državne sekretarke, in
               je pač povedala, da takšna kazen je v poduk tudi ostalim. In imamo prijazno davčno
               okolje po mnenju te vlade, po mnenju te ministrice, takrat državne sekretarke. To je
               realnost, to so ljudje, to so podjetniki, ki pokažejo svojo idejo. In to je davčna
               inšpekcija, ki je vodena s strani finančne uprave, ki je vodena s strani Ministrstva
               za finance in ki je nenazadnje vodena s strani te vlade Mira Cerarja. Ta primer se je
               zgodil dve, tri leta nazaj. In zdaj če primerjamo to seveda ne samo s prijaznim
               davčnim okoljem, ampak tudi s tem, kako naj bi seveda mi pomagali malim podjetnikom
               in kako naj bi skrbeli za srednja podjetja, mala podjetja in tako naprej – glejte,
               potem smo daleč od tega. Potem je sporočilo oziroma signal te vlade tudi tem kravam,
               naj gredo preko Karavank na pašo. To je signal in to je sporočilo. In seveda ob vseh
               teh izhodiščih, ob vseh teh mnenjih, kako je treba računati na OECD, na Evropsko
               komisijo, na izhodišča davčnega sistema, na mednarodno obdavčitev; spoštovani gospe
               in gospodje, temu človeku in tem ljudem v Sloveniji, ki želijo nekaj ustvarjati, to
               nič ne pomeni. Pomeni jim pa to, da enostavno s takim človekom, ki pokaže neko idejo,
               da bo nekaj naredil, ravnamo oziroma ravnate – ta vlada – brutalno. In za
               podjetništvo je to davčno okolje ubijalsko. Oprostite, na tem primeru to temelji. In
               ni edini. Jaz ne vem, ali boste delali to z vsemi tistimi, ki začnejo nekaj delati,
               ali boste delali tudi z tujimi investicijami, ki bodo prišle v bližino Maribora ali
               ne. Ampak to je sporočilo.</p>
               <p>Sporočilo je tudi to, da seveda so ti odgovori, katere ste dejansko tukaj napisali,
               oprostite, pavšalni in podcenjujoči. Vi se ne opredelite, ta vlada se ne opredeli do
               konkretnih ukrepov, samo do nekaterih. O tem da je treba seveda zmanjšati obdavčitev
               dela, o tem danes ne bom govoril, tudi o davčnih blagajnah ne. Načelno, stokrat smo
               že slišali in verjamemo, da morate o teh ukrepih razmisliti, ker vplivajo na
               proračun. Ampak tukaj je najmanj 10 ukrepov, ki ne zahtevajo nobenega finančnega, ni
               nobenega finančnega učinka. In do tega se ne opredelite, tudi do tega ne, kako bi
               razširili informativni izračun za dohodnino, da bi vpisali ljudem še nekatere druge
               dohodke iz naslova kapitala, kar tudi bi bilo z lahkoto narejeno. Zaradi tega še
               enkrat, glejte, mene malo moti ta odgovor Vlade, ki je dejansko podcenjujoč. Nanaša
               se na Ministrstvo za finance, ker, glejte, poznam tudi že stil, kako tam pišejo. In
               vsaj odgovorite, vsaj odgovorite Obrtni zbornici, odgovorite Gospodarski zbornici,
               odgovorite nenazadnje tudi nam in odgovorite ljudem. In naredite prijazen davčni
               sistem in ne samo s tem, da boste rekli, saj ne bomo obdavčili. Ne, boste pa
               kaznovali. In zanimivo bo videti, za koliko so porasle kazni in na kakšen način,
               nesorazmeren način kaznujete ljudi. To pa je s tisto tezo, ki je bila tukaj že
               povedana – ljudi je strah in želite ustvariti strah v tej državi ravno s takimi
               primeri, s takimi odločbami, ki ni edina. Hvala lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Preden nadaljujemo z razpravo poslank in poslancev, dajem besedo gospe državni
               sekretarki na Ministrstvu za kmetijstvo, gozdarstvo in prehrano, mag. Tanji
               Strniša.</p>
               <p>Izvolite, imate besedo.</p>
            </sp>
            <sp who="SDZ7:StrnišaTanja">

               <speaker>MAG. TANJA STRNIŠA:</speaker>

               <p>Hvala za besedo.</p>
               <p>Dovolite mi, da morda za izhodišče vzamem kar razpravo poslanca Širclja, ki je omenil
               ta primer predelave mleka na planinah. Pa naj tukaj povem, da smo s sprejemom Zakona
               o agrarnih skupnostih v letu 2015 dovolili prvo predelavo mleka na planinah, da se
               šteje kot kmetijska dejavnost, se pravi, da je obdavčena v okviru katastrskega
               dohodka, da ni za to treba izdajati računa in da tudi lahko se delo pastirja na
               planini opravlja kot osebno dopolnilno delo. Še marsikaj drugega se lahko opravlja
               kot osebno dopolnilno delo v kmetijstvu v delovnih konicah, zato za nas vrednotnice
               vsekakor niso slaba rešitev kot sektor. No in tu bi povedala, če mi dovolite, da
               morda se preveč ubadamo s temi številkami okrog predpisov in Kmetijsko ministrstvo je
               bilo izpostavljeno kot resor z velikim številom predpisov že na petkovi seji odbora.
               In sem si jaz pridobila točne podatke in poglejte, v zadnjih štirih letih, se pravi
               od vključno 2013 do 2016 smo mi sprejeli na našem ministrstvu 444 predpisov, od tega
               je bilo 155 sprememb predpisov. Ampak če primerjamo to z obdobjem 2005–2008, takrat
               jih je bilo sprejetih 694, 56 % več. Jaz ne trdim, da je eno ali drugo boljše, samo
               da sam predpis po sebi ne pomeni nujno birokratskega bremena več. Oziroma če ravno na
               tem primeru, ki sem ga prej načela – Zakon o agrarnih skupnostih. Poglejte, mi smo v
               letih od 2013 do 2016 sprejeli 19 zakonov. Od tega je bilo 14 zakonskih sprememb, 5
               zakonov je bilo pa novih. Pa poglejmo, kateri so novi zakoni in ali prinašajo nova
               bremena. Zakon o prepovedi gojenja GSO – gensko spremenjenih organizmov – je bil v
               pričakovanju, interesu celotne javnosti, da se to v Sloveniji ne dovoli. Zakon o
               agrarnih skupnostih; prej sem omenila neko malenkost glede dela, predelave mleka na
               planinah. Ampak kaj je bolj pri tem zakonu pomembno? Pomembno je, da smo omogočili
               sploh upravljanje s to lastnino, ki pomeni 4 % površin v Sloveniji. In marsikatero
               zemljišče, ki je v lasti, solastnini ali pa skupni lastnini članov agrarne skupnosti,
               ni bilo mogoče z njim nič narediti; ga ni bilo mogoče prodati, ni bilo mogoče dobiti
               soglasja za gradbeno dovoljenje, ni bilo mogoče dobiti soglasja za služnost, za nič.
               Z zakonom smo predpisali, da je za soglasje za običajne posle upravljanja dovolj 51 %
               in za nekatere druge posle pač nekoliko večja potrebna večina. In skratka, mi smo
               omogočili upravljanje s to lastnino, se pravi, Zakon o agrarnih skupnostih je
               poenostavitev, pomembna poenostavitev tudi kar se tiče umeščanja nenazadnje objektov
               v prostor, če je to na primeru zemljišča agrarne skupnosti. Sprejeli smo interventni
               zakon po žledu in po pozebi. Oba zakona sta kaj? Sta v bistvu namenjena pomoči
               prizadetim. Zakon o žledu je prinesel številne poenostavitve za to, da je bilo sploh
               mogoče v gozd. Da je bilo mogoče tam neko vlako postaviti, da je bilo mogoče drevje
               umakniti s ceste in podobne stvari. Zadnji zakon ki smo ga sprejeli, je pa Zakon o
               upravljanju z državnimi gozdovi, ker je bila tudi nujna pač neka rešitev. Skratka, ni
               nujno <gap n="…"/> Pa to so samo zakoni, mi imamo na našem področju številne predpise, ki
               pomenijo tudi varovanje zdravja ljudi, zdravja živali in rastlin. Tako smo recimo v
               zadnjem letu sprejeli dva predpisa glede vraničnega prisada in stekline, ki sta kaj?
               Varovanje ljudi, zdravja ljudi in živali. In potem tudi nekatere predpise na področju
               veterine, predlagane pravzaprav s strani deležnikov zaradi varovanja zdravja živali.
               Ampak generalno, poglejte, področje kmetijstva, gozdarstva in ribištva v EU ureja 21
               tisoč 69 predpisov. Za dvamilijonsko Slovenijo in za 80-milijonsko Nemčijo. In
               računati, koliko ima kdo predpisov na prebivalca, je pač nemogoče. Se pravi, mi
               moramo te predpise vse implementirati. In po podatkih naše vladne službe za
               zakonodajo je 58 % vseh predpisov evropskih pač s tega področja.</p>
               <p>Če sklenem, rada bi povedala pa še za davčne blagajne, da ne bi bilo zmotno mnenje,
               da mora kmet imeti davčno blagajno. Davčno blagajno mora imeti tisti, ki mora izdati
               račun. To pa je seveda, če ima nekdo dopolnilno dejavnost, če je zavezanec za DDV.
               Kajti po predpisih o dohodnini smo pa prav v tem mandatu odpravili prag 7 tisoč 500
               evrov katastrskega dohodka, ki je bil prej obvezen za vstop v knjigovodstvo, tako da
               če kmet ne želi, mu ni treba imeti knjigovodstva, če ni davčni zavezanec za DDV.
               Poleg tega smo odpravili, da je treba voditi knjige za intenzivne kulture. To je bilo
               lani. Kar je prej veljalo za šparglje, ne vem, jagode in podobne stvari, sedaj ni več
               primer, ampak ti kmetje lahko imajo pač večji katastrski dohodek in jim knjig ni
               voditi treba, torej tudi ne računov. Torej tudi na tržnici ni treba imeti davčne
               blagajne. Ni treba imeti knjigovodstva za prej omenjenih 3 tisoč 500 evrov dopolnilne
               dejavnosti, če gre za majhne predelave kmetijskih pridelkov. Že prej sem pač omenila,
               za predelavo na planinah in pašnikih.</p>
               <p>Omenjeno je bilo še, da ni ukrepov za male kmete. Za male kmete imamo, gospa Lep
               Šimenko dobro pozna, deset ukrepov smo naredili za Haloze in za podobna območja v
               Sloveniji, ki jih ne bom ponavljala, ker smo jih v Državnem zboru vsaj trikrat že
               obravnavali. Bi pa še povedala, da sta bila tudi dva predloga v vladnem gradivu. Eden
               je za debirokratizacijo evropskih predpisov, kjer smo naredili pomemben napredek, ker
               je dosti ukrepov, če omenim samo subvencijske vloge ali pa marsikakšne pomoči po
               naravnih nesrečah, de minimis in podobne, kjer v bistvu kmetje samo vrnejo podpisano
               vlogo, ki jo kreiramo na podlagi podatkov iz registra. Pri nas uporabljamo vse
               podatke iz javnih evidenc, subvencijske vloge na površino so v celoti avtomatizirane
               in elektronske, pri investicijskih ukrepih pa tudi stvari poenostavljamo. Je pa res,
               iz tega števila evropskih predpisov sledi, da je kmetijstvo na evropski ravni preveč
               oziroma zelo reguliran sektor in tega zmanjšanja bremen za kmete ne zna rešiti niti
               evropska raven. To je stalna tema kmetijskih ministrov, komisarjev za kmetijstvo,
               pomembnih poenostavitev glede kontrol za to, da se zagotavlja na eni strani
               namenskost in smotrnost uporabe evropskih sredstev in na drugi strani varnost
               potrošnikov, ampak tukaj pravih rešitev EU še ni podala. Jih pa mi iščemo, ko gre za
               nacionalne ukrepe, kjer pa pri vsakem ukrepu poskušamo, da je čim bolj
               administrativno nezahteven za kmete. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Tilen Božič, državni sekretar na Ministrstvu za finance.</p>
               <p>Izvolite.</p>
            </sp>
            <sp who="SDZ7:BožičTilen">

               <speaker>TILEN BOŽIČ:</speaker>

               <p>Hvala za besedo.</p>
               <p>V nekaj točkahje bilo, če rečemo temu tako, Ministrstvo za finance izzvano in prav je
               tako. Na srečo nas je danes dosti tukaj. Bi se zahvalil kolegici Strniša, da se je
               nekako spustila na področje kmetov. Lepo ste povedali tudi tisti primer, ki ste ga
               omenili za dve do tri leta nazaj; jaz ne vem natančno, za kateri konkreten primer
               gre, lahko pa povem tako, očitno je bila zaznana težava, in to se je potem tudi
               rešilo. Saj je lepo predstavila državna sekretarka z Ministrstva za kmetijstvo. Se
               pravi, kaj se šteje v osnovno kmetijsko dejavnost, kako se je pristopilo k temu, da
               se nekako uredi, kar se tiče dopolnilne dejavnosti. Tukaj so sicer bili pogledi tudi,
               normalno, znotraj Vlade glede na različne resorje morda nekoliko drugačni, ampak na
               koncu smo se uskladili, se zmenili in se je tudi te, lahko temu rečemo, izboljšave
               oziroma pozitivne spremembe za področje kmetijstva tudi uvedlo. Tako da kar se tega
               tiče, sistem deluje.</p>
               <p>Res je, da je debirokratizacija pogosto plavanje proti toku zaradi tega, ker na nek
               način lahko rečemo, se tam najde problem za vsako rešitev. To velja. Ravno zaradi
               tega je potem dobrodošla nekako ena osnovna usmeritev Vlade, pa tudi konec koncev če
               potem pogledamo po posamičnih ministrstvih. Tudi Ministrstvo za finance ima kot enega
               izmed osnovnih ciljev tudi debirokratizacijo in se ob vsaki pripravi zakona to tudi
               upošteva. Če gremo pogledat nenazadnje tisto, kar je bilo z mojega področja, se pravi
               področje ureditve trošarin, se pravi Zakon o trošarinah, če gremo pogledat področje
               carinske zakonodaje, če gremo pogledat Zakon o davčnem postopku, povsod tam se je v
               obstoječih zakonih naredilo spremembe, ki pripomorejo k temu, da gremo v smeri
               debirokratizacije, da je zavezancem lažje, da se upošteva to, da se tehnologija
               razvija in se lahko vedno več zadev rešuje elektronsko na tak način, da dejansko iz
               svojih lastnih baz podatkov informacijskih sistemov podatke na nek standardiziran
               način izvozijo, uvozijo potem v sistem Finančne uprave, kogarkoli že, da zadeve potem
               delujejo, da se ne dela večkratnih vpisov. Zagotovo je eden izmed ciljev ta, da če je
               en podatek enkrat znan oziroma dan državi, seveda, da se ga potem ne zahteva ponovno.
               Je pa do tam še nekaj dela. Nenazadnje se uvaja ta skupni oblak, ki ga pelje MJU.
               Mislim, da je zelo dobra zadeva in kot vem, gre po časovnici, po planu. Vsi delamo na
               tem, marsikdaj se tudi skregamo, ampak to so taki premiki, ki mislim da bodo
               omogočali poleg državne uprave tudi vsem državljanom in državljankam, da bojo lažje
               dihali in delali in bo to zagotovo tudi z njihove strani sprejeto pozitivno.</p>
               <p>Tisto, kar pa ste rekli glede neke nesorazmerne kazni in tako naprej. Verjamem, da se
               občasno dogajajo napake. Jaz se ne opredeljujem do primera, ker ga ne poznam, ampak v
               običajnem postopku se uporablja sorazmernost. Se pravi, prvič se običajno nekako
               nekoga opozori, se mu da en opomin, ni nekih finančnih posledic. Če se pa kršitve
               ponavljajo, se seveda stopnjuje. Je najprej nižja kazen, višja in tako naprej, v
               razponu. Na koncu pač so lahko te kazni res znatne, tudi z nekim ciljem, da se
               zavezanca, če je preveč, se pravi, kreativen in je bil o tem že predhodno opozorjen,
               da se nekako zavre to njegovo pretirano kreativnost v napačni smeri in da naj se raje
               ukvarja, se pravi, s kreativnostjo na področju lastnega poslovanja. Velika večina pa
               seveda davkoplačevalcev plačuje zgledno. To tudi vidimo z vzpostavljanjem nove
               informacijske podpore, ko dejansko potem naredimo boljše ocene tveganja zavezancev in
               seveda se ukvarjamo zgolj s tistimi nekaj odstotki, ki jim spoštovanje zakonodaje
               naše predstavlja določene težave.</p>
               <p>Tiste trditve, ki so bile porej omenjene, da je bilo rečeno, ljudem je treba pomagati
               in jih ne kaznovati, s tem se popolnoma strinjam. Mislim, da tudi davčne blagajne,
               kljub temu da se marsikaj tukaj proti temu reče, da so res določeno dodatno
               administrativno breme, ki pa ima vseeno nek pozitiven doprinos, je bil to en primer,
               po mojem, dobre prakse, ko se je zavezance informiralo, so se ukvarjali z njimi,
               razložili, prišli na teren inšpektorji in tako naprej in na nek način skozi
               sodelovanje prišli do tega, da danes sistem v veliki večini deluje.</p>
               <p>Kar se tiče potem tega, da številni mladi zapuščajo Republiko Slovenijo, mislim, da
               je treba tudi vseeno še malo po statistiki pogledati. Mislim, da smo to že nekajkrat
               demantirali. Tudi kar je vezano na nižjo obdavčitev; to sem že velikokrat povedal, da
               naj bi z nižjo obdavčitvijo dosegli višje pritoke v proračun – to ni linearno.
               Zagotovo pa tudi eden izmed časnikov ameriških, morda nekoliko bolj konservativno
               usmerjen, tam okoli 1. maja ima en zanimiv članek na to temo, v katerem ugotavljajo,
               da pač empiričnih dokazov za to da če ti spustiš davke, bodo večji prilivi ali pa da
               bo nek velik vpliv na gospodarsko rast, ni. Gre za splet ukrepov, ki morajo biti
               narejeni za to, da zadeva funkcionira. Zato tudi v tem duhu ponovno tisto, kar je
               bilo tudi rečeno tukaj – dejstvo je, davki so eden izmed ukrepov, običajno je to neka
               češnjica na torti. Se pravi, ko vse ukrepe postaviš v temelju tako kot morajo biti,
               neke strateške usmeritve, potem lahko določene elemente z davki tudi nekoliko
               spodbudiš. Da bi pa davki sami po sebi kar tako samodejno reševali težave, to pa žal
               ne velja, ker po navadi kadar se je imelo davčne rešitve za zveličavne in se je samo
               na tem gradilo celotno politiko, kako bo nekaj začelo cveteti, rasti in buhteti, se
               je po navadi pokazalo obratno oziroma pač tisti cilji, ki so bili predvideni, niso
               bili doseženi. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Darko Stare, državni sekretar <gap n="…"/> Replika, oprostite.</p>
               <p>Gospod mag. Šircelj, izvolite.</p>
            </sp>
            <sp who="SDZ7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Zelo na kratko bi želel samo replicirati Tilnu Božiču, državnemu sekretarju. Glejte,
               jaz ne vem, ali včasih mi živimo v dveh svetovih. Jaz verjamem, da vse to kar je on
               povedal in tako naprej, kako je treba davčnim zavezancem pomagati pa tako naprej, da
               to je v neki teoriji, da mogoče je celo v nekih vladnih dokumentih, ampak na terenu
               se dogajajo popolnoma druge stvari. Popolnoma druge stvari in enega izmed primerov
               sem vam povedal kot signal, v kakšnem davčnem okolju podjetniki živijo ali pa ljudje
               živijo in živimo.</p>
               <p>In drugo, glejte, kako z znižanimi davki doseči večje prihodke? Ja s tem, da je
               dejansko večja ponudba in da se ustvarja tudi večje povpraševanje, saj to je
               popolnoma jasno. Če imate vi ceno bencina v Sloveniji za 20 centov ali pa 30 centov
               višjo kot je v sosednjih državah, potem bo toliko manjša potrošnja in zaradi tega bo
               tudi toliko manj davka v proračunu. Zadeva je popolnoma enaka. Nekako podobna zadeva
               je tudi pri davku od dohodkov pravnih oseb pa tudi nekaterih drugih davkih, ki se
               nanašajo na osebne dohodnine, če povečujete zaposlenost, in tako naprej. Glejte,
               dokaza ni treba iskati v Ameriki pa ne vem kje, lahko pogledate proračun Slovenije za
               2007 pa 2008, pa boste videli te rešitve.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Darko Stare, izvolite.</p>
            </sp>
            <sp who="SDZ7:StareDarko">

               <speaker>DARKO STARE:</speaker>

               <p>Hvala, gospod podpredsednik.</p>
               <p>Jaz sem želel v kontekstu nadaljnje razprave pa glede na to, da je eden izmed
               leitmotivov predlagatelja dejstvo, da si je treba prizadevati za zmanjšanje števila
               predpisov, zakonov in tako naprej – večkrat je bilo ponovljeno, koliko jih je v naši
               državi, koliko jih je v bistvu bilo 91 in zdaj –, bi rad samo ozavestil, kako
               nerealno v bistvu je to pričakovanje in sem prepričan, da je to demagogija, kar je pa
               seveda všečno za ljudi, za tiste ki nimajo vseh podatkov, potem so seveda v zmoti in
               verjamejo. Gre pa za zmoto, ki je nedopustna in neodgovorna tudi za nas, ki tukaj
               razpravljamo. In zdaj vam bom povedal najprej dva statistična podatka ali pa tri,
               potem bom dal pa metaforo, kako je nerealno in sploh nemogoče, da bi se uresničile te
               besede v taki meri, kot vi predstavljate, da ste sposobni z ukrepi to narediti, ko
               boste imeli priložnost, čeprav ste jo že imeli nekajkrat, predstavniki stranke, ki
               predlaga te ukrepe. Poglejte, v Evropski uniji, to so podatki s konca leta 2015
               uradni, imamo veljavnih 11 tisoč 547 uredb, imamo tisoč 842 direktiv in pa 18 tisoč
               542 odločb okvirnih oziroma framework decisions, ki so napotila nezavezujoča, vendar
               določajo neka področja družbenega življenja, ki naj bi se primerljivo oziroma
               smiselno podobno v vseh članicah uredila. To je zdaj podobno, kot da imamo neko –
               tukaj imamo zdaj nek pravni prostor, pravna pravila, nek mehanizem, ki se jim reče
               uredbe, direktive, itn. – kot na področju športa; na igrišču imamo 20 igralcev za
               določen tip športa ali pa 11 na igrišču za nogomet in zdaj bo nekdo se šel spopadat z
               nekom v istem prostoru na istem igrišču s tremi igralci. Ta pristop je iluzoren in je
               neučinkovit in je tudi neodgovoren. Razen če ta pristop implicira rešitev, ki smo jo
               že doživeli v tej družbi in jo potem davkoplačevalci plačujejo, ko predlagatelji
               odidejo iz oblasti – Zujf, ko z enim zakonom urediš 43 zakonov in potem 20 milijonov
               evrov plačamo za nazaj rešitve, ki so v bistvu protiustavne. To so slabi, bi rekel,
               postopki in slabi ukrepi in mi, Vlada, ta vlada pač ne pristopa na ta način, ima
               drugačen pristop, ima drugačne ukrepe. Tudi ti so legitimni, ampak so praviloma
               neučinkoviti, dragi v teh primerih. Da ne govorim tudi na področju, ki ga trenutno
               zastopam, pravosodje, ko je bil tudi v 2004–2008 na brzino sprejet Zakon o odvetniški
               tarifi, torej celo kopico področij v eno zgodbo in je potem seveda zadeva padla in je
               bila protiustavna. Ampak ne glede na to, gre za to – najbolj eksemplaričen primer je
               Zujf. Ko se sliši všečno, dajmo mi narediti namesto štirih predpisov enega. Preprosto
               določena področja so tako specifična družbenega življenja; že po resorjih vidite, da
               je to nemogoče. Poleg tega imamo nek normativni okvir v širši skupnosti, ki ji rečemo
               Evropska unija. In že na področju zakonov, kot sem pa v uvodni predstavitvi svojega
               stališča oziroma mnenja povedal: če se primerjamo z Avstrijo, ki ima dvakrat več
               zakonov, se primerjamo z Nemčijo, ki ima šestkrat več zakonov, se primerjamo z
               drugimi državami, se pravi, da smo v bistvu relativno dobri, če jih imamo samo 894,
               glede na to da imamo ista pravna pravila v istem pravnem prostoru. Tako da koliko je
               to realno, kar napovedujete, bi rad doživel. Upam pa, da ne bo to enako, kot je
               primer Zujfa.</p>
               <p>Imamo pa mi na mizi en lep primer, ki ga bo Vlada sprejela na področju uredbe, smo že
               začeli lansko leto medresorsko strokovno usklajevati – primer uredbe o ravnanju z
               zaseženimi predmeti in pa premoženjem nezakonitega izvora. Imamo štiri uredbe, ki to
               področje urejajo. Pravni podlagi v zakonu sta dve: ZKP pa ZOPNI. Ker gre pa za
               različne vrste predmetov: orožje, prepovedane droge pa sicer predmete in premoženje,
               je to urejeno v štirih različnih uredbah. To bo pa zdaj v eni uredbi, vendar ne bo
               nič sporno z vidika zakona, bo pa bolj poenostavljeno, učinkovito in vse na enem
               mestu za uporabnike – tako izvajalce, torej organe pregona in pravosodja, kot tiste
               ki so zavezanci na tem področju. Ne moreš pa zakone kar združiti v eno zgodbo. To je
               zame, saj pravim, če resno premislim, kot da bi zdaj šel na igrišče s tremi igralci
               proti enajstim; preprosto ne gre, pa še v nasprotju s pravili je.</p>
               <p>Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Tilen Božič, državni sekretar, izvolite <gap n="…"/> oprostite, predlagatelj gospod Janez
               Janša.</p>
               <p>Izvolite.</p>
            </sp>
            <sp who="SDZ7:JanšaJanez">

               <speaker>JANEZ (IVAN) JANŠA (PS SDS):</speaker>

               <p>Ja, saj bi lahko tudi gospod državni sekretar prej govoril. Mislim, da stvari ne bi
               nič spremenilo, ker tole, kar pa zadnjo uro, uro pa pol poslušamo s strani
               predstavnikov Vlade, pa malo skrbi. Če sem prav razumel, je boj proti birokraciji pa
               oviram to, da imaš čedalje več predpisov. In Slovenija lahko parira evropskim
               predpisom tako, da imamo tudi mi veliko predpisov. Sicer ti podatki, ki smo jih
               slišali za 500-milijonsko, zaenkrat še, Evropsko unijo, imajo manj predpisov, kot jih
               imamo mi, to ni ravno veliko. Pa tudi to je preveč. Očitek na prvem mestu evropskih
               državljanov ali pa državljanov držav, ki so članice Evropske unije, je, da je Evropa
               preveč birokratizirana. In hvaliti se s tem, koliko predpisov je tam <gap n="…"/> Oprostite, no.
               Kot sem že rekel prej, na vseh normalnih, dostojnih pravnih fakultetah po svetu se
               učijo neke aksiome, ki veljajo tukaj od rimskega prava naprej. Več predpisov, manj
               svobode. Več predpisov, manj pravne varnosti za državljane. Več predpisov, večja je
               moč birokracije. Več predpisov, več korupcije. Tukaj pa poslušamo, da je ravno
               obratno. Da je več predpisov, več svobode, vse je bolje in tako naprej. Nekaj
               predpisov pač mora biti in tako dalje, ampak oprostite no, 20 tisoč zakonov in
               podzakonskih aktov za 2 milijona ljudi! Prej smo narobe rekli. To ni 200 na enega, to
               je 100 na enega. Na sto prebivalcev en zakon ali pa ena uredba na vladni ravni. Na en
               zakon po tej statistiki, kot jo imate tukaj, je 100 ali 10, 20, tisoč skoraj <gap n="..."/> Se
               pravi, na en zakon je 20 podzakonskih aktov. So države, kjer podzakonskih aktov
               praktično ni. Tako da to kar ste prej navajali, da imajo nekatere članice Evropske
               unije več zakonov kot mi, seveda drži. Nimajo pa 20 podzakonskih aktov na vsak zakon,
               ker so sposobni s tremi podzakonskimi akti zadeve urediti ali pa sploh nimajo
               podzakonskih aktov ponekod, ker imajo pač različne ustavne ureditve. Vlada ne more
               predpisovati sama določenih stvari. Pa tukaj govorimo zgolj o državni ravni. Potem so
               še mestni, občinski predpisi in vse živo, kar tudi veže državljanke in državljane.
               Tega sploh nismo omenjali, ker običajno je to manjši problem. Tukaj govorimo zgolj o
               državni birokraciji. Tako da skrbi me malo ta razprava. Ni možno seveda reči, da je
               vsak predpis problem in da je ovira, ampak ko se tega nabere, ko imamo statistiko
               takšno kot jo imamo mi, pa to seveda lahko gre samo v eno smer. To je v smer kratenja
               kisika in življenjskega prostora državljank in državljanov. Kdo se je sposoben znajti
               v takšnem močvirju? In kdo potem profitira? Ja seveda tisti, ki potem arbitrira, pa
               tisti ki, sedi in stvari ureja.</p>
               <p>Najhujša je pa ta glede Zujfa. Tukaj poslušamo predstavnike neke administracije, in
               to ljudi ki so bili tudi že takrat v administraciji, ki slovenski javnosti prodajajo
               pravljice. Zakaj je bil Zujf sprejet? Zato ker je vlada gospoda Pahorja v letu, ko je
               bruto domači proizvod Slovenije padel za skoraj 10 %, povečala javno porabo za skoraj
               10 %. Poglejte si te tabele, ki ste jih sami dali v gradivo. Samo za plače državnih
               uslužbencev ste ali pa so v letu – tudi nekatere stranke, ki so danes tukaj v Vladi,
               dve sta bili zraven takrat – namenili po teh podatkih, ki jih imate tukaj, več kot
               300 milijonov v enem letu več kot prej. 10 %. V času, ko je nas in Evropo in svet
               zadela finančna gospodarska kriza. Zato je bilo treba sprejeti Zujf, ker ni bilo
               časa, da gre 50 različnih zakonov v proceduro, ker bi trajala celo leto pa ne vem,
               koliko bi bilo takrat referendumskih zahtev sindikatov in vseh ostalih, ki so
               mislili, da denar zraste na drevesih. Če Zujfa ne bi bilo, se vi ne bi danes hvalili
               z gospodarsko rastjo in temi rezultati. Mislim, strašno hvaljenje in kitenje s tujim
               perjem, hkrati pa kritika ukrepa, ki je to omogočil. Od Zujfa naprej vse vlade skupaj
               niso sprejele toliko učinkovitih ukrepov, kot je bil Zujf. Zujf je Slovenijo rešil in
               stabiliziral slovenske javne finance. Če je bilo par členov razveljavljenih in tako
               naprej <gap n="…"/> Če je Zujf tak problem, zakaj ga pa ne ukinete, saj večina določb še vedno
               velja in se pasete na njih in se hvalite s tem. Predlagajte zakon z enim členom: ZUJF
               ne velja več. Bomo videli, kaj bo naslednji dan.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Božič se je odpovedal.</p>
               <p>Gospod Darko Stare, izvolite.</p>
            </sp>
            <sp who="SDZ7:StareDarko">

               <speaker>DARKO STARE:</speaker>

               <p>Hvala.</p>
               <p>Ne bom se spuščal v globljo razpravo pa argumentacijo, ampak vidi se pa, da gre
               preprosto za neko pregovarjanje, in vi ste absolutno mojster besede in vedno
               zamenjate tezo. Ni poanta v tem, katere rešitve so bile slabe ali dobre v Zujfu. Gre
               za to, da se z enim zakonom ureja 44 zakonov, ampak ne na način, kot danes govorite,
               da bi jih 44 ukinil, ampak se preprosto z enim posega v 44, in to na način, ki je
               preprosto prizadel veliko število ljudi, imel je pa tudi pozitivne učinke. Poanta je
               bila glede na statistiko pa na zakone. In če govorite o državah, ki nimajo
               podzakonskih predpisov, bi rad, da mi jih naštejete 5, 10 – pa ne pričakujem tega
               zdajle – v Evropski uniji. Ampak če se mi primerjamo z Avstrijo, ki ima, ne vem,
               mislim da, po zadnjih podatkih okrog 9 milijonov prebivalcev, mi pa 2 milijona, pa
               imajo še enkrat in pol več zakonov, pa niso šteti <gap n="…"/> <stage type="interruption">/ oglašanje iz dvorane/</stage> Imajo, pa
               niso šteti; Avstrijci imajo, in niso šteti deželni zakoni, tako kot v Nemčiji. In je
               iluzorno pričakovati da, ne vem, področje kaznovalnega prava <gap n="…"/> Zakon o kazenskem
               postopku je ne glede na število populacije ali pa prebivalcev v eni državi – ti
               potrebuješ zakon. In isto velja za področje kmetijstva, davčno in tako naprej, to se
               ureja z zakoni. Odkar smo podpisniki Evropske konvencije o človekovih pravicah, ko
               država ureja neko področje, ga mora urejati v najmanjšem možnem obsegu, vendar z
               zakoni. Slovenija je pač ESČP konvencijo podpisala šele 1994 leta, s tem se ne moremo
               hvaliti, čeprav velja že od 1957. To terja nek demokratičen pristop, ki je najbolj
               izražen kot element pravne države in demokracije, z zakoni, ki jih sprejme
               demokratično izbrano predstavniško telo ljudstva. To ste vi, spoštovani poslanci.
               Zaradi tega je taka razlika od 1991 do zdaj. In manipulirati s tem se mi zdi malo
               neodgovorno glede na to, da smo v istem pravnem prostoru, samo to sem želel povedati.
               Ne dvomim pa, da lahko s teh 894, ne vem, v primerjavi z Avstrijci, ki jih imajo 2
               tisoč 500, mi pridemo na 700. Možno, ampak ni to poanta. Večja poanta in bolj
               učinkovita bo ta družba v celoti kot skupnost, vsi skupaj, če bomo, to kar imamo,
               učinkovito in odgovorno uveljavljali. Ker mi zakonodaje nimamo slabe, imamo zelo
               primerljivo z drugimi, imamo pa problem v odnosu do zakonodaje, v odnosu do teh
               vrednot, ki jih izraža pri nas zakonodaja in pa v odgovornosti izvajanja,
               uresničevanja. Ker vedno zamenjamo včasih iz političnih in prestižnih razlogov teze
               in teme in potem vidimo samo slabo ali pa nočemo videti nič dobrega, plačajo pa to
               davkoplačevalci. In ko bomo presegli ta nivo, da bo v bistvu način dela s
               konstruktivno kritiko, s konstruktivnim političnim diskurzom, tudi v bistvu večjo
               stopnjo sodelovanja, bojo odločitve vseh nas deležnikov v tej družbi boljše, bolj
               zanesljive in vsa bodoča ravnanja bojo bolj učinkovito prispevala k temu, da bomo kot
               družba napredovali v smislu blaginje in učinkovitosti delovanja vseh organov,
               vključno z izvršilno vejo oblasti in pa Državnim zborom. Tako da jaz mislim, da je to
               prava pot. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Franc Trček ima besedo, izvolite. Pripravi naj se gospod Marko Ferluga.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Zanimivo je poslušati to razpravo. Priznam, da sem bil prijavljen bolj na začetku, pa
               sem se prestavil. Če pa pogledamo število veljavnih zakonskih predpisov v Sloveniji,
               zgleda takole. Ne glede na tako imenovane leve, desne vlade, je to dokaj strmo raslo,
               to je dejstvo. Zdaj je pomembna tema dejstvo, da živimo v neki hipernormirani družbi.
               Včasih človek dobi občutek, da bomo imeli, ne vem, že zakon o tem, kako bom božal
               telice po hrbtu. To je neko dejstvo. Zakaj imamo ogromno podzakonskih aktov, to eden
               od dveh parlamentarcev, ki je že od 1991 leta tukaj, zelo dobro ve – da se vsaka
               vlada, leva, desna, katerkoli, malo izogne parlamentu. Državni sekretar Stare je
               načel zelo pomembno temo. Naloga Državnega zbora je že izhajajoč iz 2. člena Ustave –
               o Ustavi ni nobeden nič govoril, pa ne glede na to, katerokoli vlado imamo, imamo
               preveliko število zakonov, ki so protiustavni –, da spremlja izvajanje zakonodaje. In
               v tej luči jaz vidim to poročilo dobronamerno, kljub nekim velikih ideoloških
               razlikam med mano pa SDS. Dejansko imamo ta problem. Neke te primerjave po številu s
               temi državami, s tistimi državami; mislim, da tukaj ne pridemo kam daleč naprej.</p>
               <p>Jaz sem si, ko sem poslušal to debato, tukaj napisal okopi, premiki in je slučajno to
               naslov dveh del Janeza Janše, ampak mi moramo preko okopov narediti neke premike v
               teh nekih naših debatah. Vedno bo nekdo, <q>»vi iz izvršilne oblasti«</q> in ta naša debata
               tukaj poteka nekako na način: tisti, ki je iz izvršilne oblasti, je nek otrok, ki smo
               ga zalotili, da je pojedel tri piškote več, in potem se on nekako brani. Ključni
               problem slovenskega političnega prostora – vseh treh vej oblasti, zlasti naših dveh –
               je pa, da ne znamo stopiti nekaj korakov nazaj. Za nazaj debatirati, ali je bil Zujf
               dober ali Zujf ni bil dober; jaz se tukaj strinjam z Janšo. Morali bi odzujfati, kar
               nekako tulim že tri leta. Zujf je bil nek začasen ukrep, ki je zdaj postal trajen in
               posledično imamo mi zaradi Zujfa že ogromno generacijsko vrzel v številnih sektorjih,
               ki nas bo zelo kmalu tepla po glavi, naslednje desetletje že. V nekaterih sektorjih
               imamo že grozljiva povprečja starosti zaposlenih; pa bi lahko od Sove gledal pa ne
               vem do kje. Dejstvo je tudi, odkrito priznam, predno sem prišel v to agregatno stanje
               politika, sem se med drugim več ukvarjal s strategijami družbenoprostorskega razvoja,
               študiral ne le evropske države, gor in dol. Lahko se strinjam z državnim sekretarjem
               za področje davkov, da so seveda davki pomembni in da morajo izhajati iz nekih
               strategij, ampak mi v tej družbi in državi se 27, 28 let nekako nismo znali zmeniti,
               kaj bi sploh radi. A veste, ne glede na to, kdo je v avstrijski politiki, ki se jo
               pogosto omenja, pet, šest zadev je stalnica. Ne glede na to, da meni ni všeč trenutna
               madžarska politika – pride madžarski zunanji minister in reče paf, paf, paf, paf,
               paf. Ključni problem Slovenije tudi v tem, razen redkih izjem, da v več kot četrt
               stoletja nismo izdelali odločevalcev. Zresnimo se. Večina slovenske politike je neka
               cagavost. Pa bi malo tako, malo ne bi. V jeziku moje matere, bi da se j<gap n="…"/> Pa da ne bom
               vulgaren. In to nas sedaj seveda nekako tebe po glavi.</p>
               <p>Dejstvo je tudi, da bi seveda kakšen zakon lahko tudi skrajšali. Imeli smo tak
               tipičen primer – dobro, tukaj se je nekaj spreminjalo –, poroštva za neke avtocestne
               odseke. Pogovarjal sem se z ljudmi, seveda ko sem prišel v parlament, prej se nisem s
               pravom v ožjem smislu ukvarjal, in številni so rekli, da obstaja nek niz področij, ki
               bi jih lahko urejal en področni zakon, ureja ga pa več zakonov, dajmo biti odkriti,
               pogosto tudi zaradi interesov nekih lobijev. Imate neko področje, ureja ga več
               zakonov, ureja ga več podzakonskih aktov, ureja ga več nekih uredb in je seveda tam
               dosti več prostora za neko mlakužo, kot se temu reče. Seveda živimo v neki družbi, ki
               je bolj kompleksna, bolj perpleksna, kot je bila četrt stoletja nazaj. Neka področja
               seveda potrebujejo dejansko več zakonodaje, ampak dejstvo je in tukaj se moram
               strinjati z nekimi primeri, ki so bili navedeni in ki bi jih rad tudi sam navajal, da
               seveda dandanes v tej naši hipernormirani družbi mora človek skoraj narediti majhen
               doktorat iz prava, če se hoče česarkoli nekako malo bolj resno lotiti. Dejstvo je
               tudi, ko mi vedno rečemo, EU, saj mi smo del te EU. Trenutna vodilna grupacije EU je
               EPP, ki ji SDS pripada. Trije od osmih naših v Bruslju, tudi mojih predstavnikov, so
               iz SDS. Jaz nekako spremljam, kaj delajo naši evropski poslanci, pa ne slišim, da bi
               tam nekaj pretirano ropotali, vseh 8, da je Evropska unija hiperpravno normirana. Ne
               le vaši, da ne bom krivičen. Ne slišim tega. In to je neko dejstvo.</p>
               <p>In kaj mi daje upanje, ker mi časa zmanjkuje? Na neki službeni poti sem srečal med
               drugim sina nekoga s te vladne strani, državnosekretarske, 30-letni mladenič, dela v
               zahtevnem poslovnem okolju, večkrat je menjal službo. Rekel sem mu, glej, čez pet let
               te potrebujem v Sloveniji, da te vržem za tri dni v Mercator in mi zelo jasno poveš,
               kakšno je stanje. Čez 5 let bo ta mladenič tega sposoben. Na zaprtih in odprtih sejah
               težim, lahko vam naštejem nekaj 10 ljudi iz Anglije ali če hočete iz Združenega
               kraljestva, ki bi jih morali nujno nazaj pripeljati, ker so se tam nekaj naučili. Na
               tak način debate – okopi, kot se jih gremo tukaj, dejansko premikov ne bomo dosegli.
               In to je v bistvu nek ključni problem. Če pa se že pogovarjamo o gospodarstvu in
               razvoju, se moramo začeti pogovarjati tudi o tistih, ki ga ustvarjajo. To so delavci
               in delo. Avstrija je bila ogromnokrat omenjena. Živim 10 let v bližini Avstrije, zelo
               dobro poznam, tam se dosti več v parlamentu, v političnih programih strank in v
               javnih razpravah govori o delu. Te besede pa jaz danes tukaj nisem še slišal.
               Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Marko Ferluga, pripravi naj se gospod Bojan Podkrajšek.</p>
               <p>Izvolite, gospod Ferluga.</p>
            </sp>
            <sp who="SDZ7:FerlugaMarko">

               <speaker>MARKO FERLUGA (PS SMC):</speaker>

               <p>Hvala za besedo. Pozdrav državnim sekretarjem in ostalim vztrajnežem tukaj v
               dvorani!</p>
               <p>Z veliko vnemo sem poslušal Francija; midva imava približno enako usmerjeno
               razmišljanje in <gap n="…"/> <stage type="interruption">/ oglašanje iz dvorane/</stage> V veliki meri se strinjam s tabo in si
               veliko stvari povedal, ki sem jih jaz želel povedati. Ampak gremo na tole zadevo, o
               kateri se danes pogovarjamo. Človek ima občutek, pa ne glede na to, da je teh 77
               ukrepov vseeno neka takšna mini interpelacija te vlade ali pa nek seznam želja ne
               samo SDS ampak obrtne, gospodarske in vseh drugih zbornic , da bi to vse skupaj
               postavili v en tak širši kontekst. Ti predlogi so dejansko od A do Ž vsega, kar se
               dogaja v tej državi 25 let. Včasih kdo dobi neko amnezijo in se spomni vseh teh
               ukrepov, ampak moramo biti pošteni. Ta vlada je prejela stanje, kakršno je bilo, od
               predhodne vlade in ta vlada tudi ne more biti kriva za vse te zadeve, ki so se vršile
               25 let. Za ta 3 leta, ko so odgovorni, pa absolutno morajo sprejeti svojo
               odgovornost. Tu ni nobenih dvomov.</p>
               <p>Ko govorimo o tem, koliko časa je potrebno, ali je dovolj, imam vseskozi v glavi, kar
               mi zveni, je bilo v začetku tega našega mandata, so nam kolegi iz SDS očitali, da je
               premalo zakonov. Zdaj ko smo prišli v to drugo polovico, v drugi polčas, nam
               govorijo, da je preveč zakonov. Človek se malo sprašuje, kaj je zdaj prav. Enkrat je
               prav nekaj, drugič je nekaj prav. Se pa absolutno strinjam, da morajo biti zakoni,
               podzakonski akti, predpisi in tako dalje učinkoviti, morajo biti ciljno usmerjeni in
               jasno da si vsi želimo, da bi bili absolutno takšni, da bi pripomogli k večjemu in
               boljšemu razvoju gospodarstva in vseh ostalih podsistemov, ki sodijo tukaj zraven.
               Tudi gospod Janša je enkrat omenil, da v enem mandatu vlade ne moreš vsega postoriti,
               kar bi bilo prav. Jaz se tudi s tem strinjam. Ta vlada ima nek normativni plan dela.
               Iz tega normativnega plana dela se vidi in časovnica in tisto, kar se misli narediti.
               Pač ko se bo zamenjala vlada, bo spet nekaj drugega. Ampak tukaj je sedaj spet ta
               poanta, ki jo je Franci prej omenjal, da vse stare, tradicionalne vlade, ki imajo
               neko tradicijo, imajo točen fil rouge, se pravi, imajo neko rdečo nit, skozi katero
               ne glede na to ali je leva, desna, sredinska, katerakoli vlada imajo tisto glavno
               rdečo nit, s katero se potem peljejo vse zadeve in za katero se ve, da se bodo
               izpeljale.</p>
               <p>Ko smo pri teh administrativnih ovirah, smo prišli do davčnih blagajn, ampak davčne
               blagajne niso administrativna ovira. Se pa človek potem vedno vpraša po neki kulturi
               davčni, ki je v tej naši državi. Če je ta vlada uspela iz teh davčnih blagajn dobiti
               57 milijonov, se pravi, da ti milijoni so bili nekje, kjer niso bili v proračunu te
               države. Ampak to je samo ena od tistih.</p>
               <p>Če komentiram ta vaš predlog, jaz mislim, da tukaj ni nobenega, ki se ne bi zavzemal
               za to, da je treba najprej ustvariti in potem deliti, ker brez ustvarjanja ni
               solidarnosti, ne sociale ter drugih javnih podsistemov. Jaz mislim, da se tu vsi
               strinjamo. Višja produktivnost gospodarstva pomeni tudi višje plače, večjo
               solidarnost in več naložb. Ni problema. Javni sektor je potreben le kot učinkovit in
               racionalen servis državljanov in gospodarstva. Absolutno. Saj to mislim, da si skoraj
               vsi želimo v tej smeri nekako delovati.</p>
               <p>Ko pa govorimo malo o teh zakonih, pa je bilo že veliko veliko povedanega, ampak meni
               je bila vseeno zanimiva ta tabela na 2. strani pod številko 2. Tu imamo tudi
               profesorico gospo Bon Klanjšček, ki dela take matematične vaje, pa je ful zanimivo
               pogledati. Recimo, obdobje 2004 je bilo 673 v začetku zakonov in v 2008, ko je pač
               vlada gospoda Janše končala, je bilo 740. Če naredimo hitro matematično tole, dobimo
               takoj razliko, kakšna je. Potem pa ko se govori, koliko je ta vlada naredila teh
               zakonov; spet je domača naloga: 2014 leta je bilo 880 zakonov, ki se jih je prevzelo
               ali so bili, in 2017 je bilo 834. In čez to malo razliko vam je takoj jasno, kje smo.
               Enako velja za podzakonske akte, če se kdo hoče tako malo matematično igrati doma.
               Ampak to je samo tako mimogrede.</p>
               <p>Ko govorimo o tem, da je vse okej, ne bi okej. Nikoli ni okej, tudi če pogledamo, da
               je idealno to, kar imamo danes pred seboj. In ja, se strinjam absolutno, da imamo
               hipernormirano regulativno državo, absolutno. Tudi življenje samo po sebi ni idealno.
               Vendar moramo biti pa toliko pošteni, da rečemo, ja, so pozitivno trendi, se obrača
               na bolje. Če pa gledamo negativno, kar je tudi v demokraciji pravilno in zveličavno,
               je pa tudi prav. Vsak ima nek svoj pogled. Ampak so neka dejstva, neka tendenca je,
               ki gre v neko pozitivno smer in hvala bogu, da je tako, ker je mislim dobro za vse
               nas.</p>
               <p>Potem sem želel še povedati, da lahko debatiramo tudi o hitrosti in učinkovitosti,
               bom rekel, teh ukrepov in če je smer prava, absolutno se strinjam. In zato jemljem to
               kot nek konstruktivni predlog SDS. Ampak kot sem že prej rekel, se pravi, ta vlada si
               je postavila nek normativni plan in ga izvršuje. Koliko je dobro koliko ni se bo
               potegnila črta na koncu pač te vlade in bodo ljudje videli in odločili, kdo je imel
               prav in kdo ne.</p>
               <p>Ko pa govorimo, da bi prepričali prepričane o tem, kaj je v Sloveniji pozitivno, kaj
               je mogoče in kaj ni mogoče; vsak ve, da ima prav, nikoli ne bo grožnja to, nikoli ne
               bo, da bodo vsi zadovoljni, nikoli ne bodo zadovoljni ne z odgovori ne z dejanji ne z
               dejstvi, ampak tako je pač. Tako je v življenju. In za ene bo vedno vse narobe in
               drugi bodo rekli, okej, je dobro, se da izboljšati, je treba najti variante, kako se
               bo to naredilo. So pa nonsensi birokratski, tudi s strani raznoraznih inšpekcij in
               tako dalje, kot je bilo tisto, ko se je turista vpisalo ne s trdim č, ampak z mehkim
               ć, ampak to je stvar in inšpekcijskih in drugih služb, da postanejo neka normalna
               država, da se nekako normalno odzivajo na ene normalne življenjske dogodke. Vsak pa
               potem na žalost, ko je v funkciji nekega državnega organa, postane nekako oblasten in
               tega je potem treba nekako umiriti in spraviti v neko pravo smer, pravo stran, kakor
               želite temu reči. Govoriti, kaj so plusi in kaj so minusi, mislim da danes nima
               smisla.</p>
               <p>Moram pa priznati to taktičnost in strateškost, ki jo ima SDS, da je vložila 24. 4.,
               tik pred prazniki, te predloge, da je Vlado postavila v neke škripce in so bili v
               časovni stiski. Ampak to je spet ta taktika in strategija te politike in teh
               političnih iger, tako da je treba malo stopiti tudi v bran Vladi, da je vseeno in
               dala odgovore in napisala tisto, se pravi, da ji ni treba v roku 30 dni poročati o
               tem, kar ste vi dali kot enega od teh štirih predlogov. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Bojan Podkrajšek, pripravi naj se gospod Franc Breznik.</p>
               <p>Izvolite, gospod Podkrajšek.</p>
            </sp>
            <sp who="SDZ7:PodkrajšekBojan">

               <speaker>BOJAN PODKRAJŠEK (PS SDS):</speaker>

               <p>Spoštovani podpredsednik, hvala za dano besedo. Cenjeni predstavniki Vlade, kolegice
               in kolegi!</p>
               <p>Ko govorimo že ves popoldan o administrativnih bremenih naših državljank in
               državljanov Republike Slovenije, sem trdno prepričan, da se s temi težavami vseskozi
               srečujemo, ko smo izven Državnega zbora, predvsem pa se s tem srečujejo naše
               državljanke in državljani. Ko se danes poslušamo med seboj, imam občutek, da imajo
               predvsem predstavniki Vlade in koalicijske stranke občutek, da obsojamo to vlado. Pa
               temu ni tako. Se mi pa poraja vprašanje, da trdite neke stvari, kot da bi se pozimi
               tuširali s hladno vodo, pa vam mi ponujamo toplo, pa vi zatrjujete, da je vaša voda
               topla. Mislim, da to ni prav.</p>
               <p>Če na katerem področju v Državnem zboru, ko nas spremljajo državljanke in državljani,
               tukaj pa prav gotovo vsi razumemo, kje so težave. Gospod Ferluga je govoril, da je
               seznam pobožnih želja Gospodarske zbornice, Obrtne zbornice in Slovenske demokratske
               stranke. Jaz mislim, da je ta stavek zelo neresen v Državnem zboru. Če so to pobožne
               želje. Predstavnik Desusa je pa malo prej povedal, da je to neka nerealna ideja. Pa
               jaz mislim, da ni prav, da se tako poslušamo v Državnem zboru, ker gre za naše
               državljanke in državljane, ki so nas izvolili v Državni zbor.</p>
               <p>Zdaj pa povem samo dva primera, da boste vsi vi v koaliciji pa vsi državljani in
               državljanke razumeli, kaj pomeni administrativno breme za naše državljanke. Ko ste
               pred enim letom ustanovili podjetje Slovenski državni gozdovi – prav gotovo je
               največji koalicijski stranki že žal zaradi tega dejanja –, po enem letu slovenske
               državljanke ne morejo več kupiti niti lesa za drva v tem državnem gozdu. Niti lesa za
               drva ne morejo več kupiti. To je administrativno breme slovenskim državljanom. To je
               pod vašo vlado. Danes dopoldan oziroma zjutraj je bil v moji poslanski pisarni gospod
               ki je kljub temu, da so tisti, ki delajo na tehničnih pregledih, zelo prijazni <gap n="…"/>
               Ampak ni razumel, kaj mora, po domače rečeno, z tistim mopedkom narediti, ki nima
               dokazila, da je njegov, ga pa že ima pri svoji hiši več kot 20 let. Da mora zdaj po
               vasi hoditi z dvema pričama, poleg tega še mora pa paziti, da bo ujel starost teh
               prič. Spoštovana Vlada, to je administrativno breme za naše državljanke v republiki
               Sloveniji, da boste razumeli, kaj vam želimo povedati.</p>
               <p>Seveda, da se vrnem malo v zgodovino. Slišali smo že danes, koliko zakonov smo imeli,
               ko smo se osamosvojili. Ves popoldan poslušamo, koliko zakonov in podzakonskih aktov
               imamo danes, ko je Slovenija stara, se že skoraj bliža 30 let. A mi danes, ko na
               pobudo, nenehno pobudo Obrtne zbornice, Gospodarske zbornice pa nekdo v koaliciji
               govori, pa tudi Vlada, predstavniki Vlade, da so to neke pobožne želje seveda vseh
               nas, ki tukaj sedimo v Državnem zboru, pa da so to pobožne želje tistih gospodarskih
               segmentov, ki dajejo vsak dan v državno blagajno <gap n="..."/> Jaz mislim, da so ti stavki
               koalicije pa tudi predstavnikov Vlade nespodobni, pa jaz mislim, da podcenjujejo
               tiste, ki živijo v tej Republiki Sloveniji.</p>
               <p>Seveda če se dotaknem nemogoče uvrščanje zakonodaje, prostorske zakonodaje, moram
               povedati, da sam osebno v nekem segmentu podpiram seveda urgentni zakon Vlade za eno
               podjetje v bližini Maribora. Na tisoče težav imajo pa naši podjetniki, ko dobijo
               dodatno delo, podpišejo pogodbo in seveda želijo razširiti svoje proizvodne prostore,
               pa jim je to onemogočeno več let. Jaz mislim, da seveda ne živimo vsi v eni državi.
               Mi govorimo o 20 tisoč zakonih oziroma podzakonskih aktih, vseskozi pa danes nalašč
               ni nihče omenjal še nekih predpisov, ki jih nalagajo znotraj, ki so naloženi znotraj
               občine.</p>
               <p>Naj se še dotaknem rokov za izdajo soglasja. Tudi to smo danes slišali. Državljani
               morajo svoje obveznosti upoštevati na minuto, nekdo ki pa daje soglasje, izdaja
               soglasje pa to dela prosto po Prešernu in jaz mislim, da to tudi ni prav. Spoštovane
               sekretarke, državni sekretarji, prav gotovo se vi vsakodnevno srečujete z velikimi
               težavami z birokrati. Vaši ministri, predsednik Vlade, pa tega danes ne želijo
               priznati. Ne vem, čemu je tako. Pa moram tudi povedati, da imamo v Republiki
               Sloveniji prav gotovo tudi dobre birokrate, ki se trudijo, ki delajo dobro. Veliko je
               pa tistih na ministrstvih, ki 6 mesecev upoštevajo ministra, eno leto mogoče še malo
               upoštevajo, potem pa se zavedajo, da bodo kmalu volitve. In seveda gremo iz mandata v
               mandat, državljanke in državljani imajo pa vsak dan večje težave. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Franc Breznik, pripravi naj se gospa Eva Irgl.</p>
               <p>Izvolite, gospod Breznik.</p>
            </sp>
            <sp who="SDZ7:BreznikFranc">

               <speaker>FRANC BREZNIK (PS SDS):</speaker>

               <p>Ja, najlepša hvala.</p>
               <p>Nadaljujemo tam, kjer so predstavniki Vlade v bistvu nas poučevali, prvič, v teoriji
               – da v bistvu ne poznamo delovanja javne uprave, da ne poznamo v bistvu predpisov,
               ustave in da vse, lahko rečemo, poenostavljamo in da se neke zadeve ne dajo.
               Poglejte, da se nekaj ne da, je tipična birokratska miselnost in človek, ki celo
               življenje dela v birokraciji, bo pač tako razmišljal, zato ker je v tem krogu vzgojen
               in ne more preseči vsega tega. Tukaj pred seboj držim skripta za podiplomski študij
               študentov prava, upravnih fakultet in vsega ostalega Organizacija javne uprave, prof.
               dr. Slobodan Dujić. Tudi sam sem pri njem delal izpit. Poglejte, v drugem delu
               skripta – to je drugi del, še imamo prvi del –, je poglavje Odpravljanje
               administrativnih ovir. Ker ste hoteli nas poučiti teorijo, pač vas bom jaz teorijo
               poučil nazaj. Ampak kaj ta teorija govori? Cela teorija za študente Pravne fakultete
               o odpravljanju administrativnih ovir sloni na prvi Janševi vladi, torej prof. dr.
               Janša, predsednik Vlade torej, vse sloni na prvi Janševi Vladi. Konkretni primeri. Pa
               kar gremo naprej. Vlada konec leta 2005 sprejme program ukrepov za odpravo
               administrativnih ovir, potem tudi v naslednjih letih zasleduje cilje učinkovite javne
               uprave, uvaja boljše reguliranje na področju priprave predpisov. Posamezniki lahko
               končno podajo pripombe, mnenja in predloge, ki bi lahko prispevali k bolj
               učinkovitemu odpravljanju administrativnih ovir. Program je vseboval 34 ukrepov,
               zasledoval je trenutno stanje, za vsak pomemben ukrep je bil naveden rok za izvedbo
               ter odgovorno ministrstvo ali konkretni izvajalec v ministrstvu. Če izvedba ukrepa
               zahteva tudi spremembo veljavnih predpisov, so pri posameznem ukrepu navedeni tudi ti
               predpisi. In gremo naprej. Kaj so uvedli? Anti-b filter, Anti-b skupino. Torej
               organizacijska enota v Ministrstvu za javno upravo, ki skrbi za filter
               administrativnih ovir. Predstavniki gospodarstva. Anti-b kontrolo predpisov. Poudarki
               na pogostih postopkih za državljane, recimo registracije dotakratnih prepisov
               avtomobila, podaljšanje prometnega dovoljenja, dohodnina, osebni dokument in tako
               naprej. Prvič se je začelo govoriti, o boju proti birokratski miselnosti in aroganci.
               To je tudi eden izmed problemov. Spodbujanje k fleksibilnosti in partnerskega odnosa.
               Spodbujanje inovativnosti v javni upravi. Prvič se je začelo v Janševi vladi to
               govoriti. e-VEM kot veste, točke vse na enem mestu in tako naprej. Ne bi o tem, o
               celi teoriji. Lahko gremo naprej.</p>
               <p>Konkretne ilustracije ukrepov Janševe prve vlade. Odprava administrativnih ovir.
               Ministrstvo za okolje in prostor, ukrep številka 8 – poenostavitev postopka izdaje
               gradbenega dovoljenja. Mislim, da se bodo državljani in državljanke tega spomnili.
               Ukrep številka 9 – vzpostavitev elektronskega sistema dostopnosti do raznih evidenc s
               področja urejanja prostora. Torej poenostavitev izdaje gradbenega dovoljenja. Kaj
               konkretno je bilo narejeno? Zmanjšanje števila soglasij, ukinitev lokacijske
               informacije, regulacija enostavnega posega v prostor, hitre priglasitve in določitve
               kriterijev, zmanjšanje obsega projektne dokumentacije, zmanjšanje števila postopkov
               glede pridobitve ocene vpliva na okolje. Tipični primer na Ministrstvu za okolje in
               prostor. Ministrstvo za delo družino in socialne zadeve, ukrep številka 11 prve
               Janševe vlade – poenotenje kriterijev, ki vplivajo na odločitev o socialnih pravicah,
               poenostavitev postopka pri uveljavljanju pravic ob rojstvu otroka, zmanjšanje
               obveznosti za podjetja na področju zakonodaje o varnosti in zdravju pri delu. V
               nadaljevanju odprava klasične delovne knjižice, tudi to smo že pozabili. Uvedba
               socialne kartice, vzpostavitev elektronskega vodenja registrov zaposlitev
               posameznikov. Naslednji ukrep, Ministrstvo za finance, Janševa vlada, prva –
               poenostavitev postopka plačevanja javnofinančnih dajatev, odprava upravnih kolekov,
               če se še tega spomnite. Tudi tu so rekli, da je to sploh nemogoče, to moramo vedno
               plačevati, ne da se, pa saj to se ne da, ne. Poenostavitev postopka izvajanja
               upravnih overitev. Odpravljanje administrativnih ostalih ovir, prihranek z državnim
               portalom za poslovne subjekte. e-VEM se je takrat uveljavil. Pridobivanje podatkov po
               uradni dolžnosti namesto uporabnikov. Spomnite se, pridete na šalter pa rečejo, to si
               boste morali pa nekam drugam iskati, neke uradne podatke, kljub temu da ima tam
               računalnik pa se lahko poveže v mrežo. Prihranki zaradi odprave krajevne
               pristojnosti. Možnost oddaje napovedi za odmero dohodnine na krajevnih uradih,
               predvsem na mikrolokacijah. Podaljšanje veljavnosti prometnega dovoljenja,
               e-podaljšanje. Potem lahko gremo na sistem e-uprave, ki je bila uvedena. Vsi postopki
               eUprave, e-administracije in tako naprej. Torej danes vam govori nekdo, ki je
               praktično dokazal, kaj se da narediti v enem mandatu.</p>
               <p>Če pa se sedaj vrnem na makrookolje. Zakaj mi danes to delamo? Mi ne delamo
               predvolilne kampanje, spoštovani kolegi, ampak mi se zavedamo, da je trenutno
               situacija tako ugodna, o kateri se hvalite, in da čez tri leta, tudi če mi dobimo
               vlado, se lahko zgodi, da situacija ne bo tako optimistična v tistem trenutku in
               sedaj želimo narediti neko okolje, ki bo konkurenčno za tuje investicije, spoštovani
               kolegi. Ne primerjati, lepo vas prosim, Avstrijo, v nekaterih primerih da ima malo
               več predpisov. Pa počakajte malo, to je 8 milijonov prebivalcev, nas je 2 milijona,
               tam je 370 milijard bruto družbenega produkta, več kot 40 tisoč evrov na prebivalca,
               pri nas niti 20 tisoč. Imajo 9 dežel, itn., popolnoma drugačno pravno ureditev, itn.
               Potem ste primerjali Združeno kraljestvo. Pa veste, da v Združenem kraljestvu imajo
               grofije, so razdeljeni na 48 grofij zgodovinsko, itn., da ne govorim o vsem ostalem,
               o popolnoma drugačni upravni ureditvi.</p>
               <p>In poglejte, takrat smo strmeli k dvema vidikoma: usmerjenost javne in državne uprave
               k uporabnikom in servisna funkcija teh ljudi, ter servisno opravljanje storitev
               ljudi, ki delajo vsak dan na svetovnih tržiščih. In Slovenija, ko smo jo postavljali
               na noge leta 1991, smo se zavedali pomanjkljivosti majhne države in prednosti majhne
               države. Prednosti so hitra fleksibilnost, takojšnje reagiranje, takojšnja prenova
               določenih sistemov in ravno to bi nas naredilo bolj konkurenčne, kljub nekim
               zaostankom. In nekaj časa smo tem smernicam sledili, ampak kaj je potem sledilo? V
               političnem smislu totalno, torej Janša je bil nek sovražnik birokratov, razni
               postopki, birokracija ni imela več, lahko rečemo, ni bilo vlade, ki bi vladala nad
               birokracijo slovensko, ni bilo tega, kar se je zgodilo in birokracija slovenska leta
               2014 naredi stranko, gre na volitve in zmaga s 35 poslancev ali koliko. Kompletni
               deli javne, državne uprave pa tudi paradržavnega sektorja pridejo in danes nam
               birokracija vlada. To pa je zadnja, zadnja stopnja slovenske birokracije.</p>
               <p>In torej mi na praktičnih primerih, ki mo jih že delali, dokazujemo, da se da in da
               želimo. In to niso predlogi nas, ampak glas ljudstva – Obrtniške zbornice,
               Gospodarske zbornice, ljudi ki imajo izkušnje iz tujine, Kmetijsko-gozdarske
               zbornice. In samo v bistvu njihov glas danes govori z vami – glas, h kateremu smo mi
               naredili kar nekaj korakov. In tukaj vas pač prosimo, da nam prisluhnete, da ne
               govorimo utopično ampak govorimo iz praktičnih vidikov in tudi iz svojih lastnih
               izkušenj, da se je dalo tudi birokracijo slovensko usmeriti k uporabnikom in da je
               bila v smislu servisne funkcije za državljane in državljanke. To je vse, zaradi česar
               smo mi danes sklicali to sejo. Najlepša hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Eva Irgl, pripravi naj se gospa Vojka Šergan.</p>
               <p>Izvolite, gospa Eva Irgl.</p>
            </sp>
            <sp who="SDZ7:IrglEva">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci!</p>
               <p>Danes torej govorimo o debirokratizaciji Slovenije in s tem povezanih ukrepih, ki smo
               jih pripravili v Slovenski demokratski stranki. Govorimo torej o temi, ki pravzaprav
               zadeva praktično vsakega državljana, še posebej pa slovenskega kmeta in slovenskega
               podjetnika. Mi v Slovenski demokratski stranki že ves čas opozarjamo, da je zlasti
               kar zadeva neko dobro, zdravo podjetništvo in gospodarstvo, treba najprej ustvariti
               konkurenčno in spodbudno poslovno okolje. Ampak kolegice in kolegi, žal tega ne
               vidimo. Sploh tudi danes ko poslušamo razprave državnih sekretarjev, vidimo samo to,
               da ni posluha za rešitve, ki jih pripravljamo v Slovenski demokratski stranki. To se
               je lepo videlo tudi na Odboru za gospodarstvo; praktično noben ukrep ni bil sprejet.
               Seveda ves čas opozarjamo, da če želimo zagnati gospodarstvo, moramo tudi
               razbremeniti podjetnike v davčnem in administrativnem smislu. Seveda govorimo tudi o
               tem, da je treba privatizirati nestrateška državna podjetja in učinkovito porabiti
               evropska sredstva – s tem imamo namreč še vedno težave – ter včasih pogledati malo
               tudi čez planke in podpreti tudi kakšno tujo investicijo.</p>
               <p>Jaz moram reči, da sem zelo razočarana nad gospodarsko politiko te vlade, vlade Mira
               Cerarja. Od nastopa leta 2014 praktično ni izvedla nobenega ukrepa, ki bi olajšal
               življenje v državi, zlasti podjetnikom. Mi vsi v tem Državnem zboru, poslanke in
               poslanci smo dobili zahteve slovenske obrti in podjetništva Priložnost za napredek.
               Jaz imam občutek, da nekateri tega niso niti prebrali, kaj šele, da bi želeli
               narediti neke korake, ki bi spodbudili boljše poslovno in delovno okolje. Se pravi,
               mi te zvežčiče dobimo kar tako. Ampak mi danes pripravljamo ukrepe, ki so vezani tudi
               na zahteve slovenske obrti in podjetništva, ampak že na Odboru za gospodarstvo ste
               jih mirno zavrnili. Če pogledamo malce širše. Ta vlada žal ni speljala tudi nobene
               strukturne reforme. Dajmo si naliti čistega vina. Ni pokojninske reforme, ni reforme
               na področju dela, ni zdravstvene reforme, so samo neki približki, če se omejim samo
               na te. In da ne govorim o reformi pravosodja, ko minister sem prihaja v ta državni
               zbor izključno samo z nekimi kozmetičnimi popravki zakonov, pa čeprav bi reformo
               pravosodja nujno potrebovali. Skratka, že večkrat je bilo danes povedano, da
               potrebujemo hitrejše, preglednejše, predvsem pa, kolegice in kolegi, enostavnejše
               postopke. Ampak še bolje pa bi bilo, če bi jih zmanjšali, te postopke, vi jih pa
               konstantno povečujete. Edini ukrep, ki ste ga izpeljali v tem času v zvezi z
               gospodarstvom, je bil ta, da ste uvedli davčne blagajne. Zdaj pa vidimo, kje smo. In
               prvi ukrep, ki ga bo storila nova vlada, bo seveda ukinitev davčnih blagajn, ukinitev
               raznoraznih nalepk, ukinitev prevoznic, vrednotnic in tako naprej. Zakaj? Zato, da bo
               slovenski kmet in slovenski podjetnik lahko zadihal. Zdaj ga dušimo. Ta vlada
               preprosto duši slovenskega kmeta in slovenskega podjetnika. Jaz ne vem, ali ste
               premalo na terenu, ampak prej so že moji kolegi povedali in tudi jaz bom povedala –
               tudi ko se srečujem z ljudmi na terenu, so pogosto razočarani, ker imajo občutek, da
               jim nihče ne prisluhne. Če pa jim že nekdo prisluhne, recimo iz Vlade, potem pa se
               nič ne premakne v tisto smer, ki bi bila boljša za njih, ampak se jih še dodatno
               udari, še dodatno se jih udari. Pa ne govorim samo o slovenskem kmetu in o slovenskem
               podjetniku. Tudi če pogledamo javno upravo, tudi če pogledamo recimo zdravstveni
               sistem, zdravnike; jaz sem se kar z nekaterimi pogovarjala pred kratkim in povedali
               so mi, da se preprosto ukvarjajo več s formo kot z vsebino, da nimajo več časa
               dobesedno za paciente, ker imajo toliko papirologije. In to je problem. Kako naj ta
               sistem, ta država sploh zadiha in zaživi normalno, če pa jo vedno znova dušimo z
               različnimi postopki?</p>
               <p>V SDS smo predlagali vrsto ukrepov, kot že ničkolikokrat, ampak vedno so kot po
               tekočem traku zavrnjeni. Danes tukaj vidimo precejšno število državnih sekretarjev.
               Jaz sem zadovoljna, da ste tukaj. Tudi sem zadovoljna, da odgovarjate na stvari,
               kajti to pomeni, da se vendarle zavedate, kako pomembno temo smo odprli v Slovenski
               demokratski stranki. Če boste postali še učinkoviti, potem bomo vsi skupaj lažje
               zadihali. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa. Besedo ima gospa Vojka Šergan. Pripravi naj se gospod Jan Škoberne.</p>
               <p>Izvolite, gospa Šergan.</p>
            </sp>
            <sp who="SDZ7:ŠerganVojka">

               <speaker>VOJKA ŠERGAN (PS SMC):</speaker>

               <p>Hvala za besedo. Spoštovani predstavniki Vlade, kolegice in kolegi!</p>
               <p>Ja. Pravzaprav bi najprej rada izpostavila, da je bilo posebno delo naše vlade to, da
               je pravzaprav morala državo pripeljati v ponovno ekonomsko osamosvojitev, da je
               politično stabilna, da je dosegla socialni mir. Kajti brez tega ni sprememb, ni
               napredka in tudi potem dobro poslovno okolje ni mogoče. V nadaljevanju bi pa rekla,
               da rezultati ne kažejo na to, da ni gospodarske rasti. Potrošnja se krepi,
               brezposelnost je najmanjša v zadnjih šestih letih. Vse to je pozitivno poslovno
               okolje. Tudi pri privabljanju tujih investicij je naša vlada uspešna, kajti v letu
               2015 je vrednost tujih investicij znašala kar 11 milijonov 564 in v letu 2016 naj bi
               bile te številke še ugodnejše. Pripeljala je kar nekaj uspešnih mednarodnih podjetij,
               kot so Yaskawa, Magna in še nekatere. Skratka, stabilna gospodarska rast in napovedi
               za naprej so ugodne. To je ocenil tudi Mednarodni denarni sklad in napovedal 3 %
               rast, potem ko je lanska napoved 1,8 % gospodarska rast. Tudi pomladanska napoved
               gospodarskih gibanj Umarja napoveduje 3,6 % rast bruto domačega proizvoda in tako kot
               sem že povedala, tudi brezposelnost se je zmanjšala. Iz vsega tega sledi, da
               Slovenija danes po gospodarski razvitosti se ne oddaljuje več od povprečja v EU.
               Slovenija postaja bolj prepoznavna kot država, v katero je vredno vlagati. K
               izboljšanju gospodarskih razmer seveda je vplival najbolj izvoz, ki se krepi. Ker ste
               prej omenili, da nismo uspešni pri črpanju evropskih sredstev, bi tukaj vendarle rada
               poudarila, da je bil pristop ministrstva za kohezijska sredstva v tej vladi zelo
               uspešen in so se počrpala za obdobje 2013–2015 vsa sredstva, ki so bila v bistvu
               namenjena, in da so tudi sredstva, ki so za naslednje obdobje predvidena, da vsi
               ukrepi in vse pravzaprav gre v smer uspešnega črpanja.</p>
               <p>Rekli ste, da zahtev Obrtno-podjetniške zbornice ne upoštevano, pa Gospodarske
               zbornice. Jaz lahko trdim, da ko sem pregledovala te njihove zahteve, da kar nekaj
               teh zahtev smo uresničili, in sicer na področju pomena poklicnega in strokovnega
               izobraževanja, to je bila pobuda uvajanja vajeništva. Spodbudno poslovno okolje in
               dostop do virov financiranja navajajo; tudi to je uspešno, še posebno vire
               financiranja zagotavlja Slovenski podjetniški sklad in pravzaprav namenja vsem tem
               malim in srednjim podjetjem ugodno financiranje, tudi v času krize in tudi za obratna
               sredstva so namenjali znatna sredstva. Tudi v smeri storitvenih dejavnosti, ki so
               postala gospodarska dejavnost, to je bil Zakon o pogrebni dejavnosti, ki se je
               pravzaprav tudi sprejel. Tako da to je samo nekaj pravzaprav na hitro, kar je v
               zahtevah obrti in podjetništva navedeno.</p>
               <p>Potem bi omenila tudi davčne ukrepe za spodbujanje ugodnega poslovnega okolja in
               tukaj bi rada poudarila, da je osnovni namen ukrepov pravzaprav pravičnejša
               porazdelitev bremena in znižanje davčne obremenitve dohodkov. Slovensko gospodarstvo
               bo samo tako lahko ustvarjalo več delovnih mest z dodano vrednostjo. Pri davčnem
               prestrukturiranju je bila narejena sprememba dohodninske lestvice, kjer smo dosegli
               enakomerno davčno razbremenitev za zavezance, ki prejemajo aktivne dohodke nad 1,6
               povprečne plače. Zajamejo visoko strokovne in najproduktivnejše zavezance, ki
               prispevajo tudi k večji dodani vrednosti in višjemu BDP. Izvzetje dela plače iz
               poslovne uspešnosti, potem dvig dohodkovnega praga za upravičenost za višje dodatne
               splošne olajšave, tukaj v bistvu so se povečale z dosedanjih 10 tisoč 866 na 11 tisoč
               166. To se pravi, za 300 evrov so najnižje plače pravzaprav pridobile na tej
               dohodninski lestvici. Prav tako so se ohranile davčne olajšave za investicije in
               raziskave in razvoj, ostajajo na isti ravni še naprej. Posebej je treba omeniti
               davčne olajšave za investiranje in zaposlovanje, ki so višje od splošnih. Te dodatno
               znižujejo obdavčitev podjetij v regijah, kjer velja dvig nominalnih stopenj in ni
               vplival na znižanje odločitev za investicije, saj se tudi kaže še posebej v tistih
               regijah, ki so te posebne olajšave bile deležne. Same investicije se pa kažejo, da so
               v porastu, tudi po spomladanski napovedi Umarja, ker se kaže rast bruto investicij v
               osnovna sredstva za leto 2017 za 7 % in pa v letu 2018 je napovedana 7 % pa za 2019 –
               6 %.</p>
               <p>Očitek, da pravzaprav se Vlada ne odziva na vaša priporočila in da se mi ne odzivamo,
               to ne drži. Že ko smo v petek imeli Odbor za gospodarstvo, je Vlada vsa priporočila
               dobro proučila in dala tudi odgovore na vsa ta vaša priporočila in prav zaradi tega
               ne vidimo razloga, da bi pravzaprav ta priporočila zdaj morali podpreti, ker je v
               bistvu natančna obrazložitev, na kakšen način in kako naj bi se pristopalo do, bom
               rekla, teh priporočil.</p>
               <p>Glede na očitke, koliko zakonov smo v naši vladi sprejeli, pa kljub temu neki podatki
               govorijo, da je v času vlade Janeza Janše vlada sprejela 67 zakonov in 2807
               podzakonskih predpisov, vlada Mira Cerarja pa je do konca leta 2016 sprejela 22
               zakonov in 1337 podzakonskih predpisov. In tudi ni logično, da delite te predpise po
               številu prebivalcev, kajti, ali majhna država ali velika, mislim, iste predpise se
               potrebuje in ne moreš tega razdeliti na prebivalca. Mislim, da je to zavajanje. Poleg
               tega pa ste v začetku, ko smo nastopili mandat, pravzaprav nam očitali, da ne
               sprejemamo nobenih novih zakonov, tako da se je ta retorika zdaj v drugem delu
               popolnoma spremenila. Pa še nekaj sem pravzaprav tudi sama opazila, da v začetku,
               vem, posebno na Odboru za evropske zadeve smo poslušali, v kako velikem zaostanku
               praktično so ministrstva glede prenosa evropskih direktiv v naš pravni red. In takrat
               pravzaprav na začetku smo se tudi mi spraševali, zakaj pravzaprav tak zaostanek
               oziroma zakaj pretekle vlade na tem niso bile bolj aktivne in te evropske predpise
               pravzaprav tudi prenašale v naš pravni red.</p>
               <p>Pa še en očitek tudi v zvezi s prevoznicami, ki je kot dodatni administrativni ukrep,
               ki ga tukaj kar naprej ponavljate, da je to knjigovodska listina. Jaz bi tu rada samo
               opozorila, da je ta listina popolnoma enostavna listina; nekdo, ki prevaža les, mora
               imeti fotokopijo sečnega dovoljenja, ki je v bistvu že neke vrste listina, in to
               velja predvsem za tiste male in fizične osebe, ki imajo gozd. Tako da jaz ne vidim,
               kakšen velik administrativen ukrep, ki ga vi v bistvu multiplicirate in poveličujete,
               bi pravzaprav to bil.</p>
               <p>Za zaključek bi rekla tako. Seveda nismo zadovoljni z vsemi ukrepi, kar se tiče
               odprave administrativnih ovir. Tudi sami vemo, da se da na tem področju še kar nekaj
               narediti, pa vendar vsa ta obrazložitev ali pa odziv na vaša priporočila kaže na to,
               da Vlada dela na tem intenzivno, da se trudi in da tudi mi kot poslanci opozarjamo na
               to, kadar je kakšen zakon v sprejemanju, kaj vse naj bi se tudi pravzaprav
               poenostavljalo, da bi bila na terenu za ljudi ta zakonodaja bolj življenjska. Tako da
               jaz mislim, da je to danes takšen piarovski podvig, ki pa pravzaprav nima kakšnega
               posebnega učinka. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Marijan Pojbič, pripravi naj se gospod Danilo Anton Ranc. Izvolite,
               gospod Pojbič.</p>
            </sp>
            <sp who="SDZ7:PojbičMarijan">

               <speaker>MARIJAN POJBIČ (PS SDS):</speaker>

               <p>Spoštovani, gospod podpredsednik.</p>
               <p>Odvetnik Vlade je zdaj povedal svoje. Jaz mislim, da ste tisti, ki sedite tukaj na
               strani Vlade, slišali eno zelo specialno predavanje poznavalca tega področja. In
               mislim, da je povedala vse tisto, kar ste verjetno vi, ko ste skozi svoje razprave
               odgovarjali na to, kar smo v Slovenski demokratski stranki pripravili, odgovarjali.
               Jaz moram reči, da sem zelo presenečen, da ste si izbrali takšno osebo za vašega
               advokata Vlade, ker tisti, ki so sedaj poslušali to razpravo, so verjetno prišli do
               svojega mnenja, kakšna stranka vodi to državo. Ni me čudilo, da so nekateri od
               poslancev s strani SMC odkorakali ven, ker so rekli, da je pač boljše, da zapustijo
               dvorano, ker enostavno to kar je bilo slišano, je daleč od tistega, kar je bistvo
               današnje razprave. Navajajo se neki podatki, vse je pomešano, na koncu sploh ne veš,
               za kaj gre – ali je to solata, so hruške, jabolka ali banane in tako dalje in tako
               dalje. Se pravi, zelo problematično je, da se nekdo spravi v razpravo, pa niti v
               osnovi ne ve, za kaj pravzaprav gre.</p>
               <p>Spoštovani, mislim, da so danes državljanke in državljani dobili popolnoma jasno
               sliko o tem, kaj pomeni zagovarjati čisto birokracijo v naši družbi. Ravno
               prezentacija Vlade in ekipe, ki sedi tukaj, in večine – to pa moram reči, zato ker je
               to prav – iz koalicijskih strank, ki je zagovarjala to stanje v državi na področju
               birokratskih ovir, ki jih imamo, je jasno pokazala, na kakšen način se zagovarja
               čisto birokratizacijo in čisto birokratsko državo. Bolje tega ni bilo mogoče izvesti.
               Bolje tega enostavno ni bilo mogoče izvesti. Po vsem tem, kar smo napisali, kar smo
               povedali, kar vam pravi slovensko ljudstvo, da enostavno ni mogoče normalno živeti v
               tej zatohli družbi, ki jo ustvarja ta socialistična ali pa ta komunistična ali ta
               rdeča falanga, ki vodi to našo družbo že več kot 20 let. Enostavno nočete razumeti
               bistva, ki vam ga hočemo povedati – da ljudje tega ne morejo več prenašati in ne
               morejo živeti v takšni zatohli družbi in da je torej treba nekaj spremeniti. Mi smo z
               dobrim namenom opozorili na določene probleme, določene birokratske ovire, za katere
               pričakujemo, da jih bo ta vlada spremenila. Če jih ne bo ta vlada, jih bo zagotovo
               spremenila vlada, ki jo bo vodil predsednik te stranke, gospod Janez Janša. Verjemite
               mi. Ker slovensko ljudstvo potrebuje ravno to. To, kar vi počenjate, enostavno gre v
               slepo ulico, in to se mi zdi zelo neodgovorno in v škodo vseh državljank in
               državljanov.</p>
               <p>Vam bom za konec povedal samo še en primer, ker imam zelo malo časa. Pri meni gori,
               torej v mojih krajih je prišel en gospod me prosit za pomoč. Zgodila se je zgodba, da
               je pač dobil gradbeno dovoljenje, zgradil eno hišo, potem se je pa nekdo od sosedov
               pač odločil, da bo tri metre od njegove hiše zgradil garažo, eno tako garažo z dvema
               nadstropjema. In postavil je garažo točno tako pred kuhinjsko okno, kot če bi se
               sedaj predsednik oziroma predsedujoči te naše seje obrnil proti steni. Tako je gledal
               v tisto garažo. In upravna enota je izdala dovoljenje brez vsakega problema. On je
               prinesel določene dokumente tja, so rekli, na podlagi teh dokumentov ni nobenega
               problema izdati gradbeno dovoljenje, ker je vse zakonito, vse v gabaritih in tako
               dalje. Potem seveda logično njim ni ostalo nič drugega, kot da se pritožijo. In se
               pritožijo v Ljubljano, se pravi na ministrstvo. Ministrstvo pač rabi toliko in toliko
               in toliko časa – bom povedal, zakaj to govorim – in potem pač izda nek dokument, s
               katerim pač da neke smernice ponovno nazaj upravni enoti. In upravna enota se pač
               odloči, kakor se odloči. No in upravna enota se v tistem drugem trenutku pa odloči za
               to, ker sem pa jaz prosil predstavnike upravne enote, da si grejo na licu mesta
               pogledat problem. Štiri leta in pol je trajal problem in si niso šli pogledat na licu
               mesta, da bi vedeli, da je to nedopustno, da je to skrajno skregano z vsako
               življenjsko logiko! In potem so si šli pogledat tja in so rekli, to pa res ne more
               biti. To pa je neverjetno. To je pa nemogoče. In na koncu seveda so izdali negativno
               dovoljenje. In sedaj se ima ta ista oseba, ko se je dvakrat pritožila že na
               ministrstvo, še možnost se pritožiti na upravno sodišče. In cela zgodba traja pet let
               za eno tako stvar, čeprav bi nekdo takrat ko se je nekdo pritožil, takoj zapustil
               svoj prostor, svojo kancelarijo in odšel tja, pogledal zadevo na licu mesta in bi
               videl, da tista druga stranka laže, zavaja in takoj ukrepal in tako dalje in tako
               dalje. Pet let je trajal ta problem, dokler se nisem jaz pojavil! In so me ljudje
               prosili: <q>»Marijan, lepo prosim, ne vidimo več rešitve, pridi nam pomagat.«</q> In o tej
               zgodbi govorimo v Slovenski demokratski stranki! To je zatohla družba, ki nima
               izhoda, razen seveda ko bo prevzela vodenje te države Slovenska demokratska stranka
               skupaj z novo ekipo, ki bo prišla v ta državni zbor. To bodo pa naslednje volitve
               zagotovo. Ker vam, prijatelji dragi, tega ni več za zaupati. Ker <gap n="…"/> Številk ne bom
               navajal tukaj <gap n="…"/> In poglejte še, kaj <gap n="…"/> Ne vem, koliko še imam časa, se opravičujem. <stage type="interruption">/
               oglašanje iz dvorane/</stage></p>
               <p>Poglejte, kaj ste zapisali v enem svojem odstavku, ko ste odgovarjali na to kar smo
               mi pač pripravili v Slovenski demokratski stranki. Napisali ste naslednje: <q>»Vsekakor
               bi že uvodoma želeli poudariti, da se Vlada Republike Slovenije zaveda, da je za
               uspešen nadaljnji industrijski preporod s ciljem zagotavljanja boljše konkurenčnosti
               pomembno povsem primerno poslovno okolje, v okviru tega pa se ne more govoriti le o
               davčni politiki kot tisti, ki naj bi bila najbolj pomembna, temveč je le eden od
               pomembnejših kazalcev privlačnosti poslovnega okolja in je lahko le eno izmed orodij
               za stimuliranje gospodarstva kot celote in privabljanja tujih neposrednih investicij
               oziroma tujih vlaganj. Urejena pravna država, urejena infrastruktura, predvidljivo
               poslovno in politično okolje, dostop do trgov, usposobljenost delovne sile in
               zahtevnost administrativnih postopkov so v očeh potencialnih investitorjev tisti
               faktorji, ki v prvi fazi omogočajo realizacijo poslovnih ciljev oziroma doseganja
               dobičkov.«</q></p>
               <p>Danes vam mi predlagamo in vam govorimo, kje so tisti problemi, ker so nam Obrtna
               zbornica, Gospodarska zbornica, vsi tisti dali na list, in vi tukaj lahko berete, kar
               piše, kaj je treba narediti za to, da bo to, kar ste vi tukaj zapisali! Sami ste to
               zapisali, da je to tisto, kar si želi gospodarstvo. Ampak vi tega ne delate,
               enostavno. In danes vi pravite, da je škoda časa, ki ga namenjamo za to, da smo mi
               pač danes to <gap n="…"/> Želimo to problematiko rešiti in torej pomagati ljudem. Vi pravite, da
               pač je to narobe, da je to neka politična floskula in da mi samo politične točke
               nabiramo in tako dalje. In poglejte, kaj so zapisali tu notri, saj ste si vsi lahko
               prebrali, piše naslednje: <q>»Pričakovanja nemških podjetij, ki investirajo v Slovenijo
               ali za to izkazujejo potencialni interes, so naslednja: zmanjšanje davčnih
               obremenitev plač, odprava birokratizacije, deregulacija države in gospodarstva,
               fleksibilnost delovnega prava, zmanjšanje javnega dolga in prestrukturiranje
               državnega proračuna ter nadaljevanje in zaključitev procesa privatizacije.«</q> Poglejte,
               lepo so vam povedali, to je razvita država, ki ima razvito gospodarstvo, kjer sistem
               funkcionira. In smo vam povedali, kaj je treba narediti in če bi to povzeli, bi bilo
               to vse skupaj okej.</p>
               <p>In še nekaj za zaključek, sedaj pa zaključujem. Če si to preberete: centri za
               socialno delo, reorganizacija centrov za socialno delo, ne bom bral, ker nimam časa,
               samo vam povem, pogovarjal sem se s tistimi, ki so tam zaposleni. In veste, kaj so mi
               rekli? Samo ena rešitev je in najboljši protibirokratski korak je, da takoj zapusti
               svoje mesto ministrica s svojo ekipo. Pojdite vprašat v center za socialno delo, pa
               vam bodo povedali isto, ne glede iz katere politične opcije ste.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Danilo Anton Ranc, pripravi naj se gospa Anja Bah Žibert. Izvolite,
               gospod Ranc.</p>
            </sp>
            <sp who="SDZ7:RancDaniloAnton">

               <speaker>DANILO ANTON RANC (PS SMC):</speaker>

               <p>Spoštovani predsedujoči, hvala za besedo. Lep pozdrav poslankam, poslancem in
               predstavnikom Vlade!</p>
               <p>Večkrat poudarjam, da mi gospodarske teme ležijo. Tudi tokrat bom rekel tako, ker
               kljub temu, da včasih tudi kaj ni najboljše za slišati, ampak v bistvu tiče se pa le
               gospodarstva. S tega vidika razpravo o gospodarstvu ocenjujem pozitivno zato, ker
               večkrat poudarjam, da edino gospodarstvo, ki nam bo prineslo neko večjo dodano
               vrednost, ustvarja pogoje za razvoj družbe, države in vseh nas kot celote.</p>
               <p>Seveda pa se ne moreš znebiti vtisa, da se zadeve slikajo dokaj črno, kot da je ta
               država tik pred nekim kolapsom, da se bo vse skupaj sesulo. V bistvu pa naši kazalci,
               taki in drugačni, kažejo ravno nasprotno. In če ocenjujemo neko stanje v neki družbi;
               tisti najboljši pokazatelj kako ta država ali družba funkcionira, so neki pozitivni
               trendi, ki se trenutno tudi kažejo: neka gospodarska rast, zmanjšanje brezposelnosti
               in tako dalje. Tako da s tega vidika sem jaz optimist in mislim, da je tudi ta vlada
               tukaj opravila svojo nalogo in da je dolgoleten negativen trend na področju
               gospodarstva spravila v pozitivne okvire, pozitivne trende. Naj naštejem nekaj
               številk ali pa kazalcev. Izvoz se povečuje, povečala se je tudi industrijska
               proizvodnja. Povečala se je tako poraba prebivalstva, potem povečale so se
               investicije, povečale so se tudi tuje naložbe. V prvih dveh letih te vlade se je, kot
               sem že omenil, povišala gospodarska rast, javnofinančni primanjkljaj se je prav tako
               zmanjšal in je manjši kot 3 % bruto družbenega produkta. Slovenija je v letošnjem
               letu v četrtletju, drugem četrtletju po letu 2008 ustvarila javnofinančni presežek,
               prvič. Slovenija ostaja ena od držav z najvišjo gospodarsko rastjo med državami EU.
               Brezposelnost je po šestih letih prvič padla pod 100 tisoč in se je tudi v letih
               2014–2015 skupaj zaposlilo okoli 50 tisoč mladih brezposelnih. Seveda tu – nisem šel
               točno v številke in v decimalke – gre sigurno za spisek nekih pozitivnih trendov na
               področju gospodarstva in mislim, da so ukrepi te vlade prinesli k temu, da se splošna
               situacija v gospodarstvu izboljšuje.</p>
               <p>Kar se tiče ministrstev in predlogov, ki ste jih vi podali, bi rekel predvsem to, da
               Ministrstvo za gospodarstvo si je že v svojih aktivnostih tudi zadalo te naloge, ki
               jih vi navajate. V bistvu gre tudi dobesedno za prepis nekih aktivnosti tega
               ministrstva, ki je tudi na področju turizma doseglo velike pozitivne trende. Tudi to
               je navsezadnje dolgoročen ukrep in pravilna orientacija in usmeritev države, da na
               tem področju, na tej neizkoriščeni priložnosti dosežemo še boljše rezultate in da smo
               dosegli že preko 10 milijonov nočitev. Da ne ponavljam, tudi naloge, ki jih vi
               naštevate v teh svojih predlogih, so predmet aktivnosti ministrstva, pa gre seveda za
               številne ukrepe za izboljšanje poslovnega okolja, za zmanjšanje administrativnih
               ovir, potem za izvedbo številnih javnih razpisov, ki omogočajo prijavljanje
               gospodarskih družb z ambicioznimi programi, na področju razvoja investicij s
               finančnimi podporami omogoča podjetnikom – manjšim, mikro podjetjem, tudi večjim
               podjetjem – realizacijo smelih razvojnih načrtov. Prav tako tudi poudarja ministrstvo
               regionalno politiko in enakomeren nadzor Slovenije, tako imenovani policentrični
               razvoj in enakomeren razvoj Slovenije in tudi manj razvitih regij, kar se kaže tudi v
               konkretnih zakonih in podpornih shemah, ki to omogočajo. Seveda ne morem tudi mimo
               nekaterih strateških odločitev in pa prepoznave nekaterih pomembnih komparativnih
               prednosti naše države. Turizem sem že omenil. Dotaknil bi se tudi lesne industrije
               kot take, kjer je tudi ministrstvo pristopilo s tako imenovanim sektorskim pristopom
               k formiranju Direktorata za lesarstvo, ki bo poskrbel in omogočil razvoj lesne
               industrije, ki se je v zadnjih letih iz takih ali drugačnih razlogov znašla na nekem
               minimumu in od 50 tisoč zaposlenih se je število delovnih mest zmanjšalo na borih 10
               tisoč. Če se tudi dotaknem področja infrastrukture. Tudi tam smo imeli večkrat
               razprave, kako prepoznati pomen infrastrukturnih projektov za multiplikativne učinke
               neke gospodarske rasti v neki državi. In to se je tudi zgodilo z dokončno odločitvijo
               te vlade o organizaciji projekta drugega tira in nekaterih pomembnih infrastrukturnih
               projektov, kot je na primer elektrifikacija železniške proge Pragersko–Hodoš. Poteka
               tudi strategija prometa in Resolucija o nacionalnem programu prometa. To vse kaže, da
               država prepoznava, tudi Vlada infrastrukturo – predvsem cestno, komunalno in
               energetsko – kot osnovo za razvoj države in seveda ustvarjanje pogojev za investicije
               domačih in tujih investitorjev. Seveda tu ne morem mimo pomembnih projektov na
               področju infrastrukture in pa namenjanja dodatnih sredstev za obnovo cest, ki so se
               povečala od borih dveh milijonov v preteklih letih in prejšnjih obdobjih vlad, zdaj
               to znaša tam okoli dvesto milijonov evrov na leto. To pomeni seveda en ogromen
               prispevek k izboljšanju komunalne in cestne infrastrukture. Prav tako je pomembna
               odločitev o tako imenovani energetski prenovi stavb, ki seveda omogoča uporabo
               naravnih materialov, lesne volne in drugih lesenih materialov za znižanje emisij
               toplogrednih plinov in tudi na tak način po svoje prispeva k znižanju emisij
               toplogrednih plinov in znižanju ogljičnega odtisa pri posameznih produktih.</p>
               <p>Kot sem že sam omenil, bi se dotaknil tudi aktivnosti Ministrstva za gospodarstvo, ki
               je sprejelo več zakonov, ki so na nek način izboljšali pogoje za gospodarjenje in
               ustvarili bolj prijazno okolje za razvoj in delo gospodarskih družb. Tu gre za Zakon
               o spremembah in dopolnitvah Zakona o trgovini, kjer gre za deregulacijo poklicev,
               potem Zakon o pokopališki dejavnosti in pa Zakon o spodbujanju in razvoju turizma.
               Prav tako je pa tudi v pripravi predlog zakona o podpornem okolju za
               podjetništvo.</p>
               <p>Seveda ni dovolj, da ustvarjamo samo zakone in pogoje. Tudi Ministrstvo za
               gospodarstvo je prepoznalo, da je treba dobrim razvojnim in investicijskim projektom
               pripraviti tudi finančne spodbude in gre za spodbujanje ravno tistih panog, ki so v
               nekem razvojnem zaostanku in predstavljajo velike razvojne priložnosti za porabo
               naših naravnih virov. Prej sem se dotaknil že turizma, seveda ne morem mimo lesarstva
               in tudi na tem področju so objavljeni številni razpisi, ki omogočajo investicije in
               razvoj te panoge, ki ima pri nas velike neizkoriščene priložnosti. Seveda bi rad tudi
               poudaril, da tudi v zadnjem času je bilo veliko tujih naložb, posameznih podjetij
               tukaj ne bom omenjal; gre seveda za očiten dokaz, da je z ustreznim projektnim
               pristopom Ministrstva za gospodarstvo in ob dobrem sodelovanju vseh drugih resornih
               ministrstev, ki so ta v projekt povezana, prišlo do ustvarjanja okolja za številne
               tuje investitorje, ki bodo pri nas investirali v zahtevne proizvodnje v avtomobilski
               industriji, robotiki in drugih perspektivnih panogah. No in kot ena izmed aktivnosti
               in pa pristop, kako prijazno je lahko neko ministrstvo do uporabnikov: gre za posebno
               aplikacijo razpisov na posameznih področjih na Ministrstvu za gospodarstvo, kjer je
               možno z enostavnim pristopom, kar seveda prej ni bilo mogoče, hitro in ažurno
               spremljati vse razpise, ki so aktualni, in tudi z ustrezno informacijsko podporo zelo
               hitro izpolniti te obrazce in formularje in tako se seveda lahko hitro in hitreje
               pride do pozitivnih rešitev na posameznih področjih, ki to urejajo. Naj samo omenim,
               da je za področje lesarstva okrog 5,6 milijona virov, tako povratnih in nepovratnih,
               za področje regionalnega razvoja in socialno podjetništvo okrog 66 milijonov,
               internalizacija podjetništva in tehnologija 220 milijonov in pa razpisi na področju
               turizma okrog 7 milijonov.</p>
               <p>Seveda bi se rad dotaknil tudi enega zelo pomembnega zakona, ki smo ga sprejeli na
               predlog dveh ministrstev – za kmetijstvo in gospodarstvo. Gre za Zakon o
               gospodarjenju z državnimi gozdovi, ta je bil danes tudi omenjen. Tukaj gre za en
               prelomen, revolucionaren zakon, ki je slabo prakso dvajsetih let – nekega obdobja ko
               so posamezni koncesionarji dobesedno izkoriščali naše skupno bogastvo in seveda so se
               dobički prelivali v neke neuspešne projekte; ali je bila to neka dejavnost, ki ni
               imela stika in pa povezave z lesno industrijo ali pa gozdarstvom <gap n="..."/> Z zakonom smo
               seveda omogočili, da se bodo v skladu s tem zakonom vzpostavili v Sloveniji številni
               lesni centri za zbiranje in predelavo lesa, ki bodo omogočili, da se ta naš naravni
               vir ne bo izvažal brez dodane vrednosti in da bomo ponovno vzpostavili lesno
               industrijo, zaposlili do 50 tisoč ljudi. To pomeni seveda izjemno priložnost, en
               revolucionaren pristop k panogi in dejavnosti ki je bila zapostavljena. Seveda je
               težko pričakovati hitre učinke tega zakona, verjamem pa, da ima zakon člene in
               določila, ki omogočajo ravno to, kar si vsi želimo, da bi naše naravno bogastvo –
               gozdove in les – izkoristili in da ga ne bi izvažali brez dodane vrednosti in da ne
               bi postali kolonija za izkoriščanje našega naravnega bogastva.</p>
               <p>Če potegnem pod črto, bi rekel seveda to da ocenjujem, da je Vlada s številnimi
               ukrepi uspela te negativne trende na področju gospodarstva in gospodarske rasti
               premakniti v pozitivno smer in da iz teh razlogov seveda ocenjujem, da niso potrebni
               neki dodatni posebno drastični ukrepi, da pa verjamem, da bo tudi izmed teh ukrepov,
               ki so bili predlagani, kakšen našel mesto v kakšnem podzakonskem aktu in kakšni
               rešitvi. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Anja Bah Žibert, pripravi naj se gospa Irena Košnik Grošelj.</p>
               <p>Izvolite, gospa Anja Bah Žibert.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoči, za besedo.</p>
               <p>Videti je bilo, tudi iz drugih obrazov, da je prav mučno v tej dvorani že poslušati,
               kako se koalicija trudi pa išče načine, kako ne bi podprla predlaganih ukrepov.
               Žalostno, ne? Včasih človek res – jaz sem verjetno nek idealist ali pa optimist –
               verjame, da je nek skupni cilj, da naredimo nekaj dobrega v tej državi. Zdaj pa jaz
               tukaj poslušam razna branja iz pildkov, kaj vse je zdaj ta vlada naredila dobrega.
               Poglejte, mi se danes pogovarjamo o predlaganih ukrepih, ki jih ni oziroma so
               trenutne rešitve slabe. In ne zdaj razlagati, ne vem, kateri zakon ste sprejeli, pa
               tam smo ono pa tam smo tretje, tega kar je tukaj notri, ni. In tega vam ne očita samo
               Slovenska demokratska stranka in tudi predlogov ne predlaga samo Slovenska
               demokratska stranka, ampak na to opozarja Obrtno-podjetniška zbornica, Kmetijsko
               gozdarska zbornica in nenazadnje smo jasno zapisali, tukaj notri so predlogi
               državljank in državljanov, teh ki živijo v tej državi, teh ki koristijo 20 tisoč
               zakonov in predpisov in nam sporočajo, da tako ne gre! In na to odgovorite, prosim!
               Uvodoma je minister Koprivnikar govoril o nekih predpisih oziroma uredbah, ki so
               prinesli neke učinke. Če so ti učinki takšni kot so bili učinki Zakona o interventnih
               ukrepih za uravnoteženje javnih financ občin, ko ste jih žejne čez vodo peljali –
               najprej ste jim povprečnino vzeli potem ste pa sprejeli neke interventne ukrepe, ki
               so na koncu nulo prinesli – potem če so to njegovi podatki, hvala lepa za te podatke!
               Zbudite se, realnost je drugačna! Občinam ste vzeli povprečnino, na drugi strani ste
               pa najlepšemu mestu v Sloveniji, kjer še vedno nimamo slovenske zastave na gradu,
               Ljubljani, pa nudili neke projekte za 300 milijonov. Mimogrede, tudi v tem najlepšem
               mestu se čaka za stojnico 15 dni. Za eno stojnico čakaš 15 dni!</p>
               <p>Da še malo se obregnem res ob vašo uvodno razpravljavko danes, gospo Koleša, ko je
               govorila, da pa saj ni tako hudo, da je organizirala eno javno tribuno. Ja pa ali se
               smešite!? Prireditev pa vendarle ni javna tribuna! Saj kdor je pa enkrat vsaj
               organiziral eno prireditev v slovenskem prostoru, pa natančno ve, s kakšnimi zapleti
               se vse moraš ukvarjati, da sploh prideš do vse dokumentacije. Cele elaborate je treba
               pripravljati, spoštovani! In to potem ni moč narediti copy-paste ob naslednji
               prireditvi, ampak jovo na novo, oprostite. In zato nekdo tam sedi in ga plačujejo
               davkoplačevalci, ko bi se samo vzelo iz arhiva, dalo noter in zadeva bi stekla
               naprej. Očitki SD, da so pa to ja samo neki predlogi Obrtno-podjetniške zbornice – pa
               da se ustavimo pri njih –, pa me čudi, ker govorimo vendar, da imamo neko levo vlado.
               Jaz tudi upam, da bo danes Semolič zunaj in bo protestiral proti tej vladi, kajti
               poglejte, proti kakšnemu ukrepu ste. Zmanjšanje stroškov dela in sprememba lestvice
               za dohodnino na način, da bi delavci, predvsem tisti z minimalnimi plačami prejeli
               višje neto plače. In leva vlada tega ne podpre. Kje je Semolič? Jaz ga prav kličem.
               Za 1. maj je bilo vse veselo, ko je bilo treba govoriti o pravicah delavcev. Tukaj ko
               imate pa konkretne predloge, konkretni ukrep pa vse tiho je bilo. Vse to so ukrepi,
               ampak jaz razumem, da tega ne boste sprejeli. Veste, zakaj ne? Zato ker imam tukaj
               odgovor Ministrstva za finance, zadnjič sem pa dobila ustni odgovor Ministrstva za
               delo – SD pa SMC –, ko sem vprašala, naj mi povejo, koliko podjetij v tej državi
               izplačuje dodatke k minimalni plači delavcem. <q>»Nimamo podatkov.«</q> Koliko delavcev
               prejema pod minimalca in mora dobivati dodatke? <q>»Nimamo podatkov. Jih ni.«</q> Imamo pa
               20 tisoč zakonov pa predpisov pa uredb, osnovnih podatkov pa ni. Sramota! To je leva
               vlada, da niti ne vemo, katerim in koliko delavcem dajemo dodatke oziroma dajo
               podjetja dodatke do minimalca. Pa ne samo to, vprašala sem tudi, ali so katera
               podjetja v večinski državni lasti. Tudi teh podatkov ni. To je stanje v državi.</p>
               <p>In zdaj še odgovor SD, da so to samo neki predlogi nekoga drugega. Ne, tukaj imamo
               konkretne predloge. Ob tem kar je bilo že povedano, o ukinitvah vrednotnic in tako
               naprej. Zakaj morajo starši vsako leto dajati vloge za otroški dodatek in subvencijo
               vrtca? Zakaj? Če ga enkrat daš, velja. Morebitne spremembe se javijo. Če kdo v koga
               ne verjame, potem naj rajši gleda, kje se ta sredstva porabljajo. Tukaj pa je
               problem! Tukaj pa je problem! Samo v romska naselja pojdite, pa boste videli, kakšen
               problem imamo, kam grejo otroški dodatki. Ali grejo res za otroke ali grejo mogoče za
               kakšne avtomobile? Ampak tukaj imamo ukrep. Za slovensko družino. Da ne bo vsako leto
               dajala vloge. Ne, to vas ne zanima.</p>
               <p>Potem imamo ukrep, da ne bo treba materam tik pred porodniško iti od Poncija do
               Pilata pa nositi vloge o plačah in tako naprej, enkrat od zaposlenega, potem naprej
               na center. To je avtomatizem, spoštovani, v urejeni državi. Saj so podatki zbrani.
               Potegne se iz sistema, se izračuna in dobi nadomestilo. Ampak ne, morajo matere tik
               pred porodom, nekatere so že praktično v porodnišnici, urejati te stvari. Toliko o
               odnosu do družine. Glejte, to je ukrep. Preprost ukrep, ampak o tem se danes nočete
               pogovarjati. Vi tukaj iz listkov berete, kaj vse se je naredilo. Ljubi bog, saj v
               dveh, treh letih ste pa vendar nekaj naredili, upam. Ampak pogovarjamo se o tem,
               česar ni in bi bilo dobro, ker tako pravijo državljanke in državljani.</p>
               <p>In tudi ta ukrep, o katerem je bilo danes že govora. Od naših ljudi se pričakuje, da
               odgovorijo v rokih – ali imajo pojma ali nimajo pojma, nekateri za to najemajo
               odvetnike, da znajo odgovoriti na razna vprašanja in ne vem kakšne odločbe
               ministrstev in da si tudi pomagajo pri tolmačenju –, medtem ko s strani države ni
               rokov, da jim odgovorijo. Pač ni odgovora. Državljanke in državljani se obračajo na
               nas oziroma ne na nas ampak na državo – ni odgovorov. Tudi o tem se je treba
               pogovarjati. Plačujejo to državo in to krepko jo plačujejo v primerjavi z
               državljankami in državljani Evrope. Krepko jo plačujejo. Ampak odgovorov ni.</p>
               <p>Tako da glejte, na to bi želela odgovore, ampak očitno niste sposobni niti ene
               konstruktivne razprave o konkretnih predlogih. Res ne brati iz pildkov, kaj se je
               naredilo.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Beseda ima gospa Irena Grošelj Košnik, pripravi naj se gospod Ljubo Žnidar.</p>
               <p>Izvolite, gospa Irena Grošelj Košnik.</p>
            </sp>
            <sp who="SDZ7:GrošeljKošnikIrena">

               <speaker>IRENA GROŠELJ KOŠNIK (PS SMC):</speaker>

               <p>Spoštovani podpredsednik, hvala za besedo. Spoštovani predstavniki Vlade in
               predstavnice, kolegice in kolegi!</p>
               <p>Slovenska demokratska stranka nam je poslala gradivo s 77 priporočili in to gradivo
               lahko rečemo da se dotika vseh ministrstev v Vladi. Logično, saj se pravzaprav
               administrativne ovire nanašajo na celotno življenje – od rojstva do smrti. Ta vlada
               si je za en pomemben cilj postavila, da se pričnejo te administrativne ovire
               zmanjševati. Res je nujno potrebno, da administrativni predpisi, ki predvsem izhajajo
               iz podzakonskih aktov, postanejo bolj smiselni, da res služijo nujno potrebnim
               podatkom, evidencam za analize in da so čim bolj smiselni in racionalni tudi za tiste
               občane, državljane, zaposlene, podjetnike, ki jih morajo producirati in jih
               posredovati. In glede tega si je Vlada v koalicijski pogodbi in tudi pri delovanju
               zastavila precej jasno pot, da se začne to postopno zmanjševati in da se ob tem
               poveča uspešnost, konkurenčnost in gospodarska rast. Dobili smo gradivo Vlade, kjer
               so nam zelo izčrpno in konkretno odgovorili, kateri ukrepi so bili v tej smeri že
               sprejeti in se izvajajo. Vlada je to v današnji razpravi zelo natančno predstavila,
               večkrat smo to slišali. Jaz bi tu morda samo poudarila tiste, ki se meni zdijo nekako
               pomembni.</p>
               <p>Mislim, da je novost ta MSP test, da se vsi zakoni v rednem postopku testirajo glede
               na to, ali prinašajo kakšna dodatna administrativna bremena, in to mislim da je
               novost, ki jo bo treba podkrepiti in jo nadaljevati in jo tudi striktno uporabljati.
               Potem projekt <q>»STOP birokraciji!«</q>. Ne bom naštevala vsebine, ker smo to danes že
               parkrat slišali. Nadaljuje se tudi projekt deregulacije poklicev oziroma prenove
               regulacije poklicev in poenostavljanja vstopnih pogojev za opravljanje dejavnosti.
               Prenavlja se gradbena in prostorska zakonodaja, tako da se bo lahko zmanjšalo
               investicijsko tveganje in da se bodo postopki umeščanja v prostor lahko
               racionalizirali in bodo hitrejši. Tudi vsi bomo na ta način prišli hitreje do
               gradbenih dovoljenj. Z nekaterimi priporočili se je seveda lahko strinjati, predvsem
               na primer kot je ta glede spodbujanja digitalizacije gospodarstva. Torej, jaz vidim,
               da smo glede splošnega cilja, da se izločijo in ukinejo nepotrebni, neekonomični
               administrativni predpisi, da smo v tem splošnem cilju na isti valovni dolžini. Seveda
               pa imamo različne poglede na načine, kako to doseči, predvsem pa tudi na oceno že
               doseženega, kar pa je pravzaprav za pozicijo in opozicijo popolnoma normalna
               stvar.</p>
               <p>Mislim in prepričana sem, da se ta vlada zaveda, da prenormiranost vpliva na vsakdan
               skoraj vsakega državljana, vsakega zaposlenega, gospodarstvenika, podjetnika, na
               kmeta, na šolo, na bolnišnico in da se tako lahko vzdržuje negativen krč negotovosti,
               nefleksibilnosti in neustvarjalnosti. In prepričana sem in vidim tudi, da delujemo v
               tej smeri, da se zavedamo, da rabimo kvalitetne in motivirane državne uradnike, ki
               bodo lahko sledili temu cilju – torej spremenjeni kulturi pri sprejemanju predpisov,
               predvsem podzakonskih aktov. Tako bomo še bolj postajali bolj pravna kot pa pravniška
               država.</p>
               <p>Vsi ti ukrepi, ki jih je Vlada do sedaj v smeri zmanjšanja nepotrebnega
               administriranja že sprejela, se sigurno posredno kažejo tudi v nekaterih rezultatih.
               Sigurno se to kaže v privabljanju investitorjev, kajti investicije so se v primerjavi
               z lanskim letom povečale za 13 %. Gospodarska rast je postala stabilna in Umar
               napoveduje za letošnje leto celo 3,6 % rast. Predvsem pa je najpomembnejši posredni
               vpliv za prebivalce in državljane povečano zaposlovanje in mnogo večje zaposlitvene
               možnosti, kjer smo pa dosegli res zavidljive rezultate, saj imamo po nekaj letih
               prvič manj kot 100 tisoč nezaposlenih, napovedana pa je tudi 27 % neto rast
               zaposlovanja.</p>
               <p>Se pravi, da gospodarstvo že kaže dobro krvno sliko, kar posredno kaže tudi na to, da
               se vendarle ujetost in krč zaradi nesmiselnih administrativnih predpisov, ki
               gospodarstvu in nasploh podjetniški pobudi jemljejo kisik, da so te administrativne
               ovire že v postopku zmanjševanja. In to seveda lahko po skoraj 30 letih nalaganja
               predpisov in podzakonskih aktov lahko delamo in dela Vlada le postopno. In teh 77
               ukrepov – 7 je ljudsko pravljično število –, če bi s 77 ukrepi dosegli popolno
               uravnoteženje in popolno dosego cilja, da so vsi predpisi smiselni, da se ne
               ponavljajo, potem bi že skoraj živeli v pravljici. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Suzana Lep Šimenko, predlagateljica.</p>
               <p>Izvolite.</p>
            </sp>
            <sp who="SDZ7:LepŠimenkoSuzana">

               <speaker>SUZANA LEP ŠIMENKO (PS SDS):</speaker>

               <p>Najlepša hvala za besedo.</p>
               <p>Jaz bi si želela, da bi včasih res živeli v pravljici, ker potenciale v Sloveniji
               imamo takšne, da bi lahko bila Slovenija res ena zgodba o uspehu, že mogoče res
               skoraj pravljična. Izpostavljen je bil ta, bom rekla, portal oziroma projekt <q>»Stop
               birokraciji!«</q>. Tudi sama sem malo pobrskala po tej strani in moram reči, da je na
               njej tudi precej dobrih pobud državljank in državljanov, konkretni predlogi. Sem pa
               bila nekoliko razočarana, ker ravno portal z nazivom <q>»Stop birokraciji!«</q> bi naj bil
               tisti, ki bi potem bil resnično odziven oziroma na predloge, ki so vam tukaj nekako
               izpostavljeni, bi pričakovala 100 % odzivnost. Ampak tam imate tudi statistiko
               komentarjev in od 15 ministrstev je zgolj pri štirih narisan vesel smeško, kar
               pomeni, da je odgovor bil dan v 15-dnevnem roku. Pri sedmih je bil odgovor sicer dan,
               ampak po preteku 15-dnevnega roka. Kaj to pomeni, ne vem. Pri enem pa recimo sploh ni
               bilo odgovora. Pri posameznih ministrstvih oziroma pristojnih organih ni podatkov,
               ampak vseeno, vsaj tukaj bi morda pričakovali 100 % odzivnost, odgovore na pobude
               naših državljank in državljanov.</p>
               <p>Bi pa želela vseeno se nekoliko bolj konkretno ustaviti pri nekaterih ukrepih oziroma
               pri obrazložitvi Vlade, zakaj ti ukrepi, ki so bili predlagani, niso dobri. Pa grem
               najprej na en ukrep, ki je bil dan s strani državljana, in sicer e-vinjete. Podoben
               sistem ima Madžarska, uvaja ga tudi Avstrija. In tukaj je nanizanih kar kopica
               alinej, zakaj to ne bi bilo dobro oziroma katere vse slabosti to prinaša. Pa bom
               nekatere izmed njih tudi tukaj zdaj izpostavila, in sicer kakršenkoli izpad
               podatkovnih povezav do centralnega sistema onemogoči učinkovit nadzor. To bi bil pač
               eden od sistemov. Mene skrbi, če je to mogoče potem v kateremkoli sistemu, ki se ga
               uporablja v javni upravi. Verjetno imamo nek sistem neprekinjenega poslovanja
               generalno zagotovljen in me skrbi, da recimo se na kaj takšnega sploh pomisli, da bi
               to lahko bil razlog ali pa možnost nepooblaščenega vdora v informacijski sistem. Ne
               vem, potemtakem nič v bistvu v javni upravi ne bi moglo funkcionirati, če se tega
               bojimo. Saj tako kot je varnost zagotovljena drugje, bi bila tudi v tem primeru.
               Potem: <q>»Postavitev in izvajanje mobilnega nadzora ni mogoča brez preusmeritve
               kanaliziranja prometa. Tuje kršitelje je treba ustaviti in sankcionirati, preden
               zapustijo državo.«</q> Pa saj tudi po Madžarskem se verjetno vozijo tuji državljani pa
               očitno se da te stvari na ustrezen način rešiti. Res ne razumem niti tega, te
               slabosti, ki jo navajate. Pa tudi ta: <q>»Carina in policija ne bosta imeli pogojev za
               izvajanje nadzora, zato tega nadzora ne bosta več izvajali.«</q> Oprostite, ampak tega pa
               popolnoma ne razumem. V kakšnem smislu, kaj bi naj to sploh pomenilo? Potem: <q>»Zaradi
               povečanega števila storilcev prekrškov bo del odkritih kršitev nedokončen, vsekakor
               pa bi e-vinjete terjale dodatne cestninske nadzornike na terenu. V obeh primerih
               pomeni to dodatne stroške.«</q> Oprostite, vsak dan se vozim po avtocesti, ogromnokrat
               vidim te kontrole cestnine pa zožitve prometa zato, da se gleda, ali imajo vsi
               vinjete ali ne. Ne vem, če bi imeli elektronske vinjete, v kakšni obliki bi rabili še
               več teh cestninskih nadzornikov na terenu? Ne znam si tega predstavljati. Ravno to je
               namen uvedbe elektronskih vinjet, da jih ne bi bilo. Potem: <q>»Uporabniki bi
               potrebovali določen čas, da bi se na to navadili.«</q> Mislim, razlogi taki, da enostavno
               jih težko razumem. Verjamem, da tudi državljanke in državljani ne.</p>
               <p>Zdaj se bom ustavila še pri dveh predlogih, ki sta bila dana pa s strani občin. In
               sicer, resnično velik problem je sprejemanje občinskih prostorskih načrtov. Redke so
               občine, ki to uspejo izvesti dokaj hitro. Poznamo številne občine, kjer postopki
               trajajo več let, tudi deset let. In ko jih malo povprašaš, kje so razlogi, zakaj
               dejansko potrebujejo toliko časa, je kot ključni razlog izpostavljeno, da ministrstva
               ne spoštujejo 30-dnevnega roka. Tukaj sicer v tem gradivu je posebej izpostavljeno
               Ministrstvo za okolje in prostor, meni osebno je bilo pa s strani več občin kot
               poseben problem izpostavljeno Ministrstvo za kmetijstvo, ki ne da ne odgovarja v
               30-dnevnem roku, za to v povprečju pač potrebuje 6 mesecev – in me zanima s strani
               Ministrstva za kmetijstvo, ali dejansko ta informacija tudi drži – in da je v večini
               primerov to glavni razlog, zakaj postopki pri pripravi občinskih prostorskih načrtov
               potekajo toliko časa.</p>
               <p>Drugo je pa tudi razpršena gradnja na hribovitih območjih. V predlogu, ki je bil
               podan, je zelo lepo napisano, da bi bila pač seveda razpršena gradnja mogoča tam kjer
               gre za hribovita območja, kjer gre za slabo demografsko sliko tistega območja in pa
               seveda tam kjer je dejansko v neposredni bližini že vsa potrebna infrastruktura, kar
               pomeni, da ni nekih ovir za to, da bi gradnja takrat nastala. Sama moram reči, da
               imajo posamezne občine s tem seveda veliko težavo, ker enostavno se razpršena gradnja
               ne omogoča. Vi pa se morate zavedati, da ponekod druga kot razpršena gradnja ni
               mogoča. In območja, ki so že tako ali tako deprivilegirana; številni so se odselili,
               vseeno morda podedujejo kakšen del zemlje, pripravljeni so se nazaj odseliti, župani
               so pripravljeni urediti tisto malenkost, kaj bi bilo še potrebno, ampak enostavno ne
               dobijo dovoljenja, da bi se jim razpršena gradnja tam omogočila. Enostavno težko je
               razumeti, zakaj se nekatere stvari blokirajo, pa bi dejansko veliko pripomogli tudi k
               temu nenazadnje, da bi bila Slovenija bolj enakomerno razvita. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Ljubo Žnidar, pripravi naj se gospoda Ivan Škodnik.</p>
            </sp>
            <sp who="SDZ7:ŽnidarLjubo">

               <speaker>LJUBO ŽNIDAR (PS SDS):</speaker>

               <p>Hvala lepa, spoštovani predsednik. Kolegice in kolegi!</p>
               <p>Če bi vprašali državljane, ki danes poslušajo to sejo oziroma vse tiste, ki živijo v
               Republiki Sloveniji, v čem pa je bistvena razlika med levimi in desnimi vladami v
               Republiki Sloveniji, jaz mislim, da so vsi spregledali in da bi bil odgovor zelo
               jasen in povsem na dlani. Mi v desnih vladah se zavzemamo in gradimo državo na
               realnem sektorju. Realni sektor je pa gospodarstvo ali pa, če širšem rečem, tisti
               sektor, ki ustvarja. Seveda se zavedamo tudi, da je potreben suport tudi javnega
               sektorja, vendar v absolutno manjši meri kot pa ga imamo danes, kajti javni sektor
               mora biti samo servis državljanov, spodbuda državljanom seveda kot vsem tistim, ki
               želijo ustvarjati. To se pravi, tudi gospodarstvu. V levih vladah pa gradite državo
               na javnem sektorju. To je za vas prioriteta. Dajmo ustvariti še kakšen urad, dajmo
               napisati še nekaj novih zakonov, da bomo naredili toliko in toliko več delovnih mest
               in tako naprej. Poslušamo hvale, kako se je zmanjšalo število brezposelnih v
               Republiki Sloveniji. Ja se je, drži, ampak zato ker jih zaposlujete v javnem
               sektorju. In pa seveda tisti mladi, ki pa odidejo ven, pa tudi krepko popravljajo to
               statistiko zmanjševanja brezposelnih. To je pa realnost. In seveda javni sektor. To
               je pa cokla, kajti tu so pa te administrativne ovire in predvsem, kako se ne da
               določenega postopka ali določene stvari speljati, kako se ne da, kako je to ovira,
               skratka, prepoveduje, zapoveduje višje kazni <gap n="…"/> To je birokracija, ki je, bi rekel,
               tista težka krogla z težko verigo – pa ne okoli noge, okrog vratu. V Sloveniji bi
               ljudje zelo radi delali. Želijo si dela. Ampak najprej mu damo okoli vratu
               birokratsko coklo, da ne more začeti z neko poslovno dejavnostjo, da bi lahko sam
               sebe preživel. Pa vsi ti bi radi plačali davek. Vsi bi plačali davek in pošteno
               delali, ampak ovir pri nas je toliko, da seveda že na tej začetni poti veliko, veliko
               teh predvsem obupa.</p>
               <p>Če kar navržem par dejavnikov od raznih davčnih blagajn. Ne znamo pogledati preko
               meje v Avstriji, kjer imajo pavšalne obdavčitve. Če vzamemo enega samozaposlenega
               vodovodnega inštalaterja, on ne more narediti na mesec 500 ur ali pa tisoč ur. V
               letnem povprečju jih lahko naredi 176 do 185. Ali je takšnega samozaposlenega težko
               pavšalno obdavčiti? Ne, ni ga. Zelo lep primer in vzorec v Avstriji. Ne pa z ogromno
               birokracije, z ogromnimi dokumenti obračunov in tako naprej. Ravno tako je z
               obračunom pri dopolnilnih dejavnostih pri malih kmetih. V osmih dneh mora vsak račun
               še potrditi na Dursu. Do 30. 6. še dodaten, do 30. 3. dati tako obračun za preteklo
               leto, do 30. 6. še na upravno enoto, kot da tam ni žice med Dursom in med upravno
               enoto. Vsem je treba posebej dati, vsak zavezanec za dopolnilno dejavnost. To pa ni
               birokratska ovira za vas, ker o vsakem malem kmetu – podatki so v GERK-ih – točno se
               da vsako leto izračunati, kaj in koliko in za kakšno vrednost je predelal. Zelo
               enostavno ga je obdavčiti, zelo enostavno, ampak ne. Mi moramo ustvariti toliko in
               toliko birokratskih delovnih mest. Ampak to, bi rekel, stane in spravlja državo v
               vsakoletno zadolževanje, namesto da bi javne finance uravnotežili. Tega se pa
               izogibamo, tega se pa izogibamo. Fiskalno pravilo daje tudi določene zaveze, ampak
               tega pa ne bomo spoštovali, ne. Zapravimo trikrat več, bi rekel, kot pa dejansko
               pridelamo, in to stane. In države, še enkrat, države se ne da graditi na javnem
               birokratskem sektorju. Ne da, s tem se ne preživi.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Ivan Škodnik.</p>
               <p>Pripravita naj se gospod Zvonko Lah in dr. Vinko Gorenak.</p>
            </sp>
            <sp who="SDZ7:ŠkodnikIvan">

               <speaker>IVAN ŠKODNIK (PS SMC):</speaker>

               <p>Hvala za besedo, gospod predsednik. Spoštovani predstavniki Vlade, kolegice in kolegi
               poslanci!</p>
               <p>Danes poslušamo cel popoldan okrog teh administrativnih bremen državljanov, predvsem
               tistih malih kmetov, podjetnikov. Seveda je marsikaj tudi izrečeno pravilno, nekatere
               stvari pa so mogoče prezrte. Jaz bi mogoče za začetek povedal stvari, ki sem jih
               doživel, ko sem šel pravzaprav na volitve in kasneje seveda smo prišli v Vlado, pa
               tudi verjetno v moji stranki, Stranki modernega centra, je verjetno še več takih
               bilo. Zakaj? Zato ker smo bili pač razočarani nad stvarmi, ki so se dogajale v
               zadnjem desetletju ali še celo več. Delal sem pač na določenem področju in sem
               spremljal stvari in sem se nekako zavedal, da stvari grejo pač, da jih bo treba
               zaustaviti. Mislil sem na otroke, na vnuke. In takrat, ko je moj kolega zvedel, da
               sem se nekako javil, včlanil v to stranko in da bom šel na volitve, mi je rekel, bil
               je v vladi oziroma v politiki več kot 20 let: <q>»Kaj pa greš zdaj noter, kam pa greš,
               saj je vse zafurano, saj ne boš nič mogel narediti, vse je zafurano.«</q> Jaz sem mu samo
               rekel: <q>Saj ravno zato grem, mogoče pa se še da kaj narediti, ker vedno je kaka
               rešitev, nikoli ni prepozno. Saj država kot taka Slovenija je lepa. Stvari verjetno
               niso šle v pravo smer v preteklosti, bo pa mogoče …«</q> Jaz sem seveda to tudi videl v
               predsedniku Vlade, kasneje seveda, dr. Miru Cerarju in še vedno mu zelo zaupam.
               Stvari se pa ne dajo narediti čez noč. To pa, kolegi na levi strani, morate razumeti,
               da stvari se ne dajo in da marsikaj, marsikatera zakonodaja je bila sprejeta,
               marsikaj se je v Državnem zboru naredilo v teh dveh, treh letih, veliko stvari se pa
               žal ni dalo. In tisto, ko zdaj govorite o javnem sektorju, kako se je širil <gap n="…"/> Ne bom
               rekel, da ste ga vi širili v vaši vladi, ampak poznam pa, da se je veliko takrat
               širilo v vladi dr. Janeza Drnovška. Veliko se je takrat širilo, veliko služb je, ne
               bom jih zdaj našteval; konkretno vem, katere stvari. In seveda potem stvari zmanjšati
               se pa ne dajo kar tako čez noč, zakonodaja je pa komplicirana. In jaz sem bil v
               šolstvu dolgo in vem, da sem imel štiri Antuse v mapah in če sem tiste gledal in če
               se bi po tistem držal in po tem kaznoval otroke ali pa učitelje ali pa potem na
               zagovor poklical tudi starše, bi verjetno prišlo vse na sodišče. Skratka, jaz sem se
               vedno pogovarjal tako z enimi in drugimi in vedno sem stvari reševal.</p>
               <p>Do zakonodaje imam neke svoje pomisleke in se strinjam delno tudi s tistimi, da je še
               treba dodelati, marsikaj se je spremenilo, je še treba poenostaviti. Bom povedal en
               praktični primer teh projektov, ko so se pač mladi podjetniki ali pa tudi kmetje
               hoteli prijaviti na evropski projekt. Jaz sem sam pomagal bratu pri enem projektu za
               obnovo enega kozolca. Saj on pravzaprav sploh o tem dosti kaj ni vedel, kako bi se
               znašel, kako bi prišel do tega. Ampak ko sem jaz pravzaprav ta projekt dobil v roke,
               sem ga tri četrt približno rešil z neko muko, dolgo sem se trudil, eno petino mi je
               potem v enem centru ena kolegica pomagala, ki se je s temi projekti skozi pravzaprav
               srečevala in jih reševala, tri stvari pa mi tudi ona ni znala odgovoriti. Potem sem
               šel pa k enemu kolegu, ki je pa delal na regionalni agenciji prav s tem, in on mi je
               pravzaprav enega odgovoril, za dva je pa rekel: <q>Tega bova pa približno napisala, bo
               tako prišlo nazaj bo pa popravek treba napisati.«</q> Ampak zadeva je uspela. Kaj sem
               hotel povedati? Te stvari so res zelo komplicirane, ampak v teh projektih, ko se zdaj
               prijavljajo na te evropske projekte za ta denar, so se stvari bistveno spremenile. So
               se. Verjamem pa, da še premalo, še bolj jih bo treba. Ampak jaz se bojim, da jih bomo
               prepozno spremenili, takrat ko mogoče tega evropskega denarja tudi že ne bo več. Jaz
               verjamem, da se še tukaj marsikaj da spremeniti in tukaj sem zagovornik, jaz sem
               pravzaprav tisti, ki nekako to administracija mu ne leži in se proti temu <gap n="…"/> in prav
               tistim malim podjetnikom bo treba še prisluhniti in tudi, če je možno, kje s kakšnimi
               pavšali kaj reševati.</p>
               <p>Sem pa proti temu, ko nekateri govorijo, kako je v Avstriji vse rešeno. Veste, v
               Avstriji ni več tako, kot je bilo, in tudi tisti, ki so bili tako navdušeni pa so gor
               gradili, se nekateri že vračajo nazaj. Imam podatke, imam tudi svoje sorodnike v
               Avstriji, sem gledal plačilne liste in ko sem potem malo pogledal te davke, jaz sem
               ves čas mislil, nisem nikoli tako šel v detajle ali pa se poglobil, da so ti davki
               pri nas tako veliki, med bruto in neto plačo, je pa tudi v Avstriji tako, da ne boste
               mislili. In če bi zdajle pogledal podatke po OECD, je Slovenija izmed 36 držav na
               desetem mestu. Pred nami po višjih davkih, Slovenija v tem davčnem primežu je s
               procenti na 42,7 %, je Nemčija – ima 49,4 % davek, Madžarska 48,2 %, Italija 47,8 %,
               Avstrija 47,1 %, Finska 43,8 %, Češka 43, Švedska 42,8 %, no Slovenija pa sem rekel,
               42,7 %. Tako da je treba vse te stvari včasih podrobno pogledati in videti, kje smo.
               Mi nismo tako na slabem še, da bi vse pravzaprav država pobrala z davki.</p>
               <p>Se pa strinjam tudi s kolegi, ko je bilo danes rečeno, da je treba najprej ustvariti
               pogačo, hleb kruha, potem pa ga deliti. In s tistimi na drugi strani velikokrat ne
               pridemo skupaj, ki bi samo delili denar. Denar je seveda zelo enostavno deliti,
               moramo ga pa prvo ustvariti. Tega pa se moramo zavedati. Zato smo tudi sprejeli to
               fiskalno pravilo, da imamo neke stvari, koliko lahko porabimo. Ker včasih je bilo pa
               tako, še v bivši Jugoslaviji, ko je zmanjkalo denarja, je pač predsednik države
               Jugoslavije šel v tujino pa se zadolžil in je dobil denar pa smo naprej živeli. Ampak
               tega smo se hoteli mi v Sloveniji, ko smo se odcepili, rešiti. Nekatere stvari smo
               odpravili, ampak nekatere stvari pa so še vedno iz preteklih vlad, pa ne mislim zdaj
               na vlado gospoda Janeza Janše, ampak na tiste pretekle, kot sem jih tudi prej
               imenoval , ki so preveč širile ta državni aparat. Zelo so ga širili in te stvari se
               čez noč seveda ne dajo narediti.</p>
               <p>Bilo je veliko povedanega o tem, kje se pravzaprav spreminjajo stvari, recimo na
               področju turizma. Na področju turizma so zelo dobri rezultati in ti rezultati so iz
               leta v leto boljši. Jaz mislim, da smo tukaj na tako dobri poti, da se lahko tudi
               pohvalimo. Zelo zanimiva zadeva je recimo tudi vajeništvo, ki bo zdaj prineslo kar
               nekaj zaposlitev. Zakon o vajeništvu se bo dotaknil tistih stvari, ker nekateri
               poklici so majhni oziroma jih ni, bodo že izumrli, pa jih nekatera podjetja vendarle
               še rabijo in skozi vajeništvo bodo lahko nekateri prišli do tega poklica in potem
               tudi hitro ali pa hitreje našli svojo zaposlitev. Tukaj ne mislim samo za mlade,
               tiste, ki bodo prišli iz osnovne šole, ampak imajo možnost tudi tisti, ki so končali
               mogoče fakulteto, pa nikakor po dolgem obdobju ne najdejo službe in so se verjetno
               tudi pripravljeni še izobraževati. Če bodo našli službo, bo tudi to dobro. In ta
               Zakon o vajeništvu prav gotovo pomaga in je pomembna stvar, ki smo jo dosegli. Seveda
               je pa to na dolgi rok, ne bomo se hvalili v tej vladi, ampak verjetno bo potrebno še
               kakšno desetletje. Dobro veste, da so vajeništvo v Nemčiji gradili 50 let in več, in
               se seveda lahko zdaj pohvalijo. To prav gotovo dobro vpliva na njihovo
               gospodarstvo.</p>
               <p>Prej je bilo našteto, kaj vse se pravzaprav že v letošnjem letu dela, kje so nova
               delovna mesta. Jaz tu ne bom sedaj ponavljal. Tudi v Leku Novartisu na Prevaljah
               gredo pravzaprav v novo investicijo. To bom dodal, ker prej ni bilo rečeno. O Magni
               ne bom govoril. Potem o tem japonskem podjetju, ki vlaga v proizvodnjo robotov v
               Kočevju. Veliko je teh stvari, ki se spreminjajo, pa se velikokrat o tem tudi ne
               govori. Nova delovna mesta se ustvarjajo in jaz mislim, da bo v naslednjem letu tega
               še več. Ne morete reči, da se v tem obdobju nič ni zgodilo. Sem pa vesel, da nekako
               nisem slišal nekih takih velikih pripomb tudi z vaše strani, od tistih, ki ste
               predlagali to razpravo danes, da je pa kriva ta vlada. Ker dejansko se ve, da za vse
               to, kar sedaj rešujemo, so bile vzrok in bile krive prejšnje vlade. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Zvonko Lah, pripravita naj se dr. Vinko Gorenak in gospod Simon
               Zajc.</p>
            </sp>
            <sp who="SDZ7:LahZvonko">

               <speaker>ZVONKO LAH (PS NSi):</speaker>

               <p>Hvala lepa, predsednik, za besedo.</p>
               <p>Jaz se v večini strinjam s predlagatelji, s temi priporočili. Tudi v Poslanski
               skupini Nove Slovenije imamo kar nekaj predlogov, tudi rešitev. Strinjam se s
               tistimi, ki pravijo, da nam vladajo birokrati, da imamo ugrabljeno državo in posiljen
               javni interes. En dokaz je TEŠ, ki ga nima ta vlada na duši, drugi bo pa drugi tir,
               ki pa bo na vaši duši.</p>
               <p>Jaz se bom dotaknil, ker tu pravite, da je bilo narejenega, veliko je treba še
               narediti. Jaz menim, da ni veliko narejenega v tej vladi, da ste se nečesa lotili,
               nekaj bi se morali. Če omenim samo Strategijo razvoja lokalne samouprave, ste se je
               lotili napačno. Sprejela jo je vlada v neskladju z ustavo in Evropsko listino o
               lokalni samoupravi. Želeli ste nadgraditi bivši sistem z upravnimi okraji – zgrešeno.
               Upravnih enot nimajo nikjer, samo pri nas. Vi ste jih hoteli samo še ojačati. To je
               zgrešeno.</p>
               <p>Druga zadeva, ker nimam veliko časa, je pa prostorska zakonodaja, ki ste se je želeli
               lotiti, ste se je lotili pa nič naredili. In dvomim, da boste do konca mandata kaj
               naredili. Je pa nujno zaradi davka na nepremičnine, ker nimamo evidenc, ker imamo
               ogromno objektov, zgrajenih v neskladju s predpisi in za njih ne obstajajo evidence
               in bo zopet Ustavno sodišče razveljavilo davek, ki naj bi sicer bil leta 2019 ali 20
               uveljavljen, ampak ne bo šlo. Vse bivše jugoslovanske republike so se lotile
               legalizacije objektov, samo Slovenija ne. Nekatere so že veliko postorile na tem
               področju. Nujno bi se bilo treba tega lotiti. Vem, nimate ljudi, ni na ministrstvu
               pravih ljudi. Tako kot so se pa tega lotili, je pa zgrešeno. V tej zakonodaji ni
               vključena legalizacija objektov. In če ni legalizacije objektov, nismo naredili nič
               in škoda je prostorskih aktov, vsega denarja za prostorske akte, če je vse narejeno
               na polovico ali na četrt.</p>
               <p>Tukaj berem, ker je bilo že omenjeno, da Ministrstvo za kmetijstvo ne da pravočasno
               svojih mnenj, soglasij, ste napisali, da ste na ministrstvu v 2017 sprejeli načrt
               aktivnosti z uvedbo obveznih terenskih ogledov. To je pa odprava administrativnega
               ukrepa. Za vsako spremembo namembnosti terenski ogled iz Ljubljane. To je rešitev v
               pravo smer. Na žalost, gospodje, to ni nič.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Vinko Gorenak, pripravita naj se gospoda Simon Zajc in Tomaž Lisec.
            </p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Ko poslušam to razpravo, se mi zdi, da, ne vem, koliko je ura. Ali niste prebrali
               nekateri ali pa ne ločite slame od jajc? Recimo, mi govorimo o odpravljanju
               administrativnih ovir. O tem govorimo. In ne govorimo o tem, kaj je Vlada naredila in
               kje je koga zaposlila. Ampak mene so pred 40 leti učili tako imenovanega nazornega
               učenja. Učenja nazorno. Zato bom jaz zdaj tudi nazoren. Poglejte, jaz imam pred seboj
               eno odločbo, ki jo je izdalo Ministrstvo za okolje in prostor – mislim da so
               predstavniki tu ali ne, ne vem, ker jih niti ne poznam –, in sicer Direkcija za vode.
               Poglejte, kaj pravijo v tej odločbi. Saj to je administrativna ne ovira, ampak
               administrativna neumnost, zaradi katere bi moral minister ali ministrica človeka, ki
               je to podpisal, poklicati pa mu reči: <q>»Najdi si službo«</q>. Ja. Kaj tu piše? Tu piše
               takole, da ima možakar štiri elektrarne: 1, 2, 3 in 4 in je za vse to dolžan
               plačevati vodarino, pač nek davek, ker koristi vodo, državi. Naračunali so mu, da
               mora za prvo elektrarno plačati 306 evrov, za drugo 4,96 evrov, za tretjo 106 evrov
               in nekaj in za četrto 172. Skupaj je mož dolžan 590 evrov, 590,96 evra. Zdaj pa
               poglejte. Potem pa ugotavljajo, da je mož že plačal v dvanajstih obrokih 590,92 evra.
               Torej je državi dolžan 0,04 evra. 4 cente je dolžan. In zdaj mu tu zagrozijo, da mora
               4 cente plačati v 60 dneh. Druga grožnja, če tega ne bo plačal v 60 dneh, mora
               plačati zamudne obresti. Gremo naprej. Naprej pa mu pojasnjujejo, ker so zelo
               vljudni, da se lahko pritoži. In poglejte, pravijo pa takole: Pritožite se lahko na
               Ministrstvu za okolje in prostor, Dunajska 48 v Ljubljani, pisno ali ustno na
               zapisnik, vendar morate plačati 18,10 evra takse. Podpis: Brigita Rogelj,
               podsekretarka, in Tomaž Prohinar, direktor. <stage type="interruption">/ oglašanje iz dvorane/</stage> Ali ju boste
               poklicali pa jima rekli, da naj si službo najdeta? <stage type="interruption">/ oglašanje iz dvorane/</stage> Ali ne
               boste tega naredili? Jaz sem to znal narediti kot minister. Pa bom povedal moj
               primer. Leta 2012 je takratni gospodarski minister Žerjav izdal neko garantno pismo
               nekomu iz Južne Afrike, poslovnežem. Trije možakarji so bili. To pismo je govorilo o
               tem, da bodo vložili v slovensko gospodarstvo približno 3 ali 5 milijonov, ne vem, se
               ne spomnim točno. Skratka, če rečemo v prenesenem pomenu besede, v kufru so imeli 5
               milijonov, v prenesenem pomenu besede govorimo. Vložili bi ga v slovensko
               gospodarstvo, nekam v Slovenske Konjice. In seveda so rekli, ja, viza. Zdaj pa, kako
               viza? Ja, tam v Kairo in tam boste dobili vizo v treh ali štirih delovnih dneh. Ja,
               krasno, ali ne. In potem so oni prosili, če lahko priletijo direktno na Brnik in da
               jim slovenska policija vizo pač podeli tukaj v Ljubljani, na Brniku. In seveda mi
               pride generalni direktor razložit, da to ni mogoče. Potem sem pa rekel, sedaj mi
               prinesi predpis, po katerem to ni mogoče, člen zakona, podzakonskega akta ali
               evropskega predpisa, karkoli. <q>»Ne, veš, to pa ni, ampak je taka praksa, ker moramo
               ljudi navaditi, da se vize delijo na veleposlaništvih in ne na Brniku.«</q> No in potem
               me pride še prepričevati ena močnejša gospa, ki sem jo pred nekaj dnevi videl tudi
               tukaj v parlamentu, kako je to nemogoče. No, in sem rekel: <q>»Povejte mi, kaj pa
               kršimo, če vi date ta vizum?«</q> Je rekla: <q>»Ja, nič ne kršimo, ampak poglejte, mi vsa
               leta delamo tako, da vsi iz Afrike hodijo v Kairo.«</q> No, sem rekel, gospa, dne tega in
               tega ob tej uri na Brnik, rdeč tepih, ga položite pred avion, pričakajte gospoda in
               mu dajte vizo. Če pa tega niste pripravljeni narediti, si pa službo najdite. Ne
               moremo tako delati, ne moremo tako delati. In mi govorimo o odpravljanju
               administrativnih ovir, o tem govorimo in ne o vseh ostalih zgodbah, o katerih je
               govoril tudi gospod Breznik, moj predgovornik. Danes učbeniki pišejo o tem, kaj smo v
               vladi, naši prvi vladi počeli leta 2006. Dr. Dujić to uči na fakulteti. Bo kaj učil o
               vas? Če vas pa jaz ne poznam, kako naj vas potem on? <stage type="interruption">/ oglašanje iz dvorane/</stage> Hvala
               lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Tišina v dvorani!</p>
               <p>Besedo ima gospod Simon Zajc. Pripravita naj se gospoda Tomaž Lisec in mag. Marko
               Pogačnik.</p>
            </sp>
            <sp who="SDZ7:ZajcSimon">

               <speaker>SIMON ZAJC (PS SMC):</speaker>

               <p>Hvala, gospod predsednik!</p>
               <p>Kar se mene tiče, jaz razumem to današnjo sejo, ta današnja priporočila izključno kot
               piar potezo stranke SDS v smislu prejšnjih potez, ki so jih že počeli. Skratka, saj
               je zelo transparentno, kaj se počne. Izberete si neko temo, ki jo lahko nekdo dojema
               za problematično, če je ne, mu vi pomagate, da jo tako dojema. Izberete neko nujno
               zlo kot so recimo, ne vem, davki ali kaj podobnega in potem hočete ta problem
               navezati na to vlado, da je Vlada kriva za to, sebe pa prikazujete kot nekega
               velikega rešitelja teh težav. Tako ste recimo zadnjič počeli z azilnim sistemom, ko
               ste hoteli tej vladi naprtiti oziroma jo okriviti za to, da nas azilni sistem stane,
               medtem ko se bili sami dvakrat na Vladi pa tega azilnega sistema niste ukinili, ker
               se ga seveda ne da. Gre za nič drugega kot za vašo piar potezo in za to, da ljudi
               probate narediti čim bolj jezne, čim bolj nezadovoljne, prestrašene in tako
               naprej.</p>
               <p>Danes pa ste si izbrali birokracijo. Seveda, še ena taka tema, za katero se lahko vsi
               strinjamo, da je je preveč in da je noben ne mara. Mislim, kdo od nas pa rad
               izpolnjuje kakršenkoli obrazec, kdo od nas karkoli, kar se tiče birokracije, rad
               počne? Seveda nihče, ker od nikogar ni osnovna dejavnost to, da izpolnjuješ neke
               zahteve na obrazcih, da nekam pošiljaš in tako naprej. Od tega mi ne dobivamo
               denarja, to ni naša osnovna dejavnost in nam gre seveda na živce. Je pa birokracija
               in pravila in zakoni so pač nujno zlo, ker si moramo priznati, da smo ljudje takšni,
               da če se da, probamo državo okrog prinesti, probamo davkov ne plačati, probamo druge
               ljudi okrog prinesti in tako naprej. Če bi bili mi vsi v redu, tega vsega ne bi bilo,
               ampak ker smo takšni kot smo – ne samo v Sloveniji, povsod po svetu –, pač imamo tudi
               birokracijo. Lahko se strinjam, da je je na določenih mestih ali pa na velikih mestih
               preveč, da je je bilo preveč, zdaj je je že malo manj, da je kdaj tudi neživljenjska.
               In se strinjam s prejšnjim govornikom, da je treba takšne neživljenjske prakse
               ukiniti, ampak je pa nujno zlo.</p>
               <p>Velikokrat so bili danes omenjeni kmetje in kmetijstvo; kako se pritožujejo, to sam
               dobro vem. Je pa tukaj treba povedati, da veliko birokracije v kmetijstvu izhaja iz
               tega, da ti dobiš potem v zameno subvencijo, denar; nekdo ti plača za to, da si ti
               izpolnil tiste vloge. Za to, da potem vodiš neko evidenco, si plačan, ker je pač
               treba nadzirati evropski denar, da se je res porabil za to, za kar se ga je dalo. Še
               vedno se omenjajo z vaše strani prevoznice, ki jih ni več. Vi pravite, da smo samo
               zamenjali s to neko knjigovodsko listino, ampak glejte, knjigovodske listine so že
               prej obstajale. Tu gre recimo za neko dobavnico in če jaz kot nekdo, ki prideluje
               solato, moram imeti dobavnico s sabo, ko solato peljem v en zdravstveni zavod, zdaj
               pač tisti, ki daje les na trg Evropske unije, tudi mora imeti neko sledljivost. Samo
               za to gre, ampak to je bilo že zdaj potrebno. Skratka, prevoznic pa ni več, tako da
               je mogoče čas, da nehate s tem strašiti. Poleg tega smo v sodelovanju Ministrstva za
               finance in kmetijstvo in Kmetijske zbornice za tiste, ki prodajajo zelenjavo, uredili
               to, da ni treba več izdajati računov. Se pravi, eno breme manj. Ni obveznega
               knjigovodstva za tiste, ki pridejo čez določen prag, kot je to bilo nekoč.</p>
               <p>Potem če se drugam premaknemo. Zmanjšujejo se sodni zaostanki. Potem baze
               računalniške na Ministrstvu za javno upravo se povezujejo in se zaradi tega hitreje
               stvari odvijajo, skupna naročila se izvajajo.</p>
               <p>Je pa seveda, se lahko strinjam, je pa še veliko dela za postoriti in na tem se dela.
               Je pa res, da vi ste bili dlje časa v vladi kot je ta vlada, pa nam zdaj očitate
               stvari, ki jih tudi vi niste popravili, ko govorimo o pavšalizmu in tako naprej. To
               pa zaradi tega, ker določene stvari res vzamejo več časa kot bi jih vsi tukaj notri
               pa želeli in si predstavljali, ampak tako je. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Dušan Verbič. Pripravi naj se še dr. Simona Kustec Lipicer in potem
               prehajamo v sklepni del splošne razprave.</p>
            </sp>
            <sp who="SDZ7:VerbičDušan">

               <speaker>MAG. DUŠAN VERBIČ (PS SMC):</speaker>

               <p>Hvala lepa za besedo, predsednik. Prav lep pozdrav v teh večernih urah!</p>
               <p>Moram priznati, ko sem celo popoldne poslušal to razpravo, se pridružujem ne glede
               levi ali desni, predvsem dam kritiko, da glede na točko dnevnega reda je bilo vsaj s
               strani mojih kolegov zelo malo po tej vsebini. Rad bi se dotaknil predvsem teh besed
               uvodničarja, ki je predstavil in je takoj navedel številko 20 tisoč normativnih
               aktov. Sigurno je to zastrašujoča številka, vendar me zanima, koliko od teh 20 tisoč
               je uporabnih. Kajti to je statistika in kot je bilo v razpravi tudi povedano, eno je
               statistika, eno je pa uporabnost. In od tega je tudi ključno, koliko je materialnih
               predpisov in koliko procesnih, kajti menim, da v uporabi je bistveno manjše število.
               Poplava normativnih aktov je prav gotovo posledica priključitve Evropski uniji in
               praktično prenos evropske zakonodaje v slovenski pravni red. Mislim, da je v tem delu
               bilo zelo malo povedano.</p>
               <p>Tisto kar je prav in česar se nihče ni dotaknil je, da so v letu 2008 s strani
               predlagatelja bile potrjene tako imenovane Nomotehnične smernice. Ker je bilo s
               strani razpravljavcev govorjeno o slabih aktih, ki jih imamo, se sprašujem – glede na
               to, da je sedaj vsaj danes bilo veliko razprave o tem, da sedanja vlada absolutno ne
               prisluhne tovrstnim pobudam in predlogom za odpravo administrativnih ovir –, kje so
               vsi tisti visoki uradniki, ki preprosto niso očitno teh Nomotehničnih smernic
               upoštevali? Kajti ne bom se pogovarjal, kaj to vsebuje, dejstvo je, da je to na
               dobrih 195 straneh.</p>
               <p>Moram še eno zadevo povedati, kajti čas mi ne dopušča, da bi tudi vsebinsko šel v
               same administrativne tako imenovane odpravke in podobno. Ampak ključno pri tej zadevi
               pa je in pogrešam predvsem s strani predlagatelja glede na to, da je tako številčno
               podal predloge za spremembo tako zakonskih, podzakonskih aktov in, kot rečeno,
               odpravo administrativnih bremen <gap n="..."/> Dejstvo je, da tudi prejšnji teden v petek na
               matičnem Odboru za gospodarstvo kot tudi v tem gradivu, ki ga imamo pred seboj
               poslanci in tudi danes v razpravi ni noben s strani predlagatelja omenil – razen
               kritike, kako je vse slabo in z lahkoto navajal posamezne primere –, da če bi imeli
               predlagatelji resen namen, da se bistveno ali korenito poseže v področje odprave
               administrativnih ovir, potem sem pričakoval, da se tudi zelo jasno izrazi z besedo
               reorganizacija, še bolj pravilno pa strukturna reforma vsaj ožje državne uprave.
               Kajti beseda birokracija je bila danes zelo velikokrat uporabljena in dejstvo je, da
               birokracija, kakorkoli obračamo, to predstavljajo ljudje in v našem sistemu praktično
               javni uslužbenci, vendar ta del birokracije brez normativnega dela, se pravi pravil
               in zakonov preprosto ne more biti samemu sebi namen. Ampak ravno oboje skupaj daje
               tisto, kar želimo ali moramo doseči, da je bistveno boljši napredek na področju tako
               imenovanih dobrih predpisov ali predpisov ki so prijazni upravi, uporabniku.</p>
               <p>Moram priznati, da sem z zanimanjem poslušal predvsem s strani poslancev
               predlagateljev, ko je bilo govora o okoljski zakonodaji. Moje ključno vprašanje je,
               kje ste predlagatelji in vse vlade bili, ko ste spreminjali okoljsko zakonodajo;
               posledice katerihkoli sprememb do leta 2015 prav gotovo so bile samo še <gap n="…"/> <stage type="inaudible">/ izklop
               mikrofona/</stage></p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sedaj pa smo izčrpali to listo in prehajamo v sklepni del splošne razprave, v katerem
               dobi besedo še predstavnik predlagatelja.</p>
               <p>Zdaj pa <gap n="…"/> Ne bo. Potem pa, besedo ima gospod Janez Janša.</p>
            </sp>
            <sp who="SDZ7:JanšaJanez">

               <speaker>JANEZ (IVAN) JANŠA (PS SDS):</speaker>

               <p>No, mi smo imeli kot predlagatelji eno takšno pobožno upanje, da se bo možno v tej
               razpravi nekako vsaj strinjati o smeri, da kar se tiče teh ovir in predpisov in tako
               naprej, ne gremo preko teh magičnih, ampak strašljivih števil. Ni problem samo 20
               tisoč vladnih predpisov in zakonov, problem je tudi, da imamo na en zakon več kot 20
               podzakonskih aktov, kar seveda pomeni, da imamo zakone, kjer pri številnih členih
               piše, da se zadeva podrobneje uredi z uredbo ali s pravilnikom, in potem z nekim
               pravilnikom, ki je samo teoretično v neki javni razpravi, zadeva velikokrat dobi še
               dodatne ovire mimo tega, kar je zakonodajalec tukaj določil. Tako da tukaj je nujna
               neka omejitev. in zdaj če smo pri številkah; če smo imeli konec leta 1994, ko je
               Slovenija imela že vse svoje institucije in je funkcionirala kot samostojna država,
               manj kot 500 zakonov in manj kot 3 tisoč podzakonskih aktov, potem bi se morali vsaj
               dogovoriti nekje, da v naslednjih letih – čez noč se to ne da – gremo počasi nazaj
               proti tem racionalnim številkam, ne pa naprej proti 30 tisoč. In tukaj je treba
               predvsem spremeniti miselnost. Ne državljanov tretirati kot da so prekrškarji, kot da
               je treba vse predpisati, kot da je treba vse nadzorovati, kot da je treba krepiti
               inšpekcijo in tako naprej; treba jih je jemati kot zrele državljane. Se spomnim
               razprav, ko smo protitobačni zakon sprejemali, ko se je prepovedalo kajenje v zaprtih
               javnih prostorih, kakšni pomisleki so bili, češ da to ne bo šlo pri nas, saj ljudje
               niso zreli za to. Ali je kakšen problem v zvezi s tem? Slovenci so zreli za nek višji
               nivo, kot pa se zdaj diktira s to diktaturo birokracije. Skratka, morali bi se
               poenotiti vsaj okrog tega, da skreiramo neko okolje, kjer ne boste rabili posebnega
               zakona za lakirnico Magne, ker ste sami zapisali v uvodu, da je ta zakon potreben
               zato, ker po rednem postopku do tega projekta ni možno priti in je to v nasprotju z
               vsem tem, kar smo prej tukaj poslušali.</p>
               <p>In upamo, da bo današnja razprava mogoče vseeno malo streznila ne samo predstavnike
               Vlade ampak tudi posameznike iz poslanskih skupin vladnih strank tudi v tem mandatu,
               če že govorimo o teh treh letih, da ne bodo predlagali vseh živih norosti, da ljudje
               zdaj iščejo, ne vem, priče za to da bodo lahko registrirali mopede 40 let stare, pa
               mandat se je začel z nekimi predlogi, da se popiše kajake in športna padala in ne vem
               kaj smo še imeli. Tako da upajmo, da bomo šli od tega in upamo tudi, da bo kakšen naš
               predlog sprejet takšen, kot je. Ta predlog – razprava o tem se zdaj zaključuje – ni
               bil mišljen kot napad na Vlado, ampak tukaj je predvsem SMC to vzela kot napad in
               poslušali smo bralne referate, kjer ste branili nekaj, kar vam ni treba braniti.
               Niste tukaj 25 let vladna stranka, ne obstajate toliko časa, ni treba vsega braniti.
               Da se okrog nekaterih stvari tudi dogovoriti. Upajmo, da bo po tej današnji razpravi
               nekaj več treznosti v teh pristopih, končni rezultat pa manj predpisov in manj
               birokratskih ovir.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati. Pred prijavo vas želim opozoriti, da
               se lahko k razpravi prijavite s pritiskom tipke za vklop mikrofona. Če želi
               razpravljati tudi eden od predstavnikov predlagatelja predloga priporočila ter
               predstavnik oziroma predstavnica Vlade, prosim, da se prav tako prijavita s pritiskom
               tipke za vklop mikrofona. V tem primeru dobita besedo kot zadnja in sicer najprej
               predstavnik ali predstavnica Vlade, nato predstavnik predlagatelja. Prosim za
               prijavo. Vsak razpravljavec ima na voljo 1 minuto in 11 sekund. Minuto in 11
               sekund.</p>
               <p>Besedo ima gospod Ivan Prelog.</p>
            </sp>
            <sp who="SDZ7:PrelogIvan">

               <speaker>IVAN PRELOG (PS SMC):</speaker>

               <p>Hvala lepa.</p>
               <p>Jaz mislim, da bo današnja razprava vseeno rodila en rezultat, ki nam bo vsem skupaj
               pomagal k boljši bodočnosti. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Marko Ferluga.</p>
            </sp>
            <sp who="SDZ7:FerlugaMarko">

               <speaker>MARKO FERLUGA (PS SMC):</speaker>

               <p>Hvala.</p>
               <p>Danes smo poslušali raznorazne zadeve in strinjam se z gospodom Janšo, da naj bi bil
               to mogoče tudi eden od razmislekov, kako spremeniti ne samo naše obnašanje tukaj v
               parlamentu, ampak tudi verjetno odnos Vlade do svojih podrejenih in vseh teh ostalih
               podsistemov, ki so, da se te obremenitve, kakorkoli so že, ki omejujejo življenje in
               delo vseh državljanov in državljank v Sloveniji, nekako usmerijo v to, da so
               učinkovite, operativne in dejansko tudi življenjske. Kako to narediti? Če v 25 letih
               ni bilo mogoče vse to optimizirati in racionalizirati, bo verjetno tudi v tem času
               težko, ampak mislim, da se gre v neko pravo smer, v neko realnost. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Franc Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Ja, hvala za besedo, gospod predsednik.</p>
               <p>Prej sem zahteval postopkovno, pa ste me preslišali. Se zgodi. Zakaj? Eden od
               poslancev SMC je rekel, citiram: <q>»Zakoni so nujno zlo in ljudje smo takšni, da
               ogoljufamo državo.«</q> Poglejte, večina državljank in državljanov Slovenije, 3. člen
               Ustave, nas ni takšnih. Hotel sem zahtevati, da se nam opraviči.</p>
               <p>Ker imam pa še nekaj časa, bom povedal to, kar je malo po ovinkih tudi danes bilo
               povedano. Številne države, s katerimi nas hoče predlagatelj primerjati, imajo višje
               davčne stopnje kot mi, pa iz njih, po domače povedano, biznis ne beži. Ob višini
               davčne stopnje je seveda zelo pomembna zrelost politike, tukaj je pa v bistvu
               Slovenija v četrt stoletja dokaj pogorela. In to je naloga, ki je pred nami. Hvala za
               besedo.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Anže Logar.</p>
            </sp>
            <sp who="SDZ7:LogarAnže">

               <speaker>DR. ANŽE LOGAR (PS SDS):</speaker>

               <p>Hvala, predsedujoči.</p>
               <p>To, da je vladajoča koalicija pritisnila na gumb za to, da so razprave dolge samo eno
               minuto in 11 sekund, je najlepši dokaz administrativne omejitve. Zaradi tega, da
               drugi poslanci ne bi morali razpravljati, ste uporabili svojo številčno premoč,
               čeprav vseskozi razlagate, da je to za vas nepomembna točka. Nimam časa, da bi
               posebej parlamentiral, pa mi dovolite, glede na to, da ste se nekateri hvalili z
               vašim projektom <q>»Stop birokraciji!«</q>. Sem šel na spletno stran in sem pogledal rešene
               primere. Pod rubriko Rešeni primeri je zadnji rešeni primer iz prve polovice 2015.
               <q>»Stop birokraciji!«</q>. Odgovor o tem, zakaj je treba zbirati potrdila o invalidnosti,
               nekdo napiše, da je nepotrebno, saj določene bolezni ne minejo, nekdo ki je invalid,
               mu ne bo znova zrasla noga, ne bo spregledal ali znova slišal. Vlada odgovori, pozor:
               <q>»Menimo, da je presoja, ali je potrdilo, dokazilo treba priložiti vsako leto ali pa
               ga je mogoče upoštevati v daljšem časovnem obdobju, odvisna od okoliščin vsakega
               konkretnega primera.«</q> In to je rešitev, ki jo ponudi vlada Mira Cerarja. Hvala. Brez
               komentarja.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Branko Grims.</p>
            </sp>
            <sp who="SDZ7:GrimsBranko">

               <speaker>MAG. BRANKO GRIMS (PS SDS):</speaker>

               <p>Podjetniki me sprašujejo, kaj konkretno smo predlagali in ste vi zavrnili. Zato
               berem, dokler mi bo dopuščal čas: ukinitev davčnih blagajn; ukinitev vrednotnic;
               ohranitev in bistvena širitev možnosti za pavšalno obdavčitev; možnost izbire za
               gostince, da se odločijo za pavšalno obdavčitev, ki bi bila odvisna po višini od
               lokacije in pričakovanega obsega poslovanja – po avstrijskem vzoru; možnost izbire,
               da se namesto ročnega vnosa uvede optični bralnik za vpisovanje gostov v hotelih in
               ostalih nastanitvenih obratih; možnost izbire za prevoznike, da poslujejo s tovornim
               listom in drugimi prevoznimi dokumenti v elektronski obliki; uvedba obveznega roka za
               vse odgovore s strani javnih oziroma uradnih organov na vloge, prijave in prošnje
               državljanov in podjetnikov; poenostavitev postopkov; odprava nepotrebnih soglasij in
               administrativnih ovir za pridobivanje gradbenih in ostalih dovoljenj;
               debirokratizacija razpisov za pridobivanje EU sredstev, predvsem za področje
               kmetijstva; uvedba elektronskih vinjet; zmanjšanje števila potrebnih dovoljenj za
               organizacijo javnih prireditev in tako naprej. Skupaj več kot 50 konkretnih
               predlogov. Prav vse ste zavrnili. Naj vas bo sram!</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Zvonko Lah.</p>
            </sp>
            <sp who="SDZ7:LahZvonko">

               <speaker>ZVONKO LAH (PS NSi):</speaker>

               <p>Hvala za to minutko.</p>
               <p>Kot sem že prej povedal, glavnih stvari se niti niste lotili. Nekaj ste se, še tisto
               ne v pravi smeri in rezultat na koncu bo klavrn. Niste pa za vse stanje, v kakršnem
               smo, vi krivi. Veliko vlad, največ pa uradniki na ministrstvih, ki so že 25 in mogoče
               30 let, nekaj let pred upokojitvijo in seveda težko spremenijo način razmišljanja.
               Predvsem pa, dokler bojo davkojemalci vladali, si ni obetati kaj veliko boljšega. Ko
               bojo pa vladanje prevzeli tisti, ki plačujejo davke, ki ustvarjajo dodano vrednost,
               se bo pa tudi ta situacija morala spremeniti. Drugače bomo kaj klavrno, kaj klavrno
               končali in ne bo več denarja za nobene investicije, tudi zdaj je zelo malo, tudi za
               socialo in za pokojnine bo denarja zmanjkalo.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Marijan Pojbič.</p>
            </sp>
            <sp who="SDZ7:PojbičMarijan">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod predsednik.</p>
               <p>Predlog priporočila v zvezi s problematiko administrativnih bremen državljanov,
               kmetov in podjetništva ter konstantnega poslabšanja poslovnega okolja v Sloveniji smo
               v Slovenski demokratski stranki vložili zato, ker je stanje na tem področju stvarno
               in jasno zelo problematično. Ljudje, slovenske državljanke in državljani se tega
               zavedajo, v Slovenski demokratski stranki se tega zavedamo – še predvsem zato ker če
               boste prebrali samo to, kar tukaj piše Manj birokracije, več časa za ljudi. In jaz
               mislim, da bi to moral biti osnovni temelj in osnovna pot do tistega, kar si
               državljanke in državljani Republike Slovenije zaslužijo. Zato je potrebna sprememba
               politike, zato je potrebna sprememba tistih, ki bodo šli po poti, ki so si jo
               začrtali, ki si jo želijo državljanke in državljani. In jaz mislim, da je tukaj
               potrebna sprememba politike in tudi političnih strank in programa in pogleda tistih,
               ki vidimo to stvar popolnoma drugače. In v Slovenski demokratski stranki smo zelo
               jasno povedali, da se s takim načinom vodenja te države, kot vodi ta vlada, ne
               strinjamo.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jožef Horvat.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovani predstavniki Vlade, drage kolegice in
               kolegi!</p>
               <p>To današnjo razpravo bi pravzaprav Vlada in koalicija morali sprejeti z obema rokama.
               Bila je dobronamerna. In mi v Novi Sloveniji pravzaprav že od začetka tega mandata
               vpijemo: Nižji davki, enostavni postopki, odprto gospodarstvo! Vsi smo danes
               pravzaprav povedali, da imamo problem z veliko in preveč birokracije, da je to naša
               razvojna cokla. Če ne gre drugače, če ne znamo narediti reinženiringa poslovnih
               oziroma upravnih postopkov, procesov, potem se vendarle učimo ob slabih primerih.
               Zakaj je moral tisti radgonski pivovar v Avstrijo in je tam kar naenkrat postal
               tretji najboljši pivovar na svetu? Kdo od državnih uradnikov, birokratov je odletel
               zaradi tega, ker se nam dogaja to, da se, namesto da bi se država umikala iz
               gospodarstva, gospodarstvo umika iz države? In vi ste danes servirali nam, opoziciji,
               gospodarsko rast. Seveda, hvala bogu, imate srečo. Povejte, kateri ukrep je prinesel
               koliko odstotnih točk gospodarski rasti? In tako dalje. Tega pa ne poveste. In tu je
               problem. Škoda, da niste vzeli te današnje razprave kot eno vašo veliko priložnost.
            </p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Franc Breznik.</p>
            </sp>
            <sp who="SDZ7:BreznikFranc">

               <speaker>FRANC BREZNIK (PS SDS):</speaker>

               <p>Ja, najlepša hvala.</p>
               <p>Jaz upam, da bodo tudi študenti, ki so prebrali, kaj pomeni modernizacija javne
               uprave in kaj pomenijo birokratske ovire, poslušali, kako delujejo birokratske ovire
               v praksi. Ko je ta mandat nastal, ko je Miro Cerar prevzel vlado, sem rekel, da imamo
               diktaturo birokracije, in to ste danes samo potrdili. Sami sebe ste v bistvu, ko ste
               sprejeli zakon o prihodu Magne, negirali v vseh svojih izjavah.</p>
               <p>Naslednja zadeva, ki se bo zgodila. Večkrat ste zavajali tudi glede Jaskawe. Jaskawa
               je v Slovenijo prišla pod čisto drugo vlado. Jaskawa je ostala tukaj v Sloveniji, bo
               širila svojo proizvodnjo zaradi naših pridnih ljudi, obrtnikov in podjetnikov. Laž,
               še ena na vse, kar ste danes navrgli. In poslovno okolje, spoštovani kolegi in
               kolegice, se pod vašo vlado poslabšuje, ker konkurenca dela, torej naša ožja
               konkurenca okoli države dela nekaj na tem, vi pa spite in živite v nekem svojem
               vzporednem vesolju. In to je ta problem, na katerega smo mi danes hoteli opozoriti.
               Verjamem, da so ljudje, podjetniki, kmetje in ostali, ki so v realnem delu
               gospodarstva, to danes videli in da vidijo, kam peljete to Slovenijo. Najlepša hvala.
            </p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Tomaž Lisec.</p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Hvala, predsednik.</p>
               <p>Če se hočemo znebiti državne birokracije, se moramo znebiti stranke državne
               birokracije oziroma državnega sektorja. Če hočemo dobre zakone, rabimo dobre
               koalicijske poslance, tega pa nimamo. Če hočemo dobre podzakonske akte, uredbe in
               pravilnike, rabimo dobre uradnike, ki jih vodijo dobri ministri. Tega pa nimamo. In
               da pokažem vse to v praksi, nekaj primerov. Primer pozebe iz leta 2016 se z
               birokratskimi neumnostmi te vlade ni rešil še niti maja 2017. Če želite primer dobre
               prakse, preberite kakšno gradivo iz mandata 2004–2008, ko je bila odprava
               birokratskih neumnosti rdeča nit tiste učinkovite vlade. In vsi tisti, ki govorite,
               kako je za vse kriva Evropska unija. Spoštovani, v Evropsko unijo smo stopili 1. 5.
               2004. Po trinajstih letih je pri vas še vedno za vse kriva Evropska unija. Streznite
               se. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sedaj pa ima besedo državna sekretarka na Ministrstvu za kmetijstvo, gozdarstvo in
               prehrano mag. Tanja Strniša.</p>
            </sp>
            <sp who="SDZ7:StrnišaTanja">

               <speaker>MAG. TANJA STRNIŠA:</speaker>

               <p>Hvala lepa.</p>
               <p>Najprej poslancu Liscu povem, da je bilo v Zakonu o odpravi posledic po žledu, ki ga
               je sprejel ta Državni zbor in obravnaval pristojni odbor, matični Odbor za
               kmetijstvo, zapisano, da bodo podpore plačane iz proračunske rezerve 2017, ker
               drugače sploh ni možno teh postopkov izvesti, ki potekajo po pravilih državne pomoči.
               Poleg tega je zahtevano, da se upoštevajo podatki o statističnih pridelkih in cenah,
               ki jih je Statistični urad objavil 15. aprila. Tako da izplačil prej ni moglo biti,
               bodo pa zdaj, še ta mesec.</p>
               <p>Drugo sem pa hotela povedati, da morajo biti predlogi izvedljivi in smiselni.
               Ukinitev teh knjigovodskih listin, ki pravzaprav veljajo samo za pravne osebe,
               fizične osebe med seboj imajo lahko samo odločbo o tem, da je poseg zakonit, bi pa
               ogrozila industrijo, saj mora vsak člen v lesni verigi imeti dokaz za sledljivost
               lesa do izvora, da je bil zakonito posekan. In ukinitev teh dokumentov bi pomenila,
               da bi lahko bili izvozniki lesne industrije ogroženi. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>S tem zaključujem splošno razpravo o predlogu priporočila. V skladu z razlago
               Komisije za Poslovnik z dne 9. 12. 2009 Državni zbor ugotavlja, da je postopek
               obravnave predloga priporočila končan.</p>
               <p>S tem zaključujem to točko dnevnega reda.</p>
               <p>Obveščam vas, da se bo 29. seja Državnega zbora nadaljevala ob 23. uri in 10
               minut.</p>
               <p>Zaključujem tudi 43. izredno sejo Državnega zbora. <stage type="time">Seja se je končala 8. maja
                  2017 ob 23. uri.</stage>
               </p>
            </sp>
         </div>
      </body>
   </text>
</TEI>