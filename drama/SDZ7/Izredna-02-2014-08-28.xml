<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Izredna-02-2014-08-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|2FFB98C41DE895DDC1257D4900440E9E</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=2FFB98C41DE895DDC1257D4900440E9E</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Izredna-02-2014-08-28.DZ" n="02">
               <name>Izredna</name>
               <date when="2014-08-28"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Izredna-02-2014-08-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">2. izredna seja</stage>
            <stage type="chairman">Sejo sta vodila predsednik Državnega zbora dr. Milan Brglez in podpredsednik
            Primož Hainz.</stage>
            <stage type="time">Seja se je začela ob 10. uri.</stage>


            <sp xml:id="SDZ7-Izredna-02-2014-08-28.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam 2. izredno sejo Državnega zbora, ki sem jo sklical na podlagi prvega
               odstavka 58. člena in drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               Irena Grošelj Košnik, mag. Alenka Bratušek, mag. Marko Pogačnik, Marijan Pojbič, Karl
               Viktor Erjavec in Franc Jurša.</p>
               <p>Na sejo sem povabil kandidata za poslanca mag. Dušana Verbiča in predstavnika Državne
               volilne komisije k 2. točki dnevnega reda ter predstavnika Vlade. Vse prisotne lepo
               pozdravljam.</p>
               <p>Prehajamo na <title>določitev dnevnega reda</title> 2. izredne seje Državnega zbora.</p>
               <p>Predlog dnevnega reda ste prejeli v torek, 26. avgusta 2014, s sklicem seje. O
               predlogu dnevnega reda bomo odločali v skladu s prvim odstavkom 64. člena Poslovnika
               Državnega zbora. Poslanska skupina SDS je 27. 8. 2014 predlagala, da se dnevni red 2.
               izredne seje Državnega zbora v okviru 2. točke, to je Mandatno-volilnih zadev,
               razširi z obravnavo predloga sklepa o izvolitvi predsednika, podpredsednika in članov
               Komisije za nadzor obveščevalnih in varnostnih služb. Predlog za širitev je
               brezpredmeten, ker sem navedeno zadevo v časovnem poteku seje zbora že uvrstil kot
               podtočko A v okviru 2. točke dnevnega reda, zato o njem ne bomo odločali. Zboru
               predlagam, da za današnjo sejo določi dnevni red, kot ste ga prejeli s sklicem.
               Prehajamo na odločanje. Poslanke in poslance prosim, da preverite delovanje
               glasovalnih naprav.</p>
               <p>Glasujemo. Navzočih je 76 poslank in poslancev, za je glasovalo 58, proti 1.</p>
               <p>(Za je glasovalo 58.) (Proti 1.)</p>
               <p>Ugotavljam, da je dnevni red 2. izredne seje Državnega zbora določen.</p>
               <p>Prehajamo na <title>2. TOČKO DNEVNEGA REDA, TO JE NA MANDATNO-VOLILNE ZADEVE.</title>
               </p>
               <p>Znotraj tega bomo najprej obravnavali določitev kandidata, ki bo v skladu s 14.
               členom Zakona o poslancih opravljal funkcijo poslanca namesto poslanca, ki opravlja
               funkcijo predsednika Vlade. Ker poslanec dr. Miro Cerar v času, ko opravlja funkcijo
               predsednika, ne more opravljati funkcije poslanca, je Državna volilna komisija zboru
               posredovala sklep o ugotovitvi, da pripada pravica za nadomeščanja poslanca dr. Mira
               Cerarja v času, ko ta opravlja funkcijo predsednika Vlade mag. Dušanu Verbiču. Sklep
               Državne volilne komisije je obravnavala Mandatno-volilna komisija, ki je zboru tudi
               pisno poročala in predložila predlog sklepa.</p>
               <p>Želi poročevalec komisije besedo? Hvala. Želite besedo predstavniki poslanskih
               skupin? (Ne.) Želijo besedo mogoče poslanci in poslanke? (Ne.) Prav, potem
               zaključujem razpravo in prehajamo na glasovanje.</p>
               <p>Na glasovanje dajem naslednji predlog sklepa: V času, ko poslanec dr. Miro Cerar, ki
               opravlja funkcijo predsednika Vlade v skladu s prvim odstavkom 14. člena Zakona o
               poslancih, ne more opravljati funkcije poslanca, opravlja to funkcijo v skladu z
               drugim odstavkom 14. člena Zakona o poslancih od 28. 8. 2014 mag. Dušan Verbič, rojen
               13. 9. 1952, stanujoč Dolenjska cesta 149/a, Ljubljana.</p>
               <p>Glasujemo. Navzočih je 79 poslank in poslancev, za je glasovalo 79, proti nihče.</p>
               <p>(Za je glasovalo 79.) (Proti nihče.)</p>
               <p>Ugotavljam, da je sklep sprejet.</p>
               <p>Poslanskega kolega mag. Dušana Verbiča vabim, da se nam pridruži in zasede svoje
               poslansko mesto. Kolegu želim, da bi v poslanskih klopeh uspešno opravljal svojo
               funkcijo.</p>
               <p>/ aplavz/</p>
               <p>Prehajamo na obravnavo <title>Sklepa o izvolitvi predsednika, podpredsednika in članov
                  Komisije za nadzor obveščevalnih in varnostnih služb.</title>
               </p>
               <p>Poslanske skupine so na podlagi sklepa o določitvi števila mest poslanskih skupin v
               delovnih telesih Državnega zbora in o določitvi poslanskih skupin, ki jim pripadajo
               mesta predsednikov in podpredsednikov delovnih teles Državnega zbora, ki ga je na 1.
               seji 22. avgusta 2014 sprejel Kolegij predsednika Državnega zbora, v obravnavo
               Državnemu zboru predložile predloge za predsednika, podpredsednika in člane navedene
               komisije.</p>
               <p>Želite besedo predstavniki poslanskih skupin? Prosim za prijavo.</p>
               <p>Besedo ima dr. Simona Kustec Lipicer.</p>
            </sp>
            <sp xml:id="SDZ7-Izredna-02-2014-08-28.sp2">

               <speaker>DR. SIMONA KUSTEC LIPICER (PS SMC):</speaker>

               <p>Spoštovani predsednik Državnega zbora, cenjene kolegice in kolegi!</p>
               <p>Ker se okoliščine o prenehanju oziroma neprenehanju mandata enega od članov komisije,
               predlaganih članov komisije v tem vmesnem času niso spremenile, bo Poslanka skupina
               SMC glasovala proti sestavi omenjene komisije. Hvala.</p>
            </sp>
            <sp xml:id="SDZ7-Izredna-02-2014-08-28.sp3">

               <speaker>PREDSEDNIK DR. MILAN BRGLEZ:</speaker>

               <p>Gospod Tanko, prosim.</p>
            </sp>
            <sp xml:id="SDZ7-Izredna-02-2014-08-28.sp4">

               <speaker>JOŽE TANKO (PS SDS):</speaker>

               <p>Spoštovani kolegi!</p>
               <p>To, kar v torek na Kolegiju ni bilo mogoče, ko sem predlagal, da se točka o določitvi
               oziroma izvolitvi predsednika, podpredsednika in članov Komisije za nadzor
               varnostnoobveščevalnih služb uvrsti na to sejo Državnega zbora, se je potem zgodilo
               samo od sebe. Predsednik Državnega zbora je takrat na Kolegiju dejal, da bi v
               primeru, če bi to točko uvrstili na dnevni red, kršili sklep, ki ga je sprejel
               Državni zbor. In kot vidite, ni prišlo v tem delu, pravzaprav s to uvrstitvijo točke
               do nobene kršitve, ker je to storil predsednik sam od sebe.</p>
               <p>Bi pa rad opozoril, da imamo vsi poslanci Državnega zbora potrjene mandate, da je
               odločitev o potrditvi mandatov, če uporabim sodno terminologijo, pravnomočna in da od
               trenutka, ko smo dobili potrjene mandate, za nas veljajo vsa pravila, vse pravice,
               vse obveznosti, vse dolžnosti, ki so določene s Poslovnikom Državnega zbora, ki so
               določene z zakoni in ustavo. Niti enemu poslancu v Državnem zboru ni mogoče na osnovi
               potrjenega mandata odreči delovanja v Državnem zboru ali v delovnih telesih Državnega
               zbora, v nobeni točki, v nobenem primeru. To, kar se je zgodilo ob razpravah na seji
               Državnega zbora, ko ste predlagali procesni umik točke z dnevnega reda, in tudi še
               kasneje v obrazložitvah, ko ste se sklicevali na to, da eden izmed poslancev ne more
               sodelovati v enem izmed delovnih teles, je šikaniranje, je ravnanje, ki pomeni
               kršitev praktično vseh pravnih podlag od ustave naprej. Nikomur ni mogoče odreči, da
               bi deloval v kateremkoli delovnem telesu. In samo sprašujem zdaj kolege poslance,
               kako lahko taisti poslanec brez problema deluje v Odboru za zunanjo politiko, lahko
               deluje brez problema v Komisiji za nadzor javnih financ, ne sme pa delovati v
               komisiji, ki nadzoruje tako imenovane tajne službe. Nekdo je dejal, da to ni mogoče
               zato, ker bi imel vpogled v morebitne prisluhe, v aktivnosti, ki jih na osnovi odredb
               ali pa tudi ne izvaja, recimo, policija ali pa izvajajo tajne službe. Vendar,
               kdorkoli izmed nas bi bil v Komisiji za nadzor varnostno-obveščevalnih služb, je
               lahko na isti način, pod istimi kriteriji inšpeciran oziroma nadzorovan, ne da bi
               vedel, pa bo istočasno tudi nadzoroval delo te službe.</p>
               <p>Glede na to, da se ta koalicija izmika ustanovitvi komisije, ki bi nadzorovala
               vojaško in tajno službo, pa seveda Sovo, to pomeni, da se v tem obdobju dela praznino
               za ravnanje tako vlade, ki ji izteka mandat, kot za mandatarja, ki sestavlja novo
               vlado in pušča v tem primeru obe obveščevalni službi popolnoma brez nadzora, brez
               obveznega parlamentarnega nadzora. To je nedopustno, da se to dogaja, nedopustno.
               Mislim, da Državni zbor mora to komisijo ustanoviti, kajti to je ena izmed šestih
               stalnih komisij Državnega zbora, pet ste jih ustanovili, ustanovili ste vse tiste, ki
               niso obvezne, za Komisijo Državnega zbora za nadzor varnostno-obveščevalnih služb pa
               očitno v koaliciji ne bo zadostne podpore. To, da je tudi vodja Poslanske skupine
               Stranke Mira Cerarja dejala, da lahko ta problem, ta zaplet sami rešimo, pomeni tudi
               pritisk na samostojnost Poslanske skupine Slovenske demokratske stranke in pomeni
               tudi kršitev 14. člena ustave, kajti v tem primeru gre za očitno politično
               segregacijo posameznika, se pravi, izvoljenega poslanca s polnim mandatom, pa seveda
               tudi za Poslansko skupino Slovenske demokratske stranke. Jaz upam, da bo v Državnem
               zboru prevladala modrost, da bomo ustanovili tisto, kar Državni zbor mora ustanoviti,
               in da bo tudi ta organ, tudi ta komisija izvajala svoje naloge tako, kot jih morajo
               vse ostale komisije ali pa delovna telesa, ki jih je ustanovil Državni zbor, ne glede
               na to, kaj si želi mandatar, ne glede na to, kaj si želi največja poslanska skupina v
               Državnem zboru, ne glede na to, kaj razmišlja predsednik Državnega zbora. Pravila so
               jasno postavljena, normativni akti so sprejeti in veljavni in če želite spoštovati
               načela pravne države, potem je treba te zadeve upoštevati. Ni mogoče določiti pravila
               ali pa govoriti o izvajanju določil pravne države in o spoštovanju pravne države, če
               največja stranka …</p>
            </sp>
            <sp xml:id="SDZ7-Izredna-02-2014-08-28.sp5">

               <speaker>PREDSEDNIK DR. MILAN BRGLEZ:</speaker>

               <p>Čas, prosim.</p>
            </sp>
            <sp xml:id="SDZ7-Izredna-02-2014-08-28.sp6">

               <speaker>JOŽE TANKO (PS SDS):</speaker>

               <p>… krši pravzaprav ustavo in tudi vse ostale akte, ki so na osnovi ustave postavljeni
               oziroma sprejeti v Državnem zboru.</p>
               <p>Predlagam, da svoje stališče spremenite. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp7">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin. Besedo dajem poslankam in
               poslancem. Želi kdo besedo?</p>
               <p>Prosim.</p>
            </sp>
            <sp xml:id="SDZ7-Izredna-02-2014-08-28.sp8">

               <speaker>JANI (JANKO) MÖDERNDORFER (PS ZaAB):</speaker>

               <p>Hvala lepa, predsednik.</p>
               <p>Predlagam, da preverite uro. Namreč ura ne funkcionira. Vodja poslanske skupine je
               govoril več, kot je dovoljeni čas, tako da ne bo prihajalo v nadaljevanju do teh
               diskrepanc.</p>
            </sp>
            <sp xml:id="SDZ7-Izredna-02-2014-08-28.sp9">

               <speaker>PREDSEDNIK DR. MILAN BRGLEZ:</speaker>

               <p>Zaradi tega, ker je govoril več, kot je bilo dopustno, sem ga opozoril. Tako da,
               tukaj ni kaj narediti več. Torej še enkrat sprašujem poslance, če želi kdo besedo?
               Prosim za prijavo.</p>
               <p>Besedo ima gospod Žan Mahnič.</p>
            </sp>
            <sp xml:id="SDZ7-Izredna-02-2014-08-28.sp10">

               <speaker>ŽAN MAHNIČ (PS SDS):</speaker>

               <p>Hvala za besedo, gospod predsednik. Spoštovane kolegice in kolegi!</p>
               <p>Prvič v zgodovini Slovenije se dogaja, da obveščevalne službe nimajo nadzora. Sedaj
               jaz ne vem, ali ne veste, kaj so to obveščevalne službe, ali se pa ne zavedate,
               kakšen pomen ima nadzorstvo nad njimi. In kakor vem, je bil gospodu Janezu Janši
               mandat potrjen tako kot vsem ostalim. Sprašujem se, ali je on poslanec z nekim
               omejenim mandatom. Ima iste pravice kot vsi ostale poslanke in poslanci in res ne
               vidim razloga, zakaj danes ne bi te komisije ustanovili. Gre za občutljivo stvar, če
               je lahko, kot je že bilo rečeno, član v vseh ostalih odborih, ne vidim razloga, zakaj
               ne bi bil član tukaj. Ali ste vi vsi prepričani, da vam ne prisluškujejo oziroma da
               niste v kakšnih predkazenskih postopkih. Vsak je lahko. Torej, če sklepamo po tej
               logiki, nihče od nas ne bi smel biti član te komisije za nadzor varnostnih in
               obveščevalnih služb. Kot edina evropska država, to je unicum, ostajamo brez nadzora
               in sprašujem se, do kdaj bomo brez nadzora. Kdaj bodo vaši plačani pravniki izdali
               tisto mnenje, da boste končno lahko odločali o mandatu Janeza Janše. Konec koncev,
               odločitev Ustavnega sodišča je jasna. Jaz apeliram tukaj na zdrav razum, da še enkrat
               premislite in da danes končno to komisijo ustanovim. Hvala.</p>
            </sp>
            <sp xml:id="SDZ7-Izredna-02-2014-08-28.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jani Möderndorfer.</p>
            </sp>
            <sp xml:id="SDZ7-Izredna-02-2014-08-28.sp12">

               <speaker>JANI (JANKO) MÖDERNDORFER (PS ZaAB):</speaker>

               <p>Hvala lepa.</p>
               <p>Seveda razpravljamo o temi, o kateri bomo na tisti strani kar naprej poslušali ene in
               iste stvari, to pa so, kako je bil nekdo izvoljen po zakonu in kakšne vse pravice
               ima. Z vami se, mladi mož, seveda popolnoma strinjam. In ne nas poučevati, kaj
               komisija je in kaj v zgodovini prvič je in ni. Vaš vodja poslanske skupine, seveda ni
               vas podučil in vam povedal, kaj je vaša skupina v prejšnjem mandatu počela, ko je
               preprečevala isto poslanki Barbari Žgajner Tavš, da bi bila izvoljena v to komisijo.
               Tega vam ni povedal. Ampak tisto, zaradi česar naša skupina ne bo podprla te
               komisije, dokler bo seveda notri sedal predlagani poslanec Janez Janša, pa je seveda
               nekaj drugega. Namreč dejstvo je, da ste ves čas razlagali, da pravzaprav smo vsi
               enako in da imamo vsi ista izhodišča. Namreč pred seboj imam Zakon o integriteti in
               preprečevanju korupcije in če si boste prebrali eno od, se pravi, po 4. členu, 12.
               točko, ki zelo jasno govori naslednje. "Nasprotje interesov so okoliščine, v katerih
               zasebni interes uradne osebe vpliva ali ustvarja videz, da vpliva na nepristransko in
               objektivno opravljanje njenih javnih nalog." To je zagotovo ena od točk, zaradi
               katerih bi vi kot poslanska skupina ali gospod poslanec Janez Janša sam lahko ocenil,
               da preprosto v tej komisiji ne more delovati. In zato je nemogoče takšen predlog
               sprejeti in večkrat smo že poudarjali, kako bomo najprej mi sami tu v Državnem zboru
               enostavno spoštovali nek določen red, ki smo si ga zadali, in nenazadnje ga je ta
               zbor tudi sprejemal. In dokler tega ne bomo naredili, si ne moremo predstavljati, da
               lahko to pričakujemo od vseh ostalih organov v tej državi. To je problem. In ni res,
               da se je prvič zgodilo, da je nekomu enostavno povedano, da mu ni mesto v tej
               komisiji. Vsaj za zdaj. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Franc Breznik.</p>
            </sp>
            <sp xml:id="SDZ7-Izredna-02-2014-08-28.sp14">

               <speaker>FRANC BREZNIK (PS SDS):</speaker>

               <p>Spoštovani!</p>
               <p>Tukaj danes na tem mestu bodo tisti, ki nas gledajo preko televizijskega prenosa
               lahko spoznali, kakšno je razumevanje demokracije in kakšno je razumevanje prava v
               Republiki Sloveniji. Zanimivo je, da je v tej sestavi toliko pravnikov, doktorjev
               prava, magistrov prava in da padamo v abecedi demokracije in abecedi prava. Vsaj leta
               1990 smo prelomili z nekim revolucionarnim pravom. Takrat, ko se je revolucionarno
               pravo zlorabljalo v korist vladajoče oblasti, ker je in zaradi tega nekaj
               formalnopravnih kazalcev kazalo, da je pravo bilo pravo, v bistvu pa je bilo nepravo.
               Kršilo se je človekove pravice in vse to smo nekoč razmišljali, da smo odpravili.
               Cela vrsta dogodkov, ki se odvija trenutno v Sloveniji, kaže, da revolucionarno pravo
               ni našlo svojega mesta na smetišču zgodovine, ni našlo tudi svojega mesta v
               učbenikih, kjer bi pravnike, vsaj tiste, ki so v pedagoških procesih, lahko učili
               kakšno nepravo so uporabljali takratni oblastniki, kjer nosilci tega neprava še danes
               poučujejo pravo. To je zloraba. Zloraba prava, to je sramota za pravo. In, spoštovani
               kolegice in kolegi, pričakujem, da se danes izjasnite glede svoje predvsem vesti,
               predvsem pa tudi svojega pravnega znanja, ker v naslednjih tednih, mesecih, ko bodo
               tekli nekateri postopki pred, upam, Vrhovnim, tudi morda Ustavnim sodiščem, bo to še
               eden izmed vidikov, kako razumevate demokracijo in pravo. To bo tipičen prikaz kakšno
               pravo in kakšni pravniki poučujejo in delujejo v naši državi. Nič drugega nimam
               pripomniti. Vse ostale argumentacije niso argumenti, ampak v teh dnevih, ko je bil
               konstituiran ta državni zbor, sem predvsem videl pri vas ne argumentacijo, ampak
               precej moraliziranje. To pa je tisto, kar nima veze s pravom. Tisto moraliziranje ima
               mesto v kakšni drugi instituciji, ne pa tukaj, kjer bi naj bil hram demokracije. In v
               hramu demokracije moramo spoštovati tudi pravo. Toliko z moje strani. Najlepša
               hvala.</p>
            </sp>
            <sp xml:id="SDZ7-Izredna-02-2014-08-28.sp15">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Matej Tonin.</p>
            </sp>
            <sp xml:id="SDZ7-Izredna-02-2014-08-28.sp16">

               <speaker>MAG. MATEJ TONIN (PS NSi):</speaker>

               <p>Spoštovane kolegice in kolegi!</p>
               <p>Komisija za nadzor obveščevalnih in varnostnih služb je precej posebna komisija. Kar
               nekaj posebnosti ima. Prva posebnost je ta, da dela za zaprtimi vrati in da se člani
               te komisije seznanjamo s tajnimi in drugovrstnimi podatki, ki so občutljivi za državo
               in tudi za posameznike.</p>
               <p>Druga posebnost je, da ima večino v tej komisiji vedno opozicija, da na takšen način
               vrši civilni nadzor nad obveščevalnimi službami, ki so tako ali drugače vodene s
               strani predsednika Vlade. Takšna je pač ureditev v Sloveniji.</p>
               <p>In še eno zelo pomembno posebnost ima, ki je edina za to komisijo, da za vsakega
               člana, ki ga imenujemo v to komisijo, potrebujemo ali pa vsak član, ki je imenovan v
               to komisijo potrebuje 46 glasov. Pisci tega zakona so najverjetneje ta kvorum
               postavili tako visoko za vsakega člana prav zaradi občutljivosti te komisije. In
               ključna stvar pri vsej zadevi pa je, da ta komisija ne more delovati brez dogovora
               opozicije in koalicije. Torej koalicija ima možnost, da blokira ustanovitev te
               komisije, opozicija ima možnost, da predlaga člana, ki ne bo dobil podpore 46 glasov,
               in na takšen način se podaljšuje imenovanje te komisije. Bistveno pa je, da če pa je
               komisija ustanovljena in če se opozicija in koalicija ne dogovorita, pa ta komisija
               sploh ne more opravljati svojega dela. Ker četudi, to je prav, da vsi člani, ki ste
               novi, veste, tudi če je ta komisija danes ustanovljena, če to komisijo mi danes
               dobimo in če se potem 7 členov, ki bo imenovanih, ne more dogovoriti, da bo za nadzor
               oblikovalo tričlansko uravnoteženo komisijo s predstavniki predstavnikov koalicije in
               opozicije, potem ti ljudje tako ali tako ne morejo iti v nadzor. Torej, danes
               naredimo nek korak, ki je zgolj prvi in en korak. In če do sodelovanja med opozicijo
               in koalicijo ne pride, potem je ta komisija tako ali tako invalidna. Mislim, da ni
               treba posebej poudarjati, da se igramo z ognjem, če podaljšujemo ustanovitev te
               komisije, ker danes obveščevalne službe in varnostne službe v Sloveniji nimajo
               civilnega nadzora, kar je slabo.</p>
               <p>Edina rešitev, ki jo jaz vidim – če vas en član posebej moti –, da to zadevo
               razrešite, da v tem mandatu končno enkrat že odločite in da se zadeve ne vlečejo v
               nedogled.</p>
            </sp>
            <sp xml:id="SDZ7-Izredna-02-2014-08-28.sp17">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Branko Grims.</p>
            </sp>
            <sp xml:id="SDZ7-Izredna-02-2014-08-28.sp18">

               <speaker>MAG. BRANKO GRIMS (PS SDS):</speaker>

               <p>Vsem prav lep pozdrav. Spoštovani!</p>
               <p>Evropsko sodišče za človekove pravice je že vsaj trikrat v različnih primerih
               presodilo, da pasivna volilna pravica, pravica biti voljen, zajema ne samo pravico
               izvolitve, ampak pravico tudi v celoti in brez omejitev opraviti celoten mandat. To
               piše tudi v eni od sodb slovenskega ustavnega sodišča, ki je mimogrede opozorilo še
               na nekaj, da vsako odločanje o omejevanju ali odvzemu mandata ne pomeni samo
               odločanje o pasivni volilni pravici tistega, ki ga neposredno zadeva, v danem primeru
               predsednika SDS Janeza Janše, ampak da se hkrati odloča tudi o aktivni volilni
               pravici, pravici voliti vseh tistih, ki so temu zaupali na volitvah svoj glas. To pa
               je 6 tisoč 116 glasov volivk in volivcev, ki jih je prejel Janez Janša, kar je
               mimogrede največje število, ki jih je katerikoli kandidat na letošnjih volitvah v
               Sloveniji prejel. In to pravico si vi jemljete kljub tem jasnim stališčem tako
               slovenskega ustavnega sodišča, Evropskega sodišča za človekove pravice in glede na
               to, da v Ustavi ni nobene podlage za tako ravnanje, kot si ga vi sedaj privoščite.
               Vse torej, kar počnete s tisto neodvisno komisijo, v katero ste sami iz koalicije
               predlagali bivšega predsednika Centralnega komiteja Zveze komunistov, torej politične
               stranke – to je res neodvisno, čestitam –, in vse kar počnete danes in kar ste počeli
               s to komisijo, je torej čista farsa in očitno zavestno, protiustavno ravnanje sedanje
               koalicije. Nimate nobene pravice, niste nobena avantgarda, da bi popravljali volilne
               izide tistih 6 tisoč 116 volivcev, ki so Janezu Janši zaupali svoj glas. Njegov
               mandat je veljaven, njegov mandat je bil potrjen v tem državnem zboru in vanj nimate
               nobene pravne pravice več posegati. To se pravi, je vaša dolžnost, dolžnost tega
               državnega zbora, da mu omogočite, da v celoti opravlja svoje delo. To je tudi
               odgovornost do vseh volivk in volivcev.</p>
               <p>Torej, vse kar se v tem trenutku v zvezi s to komisijo dogaja, so prazni izgovori,
               očitno protiustavno početje. Zakaj torej v resnici gre? Spomnil bi na nekaj. Posebne
               metode in sredstva, ali če želite tajne službe, se je v Sloveniji že dokazano
               zlorabljalo proti sedanji največji opozicijski stranki, SDS. In vsaj en od teh
               primerov, zanimivo, je bil razgaljen z nadzorom te parlamentarne komisije, ki je
               opravila en nenapovedan pregled. In takrat, ne boste verjeli, je bil v njeni sestavi
               tudi gospod Janez Janša. In kaj so našli? Na sedežu ene od tajnih služb so našli
               dokumente, ki so se kasneje izkazali kot popoln falsifikat, po katerih naj bi SDS
               trenirala neke muslimanske ekstremiste ali nekaj podobnega. Zgodbo zelo dobro poznate
               in je doživela svoj neslavni / nerazumljivo/. To seveda dokazuje, da se v Sloveniji
               je zlorabljalo tajne službe za politično obračunavanje, konkretno za poskus
               političnega obračunavanja s SDS. In zaradi tega, seveda, vam gre za to, da ne bi bil
               član te komisije nekdo, ki te stvari pozna, ki pozna metode dela in sredstva tajnih
               služb, ki jih je izkusil na lastni koži že v prejšnjem totalitarnem režimu in ki jih
               očitno ponovno doživlja zdaj. Govoriti o tem, da je lahko nekdo v predkazenskem
               postopku, je nekoliko smešno, zlasti glede na to, kateri to govorite. Eden od tistih,
               ki je prej govoril glede na to, katerega šefa je imel še nekaj let nazaj in kaj vse
               smo lahko brali o postopkih, ki naj bi tekli s tem v zvezi, je mnogo bolj verjetno v
               nekem predkazenskem postopku kot pa tisti, o katerem govorite. Tudi to priča o tem,
               kako prazni so ti izgovori. Gre torej samo za vprašanje, ki je temeljno vprašanje
               demokracije: Kdo je tisti, ki nadzira nadzornike? In v danem primeru s svojim
               ravnanjem onemogočate, da bi se postavilo takoj, pravočasno in učinkovito sestavo
               komisije, ki bi svoje delo korektno in v celoti lahko opravljala, čeprav nas k temu
               zavezuje tako Ustava Republike Slovenije, kot tudi veljavna zakonodaja, ki je
               napisana tako, da mrtvega teka brez nadzora na področju tajnih služb sploh ne bi
               smelo biti. Odgovornost … / izklop mikrofona/</p>
            </sp>
            <sp xml:id="SDZ7-Izredna-02-2014-08-28.sp19">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Vinko Gorenjak.</p>
            </sp>
            <sp xml:id="SDZ7-Izredna-02-2014-08-28.sp20">

               <speaker>DR. VINKO GORENAK (PS SDS):</speaker>

               <p>Brez J. Saj je v redu, hvala.</p>
               <p>Komisija za nadzor varnostnih obveščevalnih služb je posebna komisija. To ni čisto
               navadna komisija, to vsi navzoči dobro veste. Prvič, volimo jo posebej, kot veste.
               Drugič, mora biti 46 poslancev. Tretjič, v tej komisiji ni nadomeščanja in ta
               komisija praviloma dela v zaprtih prostorih. Ima tudi posebne akte, na osnovi katerih
               dela. To vse kaže na to, da je ta komisija izjemnega pomena in so se tisti, ki so jo
               zasnovali v preteklosti, seveda zavedali njenega pomena. Nikoli v zgodovini Slovenije
               se še ni zgodilo, da Državni zbor ne bi ustanovil te komisije. Nikoli.</p>
               <p>Če bi se teoretično postavili v leto 2008, ko je začela delovati vlada Janeza Janše,
               in, recimo, ne bi izglasovali takšne komisije, ali si predstavljate, kaj bi bilo v
               naši medijski krajini. Nekaj nemogočega. To je nekaj nezaslišanega! Ne vem, kaj se bo
               zgodilo danes. Da je ta komisija posebnega pomena mi lahko verjamete tudi iz razloga,
               ker sem na eni strani sodeloval v takšni komisiji, in na drugi strani bil zadolžen
               kot minister tudi za delovanje policije in kriminalistične policije. Naj nekoliko
               dopolnim tisto, kar je rekel gospod Grims. Verjamem, da čas naredi svoje in da tudi
               pozabljamo. Mislim, da je bilo leta 1999, je Sova spisala neko poročilo, v katerem je
               preprosto govorila o teroristični organizaciji OVK. Takrat, ko je že ves svet in
               Evropa se nagibala k temu in prepoznavala, kdo je tisti, ki na Kosovu pelje stvari v
               pravo smer, in kdo je tisti, ki ne, je ta služba še vedno govorila o teroristični
               organizaciji in pripadnike naj bi urili v SDS. Ali vidite kakšno zlorabo lahko nekdo
               naredi. In služba, ki lahko tako zlorablja podatke, ostaja z današnjim dnem brez
               nadzora. Zakaj pa?! Zakaj ostaja brez nadzora?! Veste, zelo lepo ali lahko je kvasiti
               neumnosti tipa Jani Möderndorfer, ki govori o Zakonu o korupciji. Zakon o korupciji
               ne določa, kdo lahko postane član te komisije. In moteče je to, vodja Poslanske
               skupine SMC, vsaj zame, da s takšno lahko rečete: Mi tega ne bomo podprli, ker tam
               sedi nek poslanec, ki tam ne bi smel sedeti. Zelo podobni primeri so bili tudi v
               preteklem obdobju. Eden takih primerov je bil moralist dr. Virant, ki je preprosto
               rekel: "S SDS ne bom sodeloval." Eden takih je bil tudi gospod Möderndorfer, ki je
               imel za seboj vojsko, tako, kot jo imate vi danes, in je vehementno rekel: "To bo
               tako, tisto bo tako." Volilni čas naredi tudi svoje. Še nekaj je treba povedati –
               argument, ki ga imate vi, češ, lahko bi gospod Janša prišel do nekih podatkov,
               oprostite, če ste mislili na kakšne podatke zaradi Patrie, je ta zgodba končana. On
               mora vse poznati že na tem področju, ker mu je moralo biti na sodišču vse predočeno,
               če je bilo, ne vem. Če pa gre za kakšne postopke, za katere ne vemo, mi pa povejte,
               kdo od vas lahko trdi, da mu Sova ali pa kriminalistična policija ne prisluškuje. Kdo
               od vas lahko to trdi? Kdo od vas? In kdorkoli bo prišel v to komisijo, bo torej lahko
               imel dostop do teh podatkov in teoretično torej nihče nima možnosti biti v tej
               komisiji. Ta argument, gospa Kustec, je prazen, je puhel kot balon, ki poči. Saj,
               zdaj imate moč. Kaj boste pa čez nekaj časa – s sklonjeno glavo mogoče odšli od tod.
               Mogoče, jaz vam tega ne želim, vendar na tak način se preprosto ne dela. Tudi včeraj
               – o tem bom govoril kasneje – je bilo nekaj zelo, zelo podobnega.</p>
               <p>Skratka, še je čas, da ravnate razumno. Če bo to, kar ste rekli, izglasovano, sem
               prepričan in na tej točki lahko rečem samo nekaj – da bomo morali v SDS realno
               oceniti situacijo, kako delovati v Državnem zboru, ker bomo v to prisiljeni. Zato vas
               pozivam, da ne delate neumnosti. Hvala.</p>
            </sp>
            <sp xml:id="SDZ7-Izredna-02-2014-08-28.sp21">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Anže Logar.</p>
            </sp>
            <sp xml:id="SDZ7-Izredna-02-2014-08-28.sp22">

               <speaker>MAG. ANŽE LOGAR (PS SDS):</speaker>

               <p>Hvala za besedo, spoštovani predsednik Državnega zbora.</p>
               <p>Meni se zdi rahlo nenavadno, ko nekateri v tej dvorani še vedno smatrajo, da sedijo v
               dvorani Mestne občine Ljubljana in s pozicije moči predstavljajo štiri poslanska
               mesta. Izvajanje enega od predgovornikov, češ, saj, kaj se pa greste v SDS, saj ste
               tudi vi blokirali imenovanje enega od naših predlogov, Pozitivne Slovenije, ravno
               priča o tem, o čemer se danes ne smemo pogovarjati, in to, o čemer je novi mandatar
               govoril v svojem inavguracijskem govoru – namreč, sodelovanje, spoštovanje in ne
               zamera. In to, kar je gospod Möderndorfer povedal, češ da ene od naših niste
               imenovali, zato zdaj mi vašega ne bomo, ravno priča o tem, da je logika nekaterih v
               Državnem zboru skregana s tem, kar uradno predstavljajo v javnosti. In kolega
               Möderndorfer dobro ve, da je tedaj delovala komisija, sporen je bil le en član te
               komisije, danes pa zavoljo tega, ker ne želite nekoga, ki mu je ime Janez Janša,
               blokirate nadzor ene od najbolj ključnih institucij v tej državi. In to delajo
               pravniki v Stranki Mira Cerarja. Pravijo, da je s prihodom nove politične konkurence
               na politični trg Slovenijo prevzel pravniški lobi. To, kar danes spremljate, je
               demonstrativni prikaz, kaj pomeni prevlada, hegemonija pravniške logike nad pravom in
               nad uveljavljeno proceduro.</p>
               <p>Spoštovani! Izgovarjate se na to, da tega predloga ne podprete, ker Mandatno-volilna
               komisija še ni odločila o enem mandatu, o katerem sicer je že odločila, da ni sporen.
               V 3. točki 1. seje Mandatno-volilne komisije se jasno zapiše, da noben od 90 mandatov
               v Državnem zboru ni sporen. Danes pa ponovno želite odločati o enem nespornem mandatu
               in ker nimate pravne podlage – pravniški lobi, ponavljam –, da to naredite s strani
               Zakonodajno-pravne službe, ste na račun davkoplačevalcev najeli domnevne pravne
               strokovnjake, ki pač svoje pravno znanje prodajajo na trgu. In konkretno, kandidat
               oziroma pravnik, ki ste ga najeli v Stranki Mira Cerarja, poslušajte, v osmih mesecih
               tega leta je z državnega proračuna, torej z javno upravo, zaslužil že 142 tisoč
               evrov. In zdaj mu boste vi plačali še 10 tisoč dodatnih evrov, da bo napisal
               odločitev, ki jo je tako ali tako že javno predstavil. Ampak spet smo v eni zagati.
               Če je tako jasna odločitev plačanih pravnikov, ja, dajte sprejeti odločitev. Dajte na
               podlagi teh pravnih mnenj torej sprejeti odločitev, sprejmite odgovornost in potem
               boste tako ali tako slišali, kaj pravi ustava na ravni Ustavnega sodišča. Ampak
               očitno si te odločitve ne drznete sprejeti, čeprav, še enkrat, nosi Stranka Mira
               Cerarja največjo odgovornost, ker ima večino v Mandatno-volilni komisiji in lahko
               sprejme odločitev, ki jo želi sprejeti. Le očitno upa si ne. Med drugim, če ste
               podrobno spremljali govor mandatarja, je v svojih 120 minutah oziroma 90 minutah samo
               trikrat uporabil besedo "odgovornost", ampak nikoli z vidika politike, ampak javne
               uprave, okolje varstva, in tako naprej.</p>
               <p>S tem, ko ne potrdite komisije, čeprav vam eden od članov ni všeč, tudi meni verjetno
               kakšen od članov v kakšni komisiji ni všeč, ampak zato bom pošteno glasoval za,
               uveljavljate na nek način dvojne standarde. Poglejte, brez problema ste potrdili
               sestavo Odbora za finance. V njej sedi, ne vem še, ali je aktualna ali ni predsednica
               Vlade, ki trenutno verjetno lobira v Bruslju za svojo komisarsko mesto, ki je v
               Odboru za finance, pustila vam je takšen proračun, da je gospod Cerar za to
               glasovnico rekel, da je država hudo bolna. Ampak bi ste brez kakršnegakoli zadržka
               njen mandat potrdili. Tako da prosim, kot pravni lobi, ki se očitno uveljavlja v
               Sloveniji, delujte po pravu ne pa … / izklop mikrofona/</p>
            </sp>
            <sp xml:id="SDZ7-Izredna-02-2014-08-28.sp23">

               <speaker>PREDSEDNIK DR. MILAN BRGLEZ:</speaker>

               <p>Ker sem videl, da je še interes za to, da bi prišli do besede posamezni poslanci, še
               enkrat odpiram oziroma prosim za prijavo.</p>
               <p>Besedo ima mag. Andrej Šircelj.</p>
            </sp>
            <sp xml:id="SDZ7-Izredna-02-2014-08-28.sp24">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa. Spoštovani predsednik, kolegice in kolegice!</p>
               <p>Jaz se pa tukaj upravičeno sprašujem, ali pri tej prihodnji oziroma bodoči koaliciji
               je razlog dejansko Janez Janša. Razlog za to, da se ne ustanovi Komisija za nadzor
               obveščevalnih služb. Ali pa je morda razlog nek drug? Ali pa je morda razlog ta, da
               nekateri v tej državi ne želijo, da so te službe dejansko nadzorovane? Kaj to seveda
               pomeni za pravno državo in za vladavino prava, o kateri je mandatar govoril v svojem
               govoru, je seveda drugo vprašanje. Vprašanje je seveda, ali je ta pravna država in ta
               vladavina prava vse, o čemer je seveda imel tukaj celoten ekspoze o tem, dejansko le
               v besedah ali tudi v dejanjih. Ali to, da ne želite ustanoviti komisije, ki bo
               nadzorovala obveščevalne in protiobveščevalne službe, ne pomeni manjšo pravno državo.
               Za koga? Za ljudi. Kajti te službe, ki imajo svojo zgodovino tudi v Sloveniji, in v
               Sloveniji imamo formalno demokracijo nekaj več kot dvajset let, v totalitarnih
               sistemih smo pa ravno tako imeli obveščevalne, protiobveščevalne službe in seveda te
               službe s politično konotacijo, je seveda vprašanje, kaj danes vaša odločitev oziroma
               najava vaše odločitve pomeni za pravno državo, katerega polna usta so bila
               mandatarja. Ali je že padel na prvi preizkušnji? Ali je Stranka Mira Cerarja padla že
               na prvi preizkušnji, ko govori na eni strani o vladavini prava, na drugi strani pa ne
               zagotavlja pravne države s tem, da te inštitucije delujejo, da delujejo inštitucije
               civilnega nadzora nad obveščevalnimi in protiobveščevalnimi službami. Gospe in
               gospodje, jaz mislim, da nekaj na temu je. In jaz mislim, da vprašanje, če se vi
               zavedate, da morda je pa v interesu nekoga drugega, da te službe ne delujejo, in se
               vi morda tukaj samo orodje zato, da seveda ne izglasujete ustanovitev te komisije. In
               danes je prvič v zgodovini Državnega zbora, da se ne ustanovi ta komisija in nima
               nobene zveze z bivšo poslanko Barbaro Žgajner Tavš. Kajti, takrat je ta komisija bila
               ustanovljena in je delovala in je bila odločitev popolnoma drugačna. Oprostite, gospe
               in gospodje, jaz bi rad, da vi kot koalicija preidete od besed k dejanjem. Od besed o
               pravni državi, s katerimi ste nenazadnje prepričali toliko in toliko ljudi, da jih
               zdaj udejanjite in zagotovite nadzor nad represivnimi organi v Sloveniji in nadzor
               nad organi, ki dejansko lahko vplivajo, in to negativno, na spoštovanje človekovih
               pravic v državi. Jaz mislim, da je tukaj temeljno vprašanja o vsem tem, ne Janez
               Janša. Janez Janša ima mandat in Janez Janša lahko deluje v katerikoli komisiji ali
               odboru Državnega zbora. To mu je dala Državna volilna komisija. In vsi razlogi, ki
               jih tukaj navajajo so iz trte zviti. Morda so razlogi nekje drugje, pa niti ne veste
               kje. Morda nekdo v ozadju to želi, da ni nadzora nad temi službami.</p>
               <p>In jaz predlagam, da v imenu vladavine prava, ki jo seveda zagovarjate, enostavno
               vzpostavite možnost za to, da bo ta pravna država dejansko delovala. Samo to je
               vprašanje. Preidite od besed k dejanjem.</p>
            </sp>
            <sp xml:id="SDZ7-Izredna-02-2014-08-28.sp25">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jože Tanko.</p>
            </sp>
            <sp xml:id="SDZ7-Izredna-02-2014-08-28.sp26">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Ta mandat je zaznamovan z nekaterimi posebnostmi. In z eno besedo bi lahko rekli, da
               smo priča kar nadgrajevanju nelegitimnega stanja, ki se je začelo s predvolilno
               kampanjo, pa volitvami, pa konstituiranjem Mandatno-volilne komisije in se sedaj tudi
               nadaljuje pri konstituiranju nekaterih ključnih delovnih teles Državnega zbora. To je
               nevzdržno stanje. Nevzdržno. In tisti, ki govorite o tem, da je treba spoštovati
               institucije pravne države, morate najprej poskrbeti, da boste spoštovali institucijo,
               v kateri ste zaposleni. Državni zbor je sestavni del institucij pravne države, je
               potrdil mandate vsem nam poslancem tukaj prisotnim in samo enemu, ad personam, kot
               radi rečete tisti, ki ste pravno bolj vešči, navajate razlog, da ene izmed komisij ne
               boste ustanovili. Ad personam, proti eni osebi.</p>
               <p>Drugo, kar je, in je treba povedati je to, da predlagatelj določenega sklepa sploh ne
               govori. Pove en procesni stavek, se usede in molči od začetka do konca seje, pa naj
               bo to v Državnem zboru, naj bo to na delovnem telesu. Katastrofa. Ni sposoben braniti
               in zagovarjati odločitve, ki jo predlaga v imenu poslanske skupine. In to ne
               katerekoli, ampak največje, z največ doktorji, in to pravnimi doktorji, pravnimi
               strokovnjaki.</p>
               <p>Tu je eden izmed kolegov govoril o Barbari Žgajner Tavš. Komisija v prejšnjem mandatu
               je bila ustanovljena. Komisija v prejšnjem mandatu je delovala. Zaradi odločitev
               največje tedanje poslanske skupine Pozitivne Slovenije, da zamenja člana v komisiji,
               se pač ta član ni zamenjal, ker ni bil izglasovan zaradi tega, ker je odšel nekdo na
               neko drugo funkcijo. Ampak komisija je bila ustanovljena in komisija je delovala in
               hodila na teren. Takrat je komisijo pač vodil eden izmed poslancev opozicije,
               normalno skliceval seje, izvrševal nadzor in tako naprej. Stanje je popolnoma
               drugačno. In v tem primeru, ko ste tukaj, pa preprečujete sploh ustanovitev komisije,
               da bi sploh prišlo do morebitnega nadzora nad tajnimi oziroma obveščevalnimi
               službami. Obveščevalne službe so zdaj v celoti pod ingerenco Vlade Republike
               Slovenije. V celoti in brez nadzora. Sova je podrejena in poroča nekomu, ki se mu
               reče vlada, vojaško obveščevalna služba Ministrstvu za obrambo. Skupaj oboje vlada.
               Torej parlamentarnega nadzora nad temi službami ne bo. In če bi vedeli, o čem
               odločate, vam bom prebral, da Državni zbor oziroma ta komisija, ki je nočete
               ustanoviti, "nadzira uporabo z zakonom določenih posebnih oblik, metod in ukrepov
               pridobivanja podatkov obveščevalno varnostnih služb". Torej vi z neustanovitvjo te
               komisije preprečujete, da bi sploh Državni zbor, kot edini v tej državi, preveril, če
               sploh vse poteka, te posebne metode in sredstva, gospod Dobovšek bo to zagotovo
               vedel, skladno z uporabo zakona in določili zakona. To preprečujete. Zdaj pa samo
               sprašujem, komu je to v interesu. Ali vladi, ki odhaja? Ali vladi, ki prihaja? Ali pa
               obema vladama, odhajajoči in prihajajoči? Najbrž je to del te kolektivne varnosti in
               zaščite v koaliciji.</p>
               <p>Danes slišimo, da bo Državni zbor na obči seji, na plenarni seji odločil o tem, da ne
               bo ustanovil te komisij. Včeraj je bila ena druga obča seja. Je bila tudi neka
               odločitev, da nekdo kljub temu, da se osebno izraža, po našem mnenju osebno izraža v
               odprtem sodnem postopku, je lahko celo predsednik senata, ki bo o tem odločal.
               Nobenega ne moti nič. Nobenega nadzora sodne veje oblasti ni bilo odrejenega. Nič.
               Tam je v redu. V tem primeru pa cel kup pomislekov. Skratka, ker ni argumentov, je
               več kot jasno, da to odločate ad personam in to na osnovi čustev, na osnovi osebnega
               odnosa, averzije proti nekomu in tako naprej, proti stranki, proti posamezniku, proti
               poslancu. Nevzdržno in nedostojno. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp27">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Franc Trček.</p>
            </sp>
            <sp xml:id="SDZ7-Izredna-02-2014-08-28.sp28">

               <speaker>DR. FRANC TRČEK (PS ZL):</speaker>

               <p> Pozdravljeni. Hvala za besedo.</p>
               <p>Ker imam kar nekaj časa, bom tudi malo retorike izkoristil. Strinjam se z gospodom
               Tankom glede teh proceduralnih zadev in neka taka močna ekipa bi nam lahko v bodoče
               podajala proceduralno precej bolj utemeljene predloge. Definitivno se strinjam
               gospodom Toninom, kolegom Toninom, se opravičujem, kregan sem bil po prvi seji, da
               osebnih imen naj nebi uporabljal, ampak mi bomo sodelavci tu, upam, štiri leta, se
               opravičujem, Matej. Vem tudi, da me nadzirajo, seveda vem – in v komunikacijah,
               pogosto, in po telefonu in po svetovnem spletu –, jih pozdravim. Neki ljudje to
               morajo početi po dolžnosti. Upam, da to profesionalno počnejo.</p>
               <p>Cel ta zaplet in vsa ta zgodba. SDS zelo izpostavlja številke, jaz sem človek, ki je
               prišel iz številk, tu se bomo imeli zelo radi štiri leta, upam. Govori se o teh 6
               tisoč in še nekaj gospoda poslanca Janeza Ivana Janše. Meni se to zdi slab rezultat.
               Če bi jaz imel toliko prostora v medijih, nek kolega je v Mariboru rekel v
               predvolilnem času: "Čuj, Franjo, jaz si še paštete ne upam odpreti, da ne bo Janša
               skočil ven." In če bi jaz imel tak moralni kapital začetka neodvisnosti Slovenije, pa
               ljudje božji, jaz bi do peznije imel kadarkoli med 30 in 35 % glasov. Zakaj Janez
               Janša, ne vem, ne bom solil pameti SDS. nekateri vidni člani so malo začeli soliti,
               jaz vsak dan nadziram vaš spletni portal – pa seveda tudi vseh drugih strank – in
               vem, da po volitvah so dali izjavo, naslednji dan sta morala neka vidna bivša
               ministra takoj demantirati svojo izjavo. Problem Janeza Janše tukaj kot poslanca,
               gospod Logar pravi vizavi gospodu Janiju, sporen je bil le en član komisije. Kolega
               Logar, dandanes je isto. Jaz sem že v medijih povedal, imamo tretjo vejo oblasti, ki
               naj, prosim, prosim prevzame to vlogo, odloči o mandatu gospoda Janeza Janše. Ker
               drugače, veste, jaz sem šel na novi šiht sem mislim, madonca, to bo malo manj
               dolgočasno kot tam, kjer se zdaj Igor Lukšič sonči, ampak ni. To postaja tako
               predvidljivo dolgočasno. Ne vem, zbolel bom še od tega. In če bi bil Janez Janša mož
               beseda. Janez Janša je nekoč izjavil, da če bo pravnomočno obsojen, da bo odstopil.
               Gospod Janez Janša, pozivam vas, da ste mož beseda, da odslužite svojo kazen. Če so
               bile storjene napake, boste to "debelo naplatili", kot se pravi v jeziku moje mame,
               in to je to. Navsezadnje za vami stoji koliko, dobili ste 21 % glasov, 50,6 in še
               nekaj, 10 % volivcev. Če prištejemo vsaj starejše mladoletnike od 14 let naprej, vas
               podpira, recimo, ducat slovenskega telesa, ki so politična bitja. Nehajmo se z…,
               dajmo resno začeti delati, to so nam tudi povedali volivci in z neudeležbo in z
               razrezom volilnih glasov.</p>
               <p>To, da ste predlagali gospoda Janšo, je bil vaš manever, pričakovan, znotraj vaših
               taktik in strategij, in zdaj bomo mi tukaj – kaj – kot bi rekel starosta slovenskega
               parlamentarizma, "afne guncali". Jaz mislim, da jih bomo hitro "odguncali", da bomo
               ustanovili komisijo, ker seveda potrebujemo nadzor tistih, ki nadzirajo. Hvala.</p>
            </sp>
            <sp xml:id="SDZ7-Izredna-02-2014-08-28.sp29">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Anja Bah Žibert.</p>
            </sp>
            <sp xml:id="SDZ7-Izredna-02-2014-08-28.sp30">

               <speaker>ANJA BAH ŽIBERT (PS SDS):</speaker>

               <p>Spoštovane kolegice in kolegi, predsedujoči!</p>
               <p>Sramota. Sramota, kar moram poslušati tukaj in sramota, na kakšen način smo začeli ta
               mandat. Res je. Vsaj v eni stvari se bova verjetno kdajkoli strinjala.</p>
               <p>Ustava je jasna, spoštovani. Osebno sem se v ta državni zbor dala izvoliti zato, da
               bom sledila ustavi. 43. člen: "Vsak državljan ima pravico voliti in biti voljen". In
               kaj počnemo oziroma kaj počnete danes tukaj notri?! Delite poslance na prvorazredne
               in drugorazredne. Ali je to enakost, o kateri so vas sicer polna usta vedno znova?!
               Ali je to volja ljudstva, o kateri zelo radi poslušamo?! Sramota, sramota in še
               enkrat sramota.</p>
               <p>Res je. Na nek način imamo drugorazrednega poslanca. Namreč, vsi mi smo lahko v času
               kampanje hodili med volivce, se z njimi pogovarjali in srečevali. Eden od kandidatov,
               oprostite, potrjen je bil tako, kot vsi mi, v času, ko je bilo treba vlagati
               kandidature, da ne bo pomote, tega ni mogel. On se ni mogel srečevati, on se niti ni
               mogel braniti. Tako, da poglejte, o številu glasov razpravljati tukaj notri je
               smešno. Je smešno in žalostno. In še nekaj. Dejstvo je, da je ta drugorazredni
               poslanec, po vašem mnenju, dobil največje število glasov. Največje število glasov. In
               zdaj vi ne samo njemu, ampak tudi njegovim volivcem preprečujete, da bi opravljal
               dolžnosti, za katere je bil izvoljen. Še več, da bi si oprali roke kot Pilat, ste si
               izmislili neodvisno komisijo strokovnjakov. Oprostite. Zame so to plačanci, kajti če
               bom jaz imela nekoliko bolj debelo denarnico, bodo napisali mnenje takšno, kot si ga
               bom želela jaz. Zato prosim, nikogar ne prepričujte, da bo to neodvisno mnenje. Vi
               ste bili tukaj izvoljeni, vsi mi smo bili tukaj izvoljeni, da odgovorno opravljamo
               svojo dolžnost in naloge in za tem tudi stojimo. In še nekaj. Omislili ste si
               komisijo brez roka! Kaj to pomeni? Da bo drugorazredni poslanec, po vašem, kar cel
               mandat? Ali bomo vedno znova govorili "Odločitve še ni!"? Za vraga, kakšno odločitev
               pa čakamo? Neodvisne pravne strokovnjake? Ja, lepo vas prosim! To so naročniki! In
               vi, ki se tako dobro spoznate na številke, verjetno tudi dobro veste, da lahko
               naročimo tudi anketo, v kateri na koncu dobimo rezultat, ki si ga želimo. Tako da,
               oprostite izrazu, ne "barvati" slovenskega naroda! Slovenija se potaplja, vi se pa
               ukvarjate z mandatom Janeza Janše, kaj sme in česa ne sme. Seveda, veliko smo lahko
               brali o njem, veliko, ampak dajmo si pogledat, kakšni so ti članki in kolikokrat smo
               se lahko na njih sploh branili. Tako da, poglejte, če je v tej državi res tako, kot
               je zapisano v ustavi, da je bistvena volja ljudstva, potem mora danes Janez Janša
               postati pravnomočni in enakopravni član te komisije. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp31">

               <speaker>PREDSEDNIK DR. MILAN BRGLEZ:</speaker>

               <p>Dr. Franc Trček se prijavlja k repliki.</p>
            </sp>
            <sp xml:id="SDZ7-Izredna-02-2014-08-28.sp32">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Hvala za lep nastop, kolegica Anja. In ne vem, zakaj gledate mene, saj jaz nisem
               koalicija tu, tudi ne bom vlade sestavljal. V bistvu sem pa zelo žalosten – zakaj? –
               ker žalite gospoda Janeza Ivana Janšo, kot članica njegove stranke. On ni
               drugorazredni poslanec, vsi smo tu poslanci. Prosim vas lepo, ne žaliti svojega
               predsednika! Gospod Janša, jaz tega ne bi dovolil v svoji koaliciji, da bi me tako
               žalili, res ne. Kot je zapisal nek gospod: "Janez Janša je poslanec." Res je. Imamo
               tudi v Ustavi Republike Slovenije neko navodilo, kaj naj se sprejme in kako naj se to
               razreši. To se zakonsko, žal, še ni uredilo. Zakaj je temu tako, jaz ne vem. Jaz sem
               zdaj – evo, prve plače še nisem dobil, pa ker sem nov politik, sem kriv že za vse,
               kar je šlo 20 let narobe v tej Sloveniji. Ne bom zdaj vsega tega … Matej, sva
               prijatelja na Facebooku, veš, kaj sem napisal, kaj vse je – zanimivo je brati –, od
               vsega imam najraje, da po stilu spominjam na Jožeta Jerovška, to sem si res vzel k
               srcu nekako.</p>
               <p>Dobro, da ne bom pretirano dolgovezil. Ustava nam nalaga tudi to, da ta problem
               razrešimo. Kot nek drugi zakon nalaga tudi Ministrstvu za notranje zadeve, da naj ne
               spaca tako sramotnega pravilnika tipa, da bo otrok ubitega uniformiranega pripadnika
               notranjih zadev dobival tako sramotno štipendijo. Se opravičujem, vem, mi boste
               rekli, po poslovniku to ni točka. Skratka, lahko, o anketah pa, prosim vas lepo, ne
               se z mano pogovarjati, ker tu pa res preveč vem, ker to bo nastal potem metodološki
               krožek. Prosim. Hvala.</p>
            </sp>
            <sp xml:id="SDZ7-Izredna-02-2014-08-28.sp33">

               <speaker>PREDSEDNIK DR. MILAN BRGLEZ:</speaker>

               <p>Preden dam besedo naprej oziroma da ponovno odprem razpravo, ker očitno bo, moram
               samo nekaj opozoriti: replika je namenjena razjasnitvi tistega, kar je bilo narobe
               razumljeno pri sogovorniku, ne pa podajanju razprave. Prosim, gospod Han.</p>
            </sp>
            <sp xml:id="SDZ7-Izredna-02-2014-08-28.sp34">

               <speaker>MATJAŽ HAN (PS SD):</speaker>

               <p>Hvala lepa.</p>
               <p>Mislim, da imamo danes še tudi eno pomembno točko, da sprejmemo Zakon o vladi. In
               glede na to, kar zdajle poslušam, to lahko traja še dva dneva, pa ne bomo prišli do
               konca. Lahko je blokada s strani koalicije, od nas, da mi ne bomo potrdili teh
               mandatov v to komisijo, lahko pa tudi razumem, da je to na nek način mandat SDS, da
               oni ne želijo ustanoviti te komisije, ker na način, da gospoda Janeza Janšo silijo v
               to komisijo, enostavno želijo status quo. Zato bi jaz vendarle predlagal eno stvar,
               če je možno, pa lahko vzamemo tudi deset minut pavze, da se vodje poslanskih skupin
               dobimo, da v tej fazi, dokler se Mandatno-volilna komisija ne odloči, kaj bo z
               mandatom gospoda Janeza Janše, ta čas umakne SDS gospoda Janeza Janšo iz komisije, da
               katerega drugega, vodjo imajo tako gospoda Grimsa. In potem, če pride do rešitve,
               gospod Janez Janša brez problema pride v to komisijo in imamo delujoči komisijo, ki
               je zelo pomembna. Zakaj želim na tak način povezati? Mi smo v Mandatno-volilno
               komisijo, v to komisijo resnično imenovali gospoda Cirila Ribičiča, našega člana,
               ustavnega pravnika, ste pa pozabil, gospod Grims, še nekaj drugega povedati, da smo
               tudi edini napisali in pozvali predsednika Mandatno-volilne komisije, da v to
               komisijo povabi tudi vse stranke, ki ne sodelujejo v Mandatno-volilni komisiji, to je
               SDS. Da tudi SDS da svojega kandidata kot nekega ustavnega pravnika. In jaz mislim,
               da če se bomo na tak način zmenili, se lahko zmenimo, se lahko dogovorimo, v
               nasprotnem primeru pa lahko poslušamo še ene tri ure te nastope in mislim, da nikamor
               ne bomo prišli.</p>
               <p>Tako, da jaz predlagam, da vzamemo petnajst minut pavze, spoštovani predsednik, da se
               vodje poslanskih skupin dobimo, na čelu z vami, da se poskusimo dogovoriti, drugače
               pa, da v nasprotnem primeru izglasujemo in da nehamo s tem cirkusom. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp35">

               <speaker>PREDSEDNIK DR. MILAN BRGLEZ:</speaker>

               <p>Na podlagi tega proceduralnega predloga odrejam prekinitev do 11.30. Nadaljujemo ob
               11.30.</p>
               <p>(Seja je bila prekinjena ob 11.07 in se je nadaljevala ob 11.30)</p>
            </sp>
            <sp xml:id="SDZ7-Izredna-02-2014-08-28.sp36">

               <speaker>PREDSEDNIK DR. MILAN BRGLEZ:</speaker>

               <p>Nadaljujemo razpravo. Dopustil bom še eno prijavo za razpravo in potem gremo na
               odločanje. / oglašanje iz dvorane./ Proceduralno, prosim.</p>
            </sp>
            <sp xml:id="SDZ7-Izredna-02-2014-08-28.sp37">

               <speaker>JOŽE TANKO (PS SDS):</speaker>

               <p>Hvala lepa za besedo, gospod predsednik.</p>
               <p>Vi ste sklicali sestanek, gospod Han je zahteval ta sestanek in bi bilo prav, da
               najprej pojasni, kaj se je na tem sestanku dogovorilo, ne samo članom Kolegija, ampak
               tudi nam. Drugo, kar je, pa predlog, ki ste ga dali, da se omeji razpravo, je pa
               procesne narave in mislim, da o tem sam predsednik Državnega zbora ne more odločati.
               Razpravo se lahko zaključi takrat, ko ni več interesa za razpravo. Tako imamo vsi
               poslanci, ki smo pri tej točki razpravljali, še vedno možnost, da se prijavimo k
               razpravi, dokler ni kakšnih drugih omejitev. In predlagam, da razprave, ki ste jo
               omogočili z uvrstitvijo točke na dnevni red, ne omejujete, ker gre očitno za velik
               problem v tej državi. Gre za problem, kako bodo delovala delovna telesa Državnega
               zbora. Gre za to, ali smo pred ustavo vsi enaki ali nismo, ali imamo enake pravice
               ali ne. In predlagam, da o tej točki, o tej temi opravljamo razpravo toliko časa,
               dokler bo interes. Ni korektno, da se zdaj iz ne vem kakšnih razlogov zadevo omejuje.
               Točka je pač tako oblikovana in predlagam, da jo tako tudi realiziramo.</p>
            </sp>
            <sp xml:id="SDZ7-Izredna-02-2014-08-28.sp38">

               <speaker>PREDSEDNIK DR. MILAN BRGLEZ:</speaker>

               <p>Naj pojasnim, kar je bilo na sestanku, kjer vas ni bilo, bili so vsi ostali
               predstavniki drugih poslanskih skupin. Tisto, kar smo sklenili, je, da je to točko
               treba danes dokončati in potem zagotoviti pravno podlago za to, da bomo lahko kljub
               blokadi oblikovali ustrezno komisijo.</p>
               <p>Kar se pa tiče same razprave, bom dopustil to razpravo, ampak tisti, ki so že
               sodelovali v razpravi, se ne morejo še enkrat prijaviti. Ker v tem primeru ni bilo
               najave časa, lahko vsak razpravljavec razpravlja enkrat po 5 minut, in tisti, ki so 5
               minut že izkoristili, so pač 5 minut izkoristili. Kolega Tanko, je proceduralno?</p>
            </sp>
            <sp xml:id="SDZ7-Izredna-02-2014-08-28.sp39">

               <speaker>JOŽE TANKO (PS SDS):</speaker>

               <p>Hvala lepa, gospod predsednik.</p>
               <p>Predlagam, da mi pojasnite, po kateri določbi poslovnika velja ta omejitev. Te
               omejitve v poslovniku ni. Prej sem povedal, da v primeru, ker je točka oblikovana
               tako, kot je ta oblikovana, je možnost razprave po 5 minut, vendar nikjer ni omejitve
               števila prijav k razpravi po 5 minut. In če želite vi to zadevo omejiti, je pač treba
               to urediti na drug način, ne pa z odločitvijo predsednika Državnega zbora ali pa z
               dogovorom na nekem zaprtem sestanku. Do zdaj je to teklo normalno, predlagam, da
               pustite, da točka teče normalno in da opravimo razprave tako, kot je to v tem primeru
               možno. Sicer tudi replike niso možne, če boste tako postavili, ko ste že zadevo
               dopustili, da se je odvila na tak način.</p>
            </sp>
            <sp xml:id="SDZ7-Izredna-02-2014-08-28.sp40">

               <speaker>PREDSEDNIK DR. MILAN BRGLEZ:</speaker>

               <p>Glede na ustaljeno prakso pri točkah Mandatno-volilne komisije je pač tako, da se
               dopušča razprava. Ta razprava je 5-minutna razprava, vendar samo ena tovrstna
               razprava. Sklicujem se na tovrstno prakso.</p>
               <p>Gremo z razpravo naprej. Kdo?</p>
               <p>Imate besedo, gospod Tanko.</p>
            </sp>
            <sp xml:id="SDZ7-Izredna-02-2014-08-28.sp41">

               <speaker>JOŽE TANKO (PS SDS):</speaker>

               <p>Hvala lepa, gospod predsednik.</p>
               <p>Če se sklicujete na prakso, potem nam dajte to prakso na mizo. Jaz sem nekaj časa že
               v tem Državnem zboru, ne malo, pa teh omejitev pri razpravah takšne vrste ni bilo,
               razen če ni bilo sklepa, posebnega sklepa obče seje Državnega zbora. Teh omejitev
               ni.</p>
            </sp>
            <sp xml:id="SDZ7-Izredna-02-2014-08-28.sp42">

               <speaker>PREDSEDNIK DR. MILAN BRGLEZ:</speaker>

               <p>Bom dal besedo, zaradi tega, tistemu, ki se je prvi prijavil na to listo in še ni
               imel te možnosti, to je gospod Danijel Krivec.</p>
            </sp>
            <sp xml:id="SDZ7-Izredna-02-2014-08-28.sp43">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani predsednik. Kolegice in kolegi!</p>
               <p>Nisem pričakoval, da se bo treba pri tej točki oglašati, ne glede na to, da je bila
               predstavljena na tak način, kot je bila. Pričakoval sem, glede na vse obljube o nekem
               novem načinu dela v tem Državnem zboru, da pa vseeno ne bo šlo v tej smeri, da bomo
               poslanci, ki smo prvi, ki morajo spoštovati zakon in procedure, poslovnike in vse
               drugo, da ne omenjam ustave, ki je bila že večkrat omenjena, da bomo mi tisti prvi,
               ki bomo to spoštovali. Pa je ta državni zbor že nekajkrat pokazal, da ga to ne
               zanima. Že na prvi seji, ko je bil zaplet s tem, ali lahko poslanci dobimo pisno
               mnenje Zakonodajno-pravne službe. To je bil nek prvi preskusni kamen, kako bo
               delovala ta koalicija, že takrat se je uporabilo vse možnosti, da poslanci ne dobimo
               tistega, kar nam pripada po zakonu, poslovniku in vseh drugih pravilih, pa tudi po
               praksah, kot je rekel predsednik pred kratkim. Kasneje je bilo veliko govora o tem,
               kako boste spoštovali institucije pravne države, kako boste spoštovali vse druge
               institucije v Državnem zboru in tako naprej. Niste spoštovali. Govorili ste o tem, da
               boste upoštevali mnenje Zakonodajno-pravne službe, ki je edina pristojna v tem
               parlamentu, da predstavi stališče z vidika zakonodajo. Vendar ste na Mandatno-volilni
               komisiji to gladko povozili, in to pravniki v večini iz največje poslanske skupine,
               ki se ravno na to sklicujete, da je treba institucije upoštevati, da je treba
               vpeljati nov pristop in da je treba spremeniti način delovanja. Vendar delujete v
               bistvu po istem principu, kot vse do zdaj. Zdaj mi je vse bolj tudi jasno, zakaj
               imajo v normalnih gospodarskih družbah in drugih institucijah zaposlenega samo enega
               pravnika. Kjerkoli sta dva pravnika se ne moreta nič zmeniti. In v tem Državnem zboru
               nimamo pravnika, ampak imamo Zakonodajno-pravno službo, ki je tista, ki nam daje
               mnenja, in vi niti tega ne spoštujete. Ne predstavljam si delovanja v tem parlamentu
               na način, da bomo pri vsaki točki ali pri vsakem zakonu, ki ga bomo sprejemali,
               pridobili mnenje Zakonodajno-pravne službe tega parlamenta. In ko nekomu to ne bo
               všeč, bo naročil zunanje pravno mnenje in s tem dal kvečjemu zaslužiti nekomu izven
               kroga parlamenta. In to spet opravi tista, bi rekel, največja poslanska skupina, ki
               so jo bila polna usta novega pristopa, novega načina delovanja in spoštovanja vseh
               institucij te pravne države, predvsem pa institucij, ki v Državnem zboru
               funkcionirajo. Vi ste s prvimi koraki v celoti degradirali Zakonodajno-pravno službo
               Državnega zbora. In s tem samo nadaljujete. Ves čas govorite, da mogoče zakonodaja ni
               najboljša, vendar jo je treba spoštovati. Vi je ne spoštujete. Mandatno-volilna
               komisija je podelila mandate. Vi tega ne spoštujete. Izmišljujete si razne izgovore,
               kako to preprečiti, in dajete neke primere, ampak niti enega na papirju, kajti sami
               veste, da takih primerov do sedaj v parlamentarni demokraciji ni bilo. In izigravate
               pravila igre, za katera ste se učili v svojem izobraževalnem procesu, da jih je treba
               spoštovati, vendar jih sami ne spoštujete. Jaz sem bil prepričan, da bo ta mandat
               vseeno bolj toleranten in da se bo spoštovalo pravila igre, vendar niti po prvi niti
               po drugi seji Državnega zbora nisem več prepričan, da se bo to dogajalo. Tako da
               upam, da boste razmislili preden bo ta točka zaključena in sami sebe vprašali, ali
               ste v tem parlamentu za to, da kršite in spreminjate pravila, ki so zapisana, in si
               jih prilagajate po potrebi ali pa se bomo v tem parlamentu pogovarjali in odločali na
               osnovi tistih pravil, ki so veljala in ki so tudi zapisana.</p>
            </sp>
            <sp xml:id="SDZ7-Izredna-02-2014-08-28.sp44">

               <speaker>PREDSEDNIK DR. MILAN BRGLEZ:</speaker>

               <p>Prosim.</p>
            </sp>
            <sp xml:id="SDZ7-Izredna-02-2014-08-28.sp45">

               <speaker>MAG. MATEJ TONIN (PS NSi):</speaker>

               <p>Spoštovani predsednik!</p>
               <p>Če pogledate 67. člen Poslovnika, peti odstavek, ta sicer navaja naslednje. "Državni
               zbor lahko na predlog predsedujočega ali poslanca odloči, da lahko govornik o istem
               vprašanju razpravlja le enkrat." Vi ste sicer ta predlog podali, Državni zbor pa o
               tem ni odločal. Torej, dokler Državni zbor o tem vprašanju ne odloči, da se lahko
               razpravlja samo enkrat, je glede na poslovnik možno o tej temi razpravljati večkrat.
            </p>
            </sp>
            <sp xml:id="SDZ7-Izredna-02-2014-08-28.sp46">

               <speaker>PREDSEDNIK DR. MILAN BRGLEZ:</speaker>

               <p>Stvar je takšna. Na podlagi 69. člena Poslovnika sem jaz tisti, ki tolmačim ta
               Poslovnik. Na drugi strani … Prosim! Na drugi strani je res, da se je dosedanja
               praksa, vsaj po tistem, kar sem izvedel o tej praksi, pri tej Mandatno-volilni točki
               vedno opravljala na ta način, da je bila 5 minutna razprava, in to omejena na vsakega
               za 5 minut enkrat. Prosim, da ne posegate v besedo. Zaradi tega je možno narediti
               dvoje. Eno je, da sam odločim na ta način in mislim, da bom to storil, da preprosto
               dovolim razpravo zgolj tistim, ki še niso razpravljali po 5 minut znotraj te točke,
               ker ni bil vnaprej najavljen čas. Če bo kakšen ugovor na to, ga boste naslovili na
               Komisijo za poslovnik in bo ta odločila o tem. Do takrat bo pa veljala moja odločitev
               in ta odločitev je, da ima vsak poslanec, ki še ni razpravljal znotraj te razprave,
               pravico do 5 minutne razprave.</p>
               <p>In zaenkrat imam prijavljena še dva poslanca. Proceduralno, gospod Tanko. Potem pa,
               proceduralno, kdo? Mag. Grims. Pa kolega Mesec. Gremo po tem vrstnem redu.</p>
            </sp>
            <sp xml:id="SDZ7-Izredna-02-2014-08-28.sp47">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Zdaj, ko ste prišli do te parlamentarne prakse, vam moram povedati, parlamentarne
               prakse, ki ste jo zdajle razložil, ni. Vi ste sklicali sejo Državnega zbora z 2.a
               točko. Pod to točko ni popolnoma nobene omejitve glede razprave poslancev. Ne piše,
               da lahko vsak poslanec razpravlja 5 minut, ne piše nič. No limit – ni omejitve časa.
               Gospod predsednik, kakorkoli vi si jemljete pravico razlaganja poslovnika, ki vam to
               daje, sem vam že prej povedal, da se lahko omeji razprava poslancev samo s sklepom
               obče seje ali pa plenarne seje Državnega zbora. Ni mogoče na drug način. Poslovnik
               predsedniku, tudi če je ta iz največje poslanske skupine, predsedniku Državnega zbor,
               ne daje nobene pravice, da odreja ali pa pelje delo Državnega zbora samovoljno, tako
               kot ste se vi to zamislil. Ni mogoče. In odločitev, če bo sprejeta, bo veljala samo
               od odločitve pa naprej. Tega ni mogoče razlagati na kakršenkoli drugačen način. Sicer
               predlagam, da ste pri teh točkah, ki jih uvrščate na dnevni red, bolj dosledni, ker
               ta točka, lahko pogledate sami vabilo, ki ste ga podpisal oziroma sklic, ki ste ga
               dali, nima nobene omejitve časa razprave, ne za enega poslanca, ne za poslansko
               skupino, ne za ničesar drugega.</p>
               <p>In predlagam, gospod predsednik, da peljete sejo Državnega zbora v skladu s pravili,
               ki so zapisana v poslovniku in da ne ustvarjate neke svoje sui generis prakse, zato
               ker je na tem področju pravzaprav nimate. Predlagam, da v izogib tega delate skladno
               s Poslovnikom Državnega zbora in ga tudi razlagate skladno, kot je napisano v
               Poslovniku Državnega zbora. Več ali manj je situacija, v kateri smo sedaj, določena v
               Poslovniku. To ni nekaj, kar bi dopustilo interpretacijo predsedujočemu, ampak je
               urejena s Poslovnikom. Predsednik Državnega zbora nima, tudi če je predsednik, moči,
               da bi odločal v imenu dveh tretjin poslancev, tako kot je bil sprejet poslovnik. Ta
               je bil sprejet z dvema tretjinama. In za korektno vodenje seje ga je pač treba
               upoštevati in razlagati tako, kot je poslovnik sprejet. Druge stvari je treba
               sprejeti pa z glasovanjem. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp48">

               <speaker>PREDSEDNIK DR. MILAN BRGLEZ:</speaker>

               <p>Glede na vašo proceduralno zahtevo bomo naredili tako, da bomo glasovali na podlagi
               67. člena, in to petega odstavka 67. člena o omejitvi časa posameznega govornika o
               tem vprašanju na pet minut. Torej nadaljujemo tisto, kar je, in s tem bomo seveda
               imeli to podlago. Strinjam se, da v naravi stvari je zadeva vsaj pri postopkovnih
               stvareh vedno takšna, da se da odločitev predsednika spodbijati, in bom vsaj na tej
               točki pristal na to, ne samo pristal, moram pristati na to, ker obstaja pravna
               podlaga, s katero lahko celotno zadevo razrešimo. Odločitev Državnega zbora bo tista,
               ki bo urejala nadaljnjo razpravo tako, da bo ta razprava lahko potekala nemoteno.</p>
               <p>Predlagam sklep, po katerem se razprava o tem vprašanju, ki je na dnevnem redu, da
               lahko posamezni govornik, posamezni poslanec ali poslanka razpravlja le enkrat.
               Omejitev je pa še vedno 5 minut, tista, ki je aktualna, ker je takšna vedno, kadar ni
               naprej najavljen čas.</p>
               <p>Glasujemo. Navzočih je 77 glasovalo poslank in poslancev, za je glasovalo 51, proti
               25.</p>
               <p>(Za je glasovalo 51.) (Proti 25.)</p>
               <p>Ugotavljam, da je sklep sprejet.</p>
               <p>V tej razpravi je mogoče, da posamezni poslanec razpravlja le enkrat. Če gremo nazaj
               na listo ima zdaj besedo gospod Janez Janša.</p>
               <p>Prosim, proceduralno.</p>
            </sp>
            <sp xml:id="SDZ7-Izredna-02-2014-08-28.sp49">

               <speaker>DR. FRANC TRČEK (PS ZL):</speaker>

               <p>Čeprav sem novinec, zdi se mi, da imamo tu en proceduralni problem, ker bi moral
               gospod predsednik še enkrat sprožiti, kdo od tistih, ki nismo govorili, hoče
               govoriti. Hvala.</p>
            </sp>
            <sp xml:id="SDZ7-Izredna-02-2014-08-28.sp50">

               <speaker>PREDSEDNIK DR. MILAN BRGLEZ:</speaker>

               <p>To bo narejeno v nadaljevanju. Zaenkrat končujemo tisto listo, ki jo imamo pred sabo,
               in besedo ima gospod Janez Janša.</p>
               <p>Prosim.</p>
            </sp>
            <sp xml:id="SDZ7-Izredna-02-2014-08-28.sp51">

               <speaker>JANEZ (IVAN) JANŠA (PS SDS):</speaker>

               <p> Hvala za besedo.</p>
               <p>Ko ste vi normalno vodili volilno kampanjo, sem bil jaz onemogočen. In kot je dejal
               prej eden od poslanskih kolegov, je iz vsake paštete skočil kakšen članek, kjer se je
               mene blatilo, in se nisem mogel braniti. Zaenkrat se še lahko in bom repliciral
               vsakemu, ki bo govoril o mojem mandatu ali o meni. Upam, da se me vsaj pri tem ne bo
               omejevalo.</p>
               <p>Cela država je pravzaprav na začetku enega zelo pomembnega projekta. Oblikuje se nova
               vlada. Stanje ni rožnato. Pravkar potrjeni predsednik Vlade ga je označil za bolno.
               Tukaj pa se tisti, ki imate sedaj škarje in platno v rokah, ukvarjate z nečem, s
               čimer se sploh ne bi smeli. Če bi tu dejansko imeli vladavino prava, o kateri je
               govoril gospod Cerar, potem bi morali to pravo spoštovati in ga ne zlorabljati. Jaz
               sem bil pravnomočno obsojen, nisem imel nobene državne funkcije, iz nje sem prej
               odstopil. In ko sem kandidiral, sem kandidiral na novo v tej situaciji. Volivci so to
               situaciji poznali in so mi dali pač ravno takšen odstotek glasov, o katerem je prej
               kolega govoril, da bi ga moral dobiti. Ampak to ni pomembno. Pomembno je to, da se
               tukaj ponovno uvaja dvojna merila. Jaz sem bil pravnomočno obsojen. Moral sem sodbo
               spoštovati, drugače je bila zadaj prisila na dan, ki mi je bil določen, sem šel v
               zapor. Danes zjutraj sem sem prišel iz zapora. Pritožujemo se, sodišče odlaša z
               odločitvijo, na stanje ne moremo vplivati, enostavno ga moramo upoštevati. Na drugi
               strani pa je situacija z mandatom. Ta je bil potrjen, vi mu hočete osporavati, ampak
               tukaj odločitve tega osporavanja še ni. Na koncu bo itak Ustavno sodišče. In do
               takrat je ta mandat pravnomočen. In vi te pravnomočnosti ne spoštujete. Jaz kot
               državljan moram spoštovati pravnomočnost neke druge institucije, vi pa ne spoštujete
               pravnomočnosti lastne institucije. Torej, kakšen zgled dajete državljankam in
               državljanom. Če mi bo mandat odvzet, mi bo odvzet tudi mandat v tej komisiji. Do
               takrat pa je to poln mandat in mi ga nimate pravice omejevati z ničemer.</p>
               <p>Sedaj pa še o pravih razlogih. Ko je imela Stranka Mira Cerarja kongres, sem tam
               videl nekaj obrazov, ki so mi dobro znani. To so obrazi ljudi, ki so nas leta 1988
               zasledovali po ljubljanskih gostilnah, kot tista zadnja generacija agentov Službe
               državne varnosti oziroma Udbe, z imeni in priimki. Potem so naredili razno razne
               kariere, danes očitno odločajo v stranki, ki je največ dobila na zadnjih
               parlamentarnih volitvah, kakršnekoli so pač že bile. In tukaj je interes, da te
               službe delujejo brez nadzora. Tukaj je ta interes, ne v mojem mandatu. Ampak v tem,
               da se nenadzorovano prisluškuje, zasleduje in zlorablja to najbolj občutljivo
               institucijo, ki jo sicer ima vsaka država. V nadaljevanju, ko bom še prišel do
               besede, upam, bom razložil nekaj najhujših zlorab, ki so bile odkrite v delovanju teh
               služb, in to po letu 1990. Lahko govorimo tudi o tistem času prej, ampak takrat
               parlamentarni nadzor seveda ni obstajal. Sedaj po ustavi in zakonih obstaja, vendar
               se ga preprečuje. Zelo podobna debata, kot sedaj poteka tukaj, je potekala po
               volitvah leta 1992, ko se je tako imenovani sestop komunistov z oblasti izkazal za
               farso. In ko se je spet postavljala vlada po, bom rekel, istih barvah kot v prejšnjih
               režimih, tudi takrat se je skušalo preprečiti ustanovitev take komisije, ki bi
               nadzorovala tajne službe, pa tisti poskus ni bil uspešen. Če bo ta vaš današnji
               poskus uspešen, potem je to znak za celotno slovensko javnost, da je ta bolezen, o
               kateri je govoril prej novi predsednik Vlade, še bistveno težja, kot je bila pred 22
               leti.</p>
            </sp>
            <sp xml:id="SDZ7-Izredna-02-2014-08-28.sp52">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Andrej Šircelj.</p>
            </sp>
            <sp xml:id="SDZ7-Izredna-02-2014-08-28.sp53">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa za besedo, spoštovani predsednik. Spoštovani kolegi in kolegice!</p>
               <p>Jaz predlagam, seveda, da v tem hramu demokracije upoštevamo mnenja tistih
               inštitucij, ki so poklicane za to, da določena mnenja dajejo. V tem primeru, v
               primeru, ki ga je postavila Mandatno-volilna komisija glede Janeza Janše in glede
               njegovega mandata, je Zakonodajno-pravna služba dala mnenje – mnenje, ki ga ne
               upošteva sedanja oziroma prihodnja koalicija. Mnenje, ki ga ne želi upoštevati.
               Mnenje, ki govori o tem, da ima Janez Janša mandat, in to na podlagi strokovnega
               mnenja, in sicer da v tem primeru ne velja določba 9. člena Zakona o poslancih,
               zaradi tega, ker je ta oseba kandidirala na volitvah in navsezadnje so volivci vedeli
               vnaprej, koga volijo. To mnenje je dano pravno iz zornih kotov različnih ocen – imamo
               gramatikalno razlago, imamo vsebinsko razlago, imamo sistemsko razlago, upoštevano je
               načelo sorazmernosti – in povsod je dejansko vprašaj, da bi odvzem mandata Janezu
               Janši lahko pomenilo kršenje ustave. Mandatno-volilna komisija in predsednik ne
               želita upoštevati tega mnenja, zaradi tega ustanavljata ad hoc komisije z ad hoc
               strokovnjaki, ki bodo dali mnenje – verjetno je pričakovati – v nasprotju z mnenjem
               Zakonodajno-pravne službe, zato da bi imela Mandatno-volilna komisija možnost, da
               enostavno pobriše mnenje Zakonodajno-pravne službe. In to seveda počne stranka, ki je
               zmagala na volitvah in ki prisega na vladavino prava. Njen predsednik prisega na
               vladavino prava, tu se pa naredi vse, išče različna mnenja, išče različne
               strokovnjake, ki že na televiziji povedo, kakšno mnenje imajo, oni bodo napisali samo
               še račun, 5, 10, 15 tisoč evrov, in zadeva je jasna. Že vnaprej so povedali. In ker
               so že vnaprej povedali, je ravno Stranka Mira Cerarja vzela točno tistega, ki je
               vnaprej, če želite, na 3. programu povedal, kakšno je njegovo mnenje, in to mnenje
               boste dobili. Lahko prihranite 10 ali 5 ali kolikorkoli tisoč evrov, ker to mnenje je
               že javno publicirano. Na drugi strani pa je, še enkrat ponavljam, vse narejeno za to,
               da se Komisije za nadzor varnostno-obveščevalnih služb ne bi ustanovilo. In jaz,
               gospe in gospodje, ne verjamem, da je razlog Janez Janša. In tu se sprašujem, kdo
               vodi Stranko Mira Cerarja. Kdo sprejema odločitve v Stranki Mira Cerarja, če na eni
               strani prisega na vladavino prava, na drugi strani pa ne želi ustanoviti komisije, ki
               bi ravno zagotavljala ljudem vladavino prav. In, oprostite, jaz predlagam, da še
               enkrat dejansko revidirate, popravite svoj sklep, in ustanovite komisijo, ki je nujno
               potrebna za civilni nadzor nad obveščevalnimi službami. Drugače ne gre. Mi ne moremo
               živeti v nepravni državi, pri nas ne morejo delovati represivne službe, obveščevalne
               in protiobveščevalne službe brez civilnega nadzora. Gospe in gospodje, mi smo v
               demokraciji! Še v totalitarnem sistemu so imele te službe nek nadzor, takrat seveda
               vladajoče Zveze komunistov ali Komunistične partije. Tu bomo pustili nadzor – komu?
               Kdo bo nadzoroval? Vprašajte se, kdo bo nadzoroval, in odgovorite ljudem,
               državljankam in državljanom, kdo bo nadzoroval te službe oziroma dejanja, ki jih te
               službe počnejo.</p>
            </sp>
            <sp xml:id="SDZ7-Izredna-02-2014-08-28.sp54">

               <speaker>PREDSEDNIK DR. MILAN BRGLEZ:</speaker>

               <p>Gospod Janez Janša, proceduralno, domnevam?</p>
            </sp>
            <sp xml:id="SDZ7-Izredna-02-2014-08-28.sp55">

               <speaker>JANEZ (IVAN) JANŠA (PS SDS):</speaker>

               <p>Ne, ne, kolega pred mano je govoril o mojem mandatu in bi ga rad dopolnil. Repliko
               imam.</p>
            </sp>
            <sp xml:id="SDZ7-Izredna-02-2014-08-28.sp56">

               <speaker>PREDSEDNIK DR. MILAN BRGLEZ:</speaker>

               <p>Prav.</p>
            </sp>
            <sp xml:id="SDZ7-Izredna-02-2014-08-28.sp57">

               <speaker>JANEZ (IVAN) JANŠA (PS SDS):</speaker>

               <p>Tako kot prej kolega na kolegico, ki ga tudi ni imenovala. Jaz pa sem bil direktno
               imenovan, tako da …</p>
               <p>Kolega Andrej Šircelj je govoril o mnenju Zakonodajno-pravne službe. Zdaj je pri tem
               mnenju zelo pomembno, da se spomnimo, čeprav mislim, da tega ni nihče pozabil, ker
               tako dolgo časa ni minilo od trenutka, ko so bile te besede izrečene, da je novo
               zapriseženi predsednik Vlade dejal, Stranka Mira Cerarja bo spoštovala mnenje
               Zakonodajno-pravne službe v zvezi s tem mandatom. Isti stavek, mogoče s kakšno besedo
               razlike, je izrekel tudi novi predsednik Državnega zbora. Spoštovali bomo mnenje
               Zakonodajno-pravne službe. Potem pa je bilo mnenje očitno nekoliko drugačno, kot so
               si predstavljali in zdaj se to mnenja ne spoštuje. Imamo predsednika Vlade, ki še
               sestavlja vlado, pa je že v tej prvi fazi požrl besedo. Kakšna kredibilnost spremlja
               to podjetje zdaj? Da ne govorimo o predsedniku Državnega zbora, ki bi si to glede na
               funkcijo lahko še manj privoščil. Beseda obvezuje. Beseda predsednika Vlade tudi po
               mednarodnem pravu obvezuje. Tisti, ki ste to študirali, veste, da ne moreš danes reči
               nekaj, potem ti pa to ne paše, pa pozabiš, pa nekaj drugega. In zdaj se greste farso
               z neko komisijo strokovnjakov, "neodvisnih" strokovnjakov. SD je predlagala kar
               svojega bivšega predsednika v to komisijo, gospoda Ribičiča. On je zdaj neodvisen
               strokovnjak. Moram reči, da ima bogate izkušnje in z mandati, ko je vodil edino
               stranko, ki je vladala brez volitev, bogato prakso ima z mandati, absolutno. Samo s
               kakšnimi? Kot s tajnimi službami, kjer je bil politični šef Udbe v tistem času. Super
               neodvisno mnenje. Da ne govorim o gospodu Pirnatu, ki zdaj že dvajset let dobiva
               državni honorar zato, ker je razbijal Demos in Slovensko demokratično zvezo, in tako
               naprej. In ni denarja, ki ga ne bi zaračunal. Torej politično kompromitirana in
               plačana mnenja, ki veljajo toliko, kot zanje daš evrov, bodo zdaj … / izklop
               mikrofona/</p>
            </sp>
            <sp xml:id="SDZ7-Izredna-02-2014-08-28.sp58">

               <speaker>PREDSEDNIK DR. MILAN BRGLEZ:</speaker>

               <p>Tole ni bila replika. Zaradi tega, ker pravzaprav iz vsebine ni bilo jasno, na kaj se
               po predhodnem govorniku sklicuje. Prosim, da tisti, ki bi hoteli uveljavljati
               repliko, upoštevate, kaj pomeni pravzaprav replika.</p>
               <p>Besedo ima dr. Mitja Horvat.</p>
            </sp>
            <sp xml:id="SDZ7-Izredna-02-2014-08-28.sp59">

               <speaker>DR. MITJA HORVAT (PS SMC):</speaker>

               <p>Hvala, predsedujoči, za besedo. Spoštovane poslanke, spoštovani poslanci!</p>
               <p>Vesel sem, da me gospod Tanko citira. Tudi na prejšnji seji me je citiral, seveda
               iztrgano iz konteksta, tako kot moram tudi tukaj v tem primeru povedati, da smo
               rekli, da bomo počakali na odločitev Mandatno-volilne komisije ne na mnenje
               Zakonodajno-pravne službe. Lepo je, da govorite o ustavi. Lepo, da poznate nekaj
               členov ustave. Lepo bi bilo tudi, če bi jih uporabljali v celoti. Kot veste, pravice,
               ki so z ustavo določene, so nekatere lahko z zakoni omejene. In ta je omejena z
               zakonom, z Zakonom o poslancih. Mnenje Zakonodajno-pravne službe, ki smo ga dobili,
               je baziralo, kot sem povedal in me boste lahko tudi preverili, ali sem to povedal
               tudi na Mandatno-volilni komisiji ali ne, je baziralo samo na izhodišču, da volitve
               brišejo pravne posledice, ki so navedene v Zakonu o poslancih. Torej, ali mandat
               preneha ali ne preneha po odločitvi Državnega zbora, in da torej o tem odločamo samo
               za tiste, ki so pravnomočno obsojeni na več kot 6 mesecev po izvolitvi in času
               trajanja mandata. Opozoril sem na 5. člen, ki določa tudi vprašanja pred samimi
               volitvami, zaradi česar sam odločno stojim na stališču, da Zakon o poslancih ureja
               vsa vprašanja v zvezi s poslanci, tudi predmetnega. Zato smo dali možnost vsem
               poslanskim skupinam, ki sodelujejo v Mandatno-volilni komisiji, da imenujejo svojega
               člana v to komisijo, ravno zaradi tega, da ne bi sprejemali samo politične odločitve
               in da bi se izognili očitkom, ki smo jih ves čas deležni. Ad personam, oprostite,
               govorili ste vi, mi govorimo o načelnem vprašanju, zaradi tega, ker gre za vzorčni
               primer, ker takšnega primera resda še nismo imeli in zato se ga občutljivo tudi
               lotevamo.</p>
               <p>Pričakujemo, da bodo o vprašanju omejitve mandata oziroma o razširitvi vprašanja, ki
               je seveda korektno zapisano, a žal po našem stališču iz napačnega izhodišča, torej
               tega, da volitve brišejo posledice, ki jih določa Zakon o poslancih v 9. členu, da
               mandat poslancu, ki je pravnomočno obsojen na več kot 6 mesecev, preneha, se pravi po
               nobeni odločitvi, in lepo prosim vsakega sogovornika opozorim, o nobenem odvzemu ni
               govora, ker zakon ne določa odvzema, ampak gre za posledice, ki nastanejo na podlagi
               samega zakona. Zato, ker se občutljivo lotevamo tega vprašanja, zato seveda nismo
               posegali v vprašanja, ki jih ne smemo zdaj preveč enotno in poenoteno obravnavati.
               Potrditev mandata pomeni potrditev odločitve Državne volilne komisije. Noben mandat
               ni bil sporen, ker glede nobenega mandata ni bila vložena pritožba in Državni zbor ni
               imel o čem odločati. Državni zbor ne odloča o tem vprašanju. Mandatno-volilna
               komisija pa seveda sporoči Državnemu zboru, ali je kakšnemu poslancu prenehal mandat.
               Kot me je gospod Tanko že pravilno citiral, sem tudi jaz mnenja, da gre za
               nepopravljive posledice, zato se tega vprašanja lotevamo občutljivo, kot rečeno, ne
               ad personam, ampak zaradi tega, ker bo zagotovo tudi v bodoče vzorčen primer.</p>
               <p>Kar se tiče sodelovanja v tej komisiji, gre pa ravno za isto vprašanje –
               nepopravljive posledice, da bi bil član komisije, ki jo danes sprejemamo, nekdo, ki
               mu je po zakonu prenehal mandat. Zato stojimo na stališču, ki sem ga izrazil na
               začetku, da je treba najprej počakati na odločitev glede vprašanja, ali poslancu
               Janezu Ivanu Janši preneha mandat ali ne preneha po 9. členu Zakona o poslancih.
               Najlepša hvala.</p>
            </sp>
            <sp xml:id="SDZ7-Izredna-02-2014-08-28.sp60">

               <speaker>PREDSEDNIK DR. MILAN BRGLEZ:</speaker>

               <p>Najprej se je javil k besedi gospod Janez Janša. Replika ali …</p>
            </sp>
            <sp xml:id="SDZ7-Izredna-02-2014-08-28.sp61">

               <speaker>JANEZ (IVAN) JANŠA (PS SDS):</speaker>

               <p>Ja, seveda, replika…</p>
            </sp>
            <sp xml:id="SDZ7-Izredna-02-2014-08-28.sp62">

               <speaker>PREDSEDNIK DR. MILAN BRGLEZ:</speaker>

               <p>… proceduralno?</p>
            </sp>
            <sp xml:id="SDZ7-Izredna-02-2014-08-28.sp63">

               <speaker>JANEZ (IVAN) JANŠA (PS SDS):</speaker>

               <p>… replika, ker kolega govori o tem, da je treba počakati na odločitev. Potem bom šel
               danes domov in bom čakal na odločitev Vrhovnega sodišča pa potem Ustavnega sodišča.
               Se pravi, če je vaša logika pravilna, potem jaz nimam statusa zapornika. Bomo
               počakali ali kako?! Grem jaz lahko danes domov potem? Ali velja ena logika za vas,
               ker ste poslanec Stranke Mira Cerarja, ena pa zame, ker sem poslanec Slovenske
               demokratske stranke. Mi lahko to razložite.</p>
            </sp>
            <sp xml:id="SDZ7-Izredna-02-2014-08-28.sp64">

               <speaker>PREDSEDNIK DR. MILAN BRGLEZ:</speaker>

               <p>Replika se nanaša na vašo razpravo, ki jo je kolega napačno razumel. In to ni bila
               replika. Replika bi bila, če bi vas dr. Horvat citiral oziroma navedel vašo izjavo in
               bi jo napačno razumel in bi jo potem hoteli popravljati. To je replika po našem
               poslovniku. / oglašanje iz dvorane/ Prosim za mir v dvorani. Zdaj počasi razumevam,
               zakaj imam to tukaj, ampak ne bom uporabil. Najprej proceduralno mag. Šircelj.
               Repliko na kaj? / oglašanje iz dvorane/</p>
               <p>Prosim. Postopkovno ima prednost.</p>
            </sp>
            <sp xml:id="SDZ7-Izredna-02-2014-08-28.sp65">

               <speaker>JOŽE TANKO (PS SDS):</speaker>

               <p>Hvala lepa, spoštovani predsednik.</p>
               <p>Predlagam, da si preberete 70. člen Poslovnika, da si vzamete, če je težko, najprej
               nekaj minut časa preden odločite, kajti tu piše, bom prebral: "Vsak razpravljalec ima
               pravico do odgovora na razpravo drugega razpravljalca (replika), kolikor se ta
               razprava nanaša na njegovo razpravo." In to, kar je bilo, kar je razpravljal gospod
               Horvat, se je neposredno nanašalo ad personam na razpravo poslanca, ki je prej
               govoril. In vas opozarjam, da tako sui generis razlagati, kaj je replika, kot ste si
               dovolil v tem primeru, na tak poseben način, to ne gre. Obstaja bogata parlamentarna
               praksa. Tisti, ki smo poslanci več mandatov, jo dodobra poznamo. Vsak se lahko
               prijavi k repliki v primeru, če je karkoli bilo narobe interpretirano, narobe
               uporabljeno, narobe izraženo v razpravah poslancev. Tukaj gre tudi za interpretacijo.
               In kolega Janša je samo v tistem dopustnem delu gospodu Horvatu repliciral tako, kot
               tudi poslovnik določa. Nič ni šel čez okvir napačne interpretacije oziroma napačnega
               razumevanja, čisto nič. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp66">

               <speaker>PREDSEDNIK DR. MILAN BRGLEZ:</speaker>

               <p>Gospod Šircelj.</p>
            </sp>
            <sp xml:id="SDZ7-Izredna-02-2014-08-28.sp67">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Ko je gospod Horvat omenil to, da nekateri nismo v celoti razumeli ustave in da je
               treba seveda v celoti razumeti ustavo. Jaz mislim, da je bil seveda v zmoti. Namreč
               to potrjuje seveda tudi mnenje Zakonodajno-pravne službe, ki govori o 9. členu Zakona
               o poslancih, o katerem je tudi on govoril in o katerem sem govoril tudi jaz. In
               tukaj, če govorimo o gramatikalni razlagi določbe, Zakonodajna-pravna služba pravi,
               da poslancu preneha mandat, če je v času, ko je poslanec, obsojen na nepogojno kazen
               zapora, daljšo od šestih mesecev. In takšen je bil tudi dosedanji način izvrševanja
               tretje alineje prvega odstavka 9. člena Zakona o poslancih. Takšno izvrševanja
               citirane določbe Zakona o poslancih, ki bi se razširilo tudi na osebo, ki je kot
               pravnomočno obsojena oseba kandidirala na volitvah – gospod Janez Janša je kandidiral
               na volitvah – pa je vprašljivo, lahko pa tudi ustavno sporno z vidika varstva volilne
               pravice, 43. člen Ustave v celoti, z vidika inštitutov kazenskega prava, ki jih
               določa Kazenski zakonik, pravne posledice obsodbe in z vidika načela enakosti, ki
               zapoveduje, da je treba bistveno različne dejanske položaje tudi različno pravno
               urediti. Trenutek, ko je poslanec pravnomočno obsojen na nepogojno kazen zapora,
               daljšo od šestih mesecev, je namreč bistvena razlikovana okoliščina med položajem, ki
               ga ureja 9. člen Zakona o poslancih in obravnavanim položajem. Z drugimi besedami
               dejansko Zakonodajno-pravna služba tukaj pravi, da je to lahko ustavno sporno z
               vidika več določb ustave, ne samo z vidika ene določbe ustave. Potem imamo seveda
               tudi načelo sorazmernosti, o kateri bom tudi govoril, če bom napačno razumljen ali če
               me bo katerikoli poslanec napačno razumel. Namreč, tudi tam dejansko govorimo, da ni
               nobenih razlogov, da bi mandat poslancu prenehal, tistemu poslancu, ki je bil
               izvoljen na volitvah. Zaradi tega je seveda moja replika upravičena, jaz mislim,
               gospod predsednik, in jih bom tudi dajal v naslednje, če bom napačno razumljen.</p>
            </sp>
            <sp xml:id="SDZ7-Izredna-02-2014-08-28.sp68">

               <speaker>PREDSEDNIK DR. MILAN BRGLEZ:</speaker>

               <p>Prav. Besedo ima mag. Branko Grims.</p>
            </sp>
            <sp xml:id="SDZ7-Izredna-02-2014-08-28.sp69">

               <speaker>MAG. BRANKO GRIMS (PS SDS):</speaker>

               <p>Glejte, jaz se bom zanalašč izognil interpretacijam in mnenju pravne službe. Bom pa
               prebral tisto, kar je naredilo Ustavno sodišče Republike Slovenije – kamor si vi ne
               upate in zato seveda stvari zavlačujete – in kaj o tem pravi Evropsko sodišče za
               človekove pravice. Začel bom z mnenjem ustavne sodnice Sovdat, ki pravi, "s
               potrditvijo kandidature, da ima pravico kandidat se udeležiti političnega boja za
               oblast je na podlagi volilnih izidov, torej glasov volivcev, preraslo v novo
               kvaliteto, v pridobljen mandat. Zato v takšnem primeru pasivna volilna, ki je
               človekova pravica, ki jo zagotavlja drugi odstavek 43. člena Ustave, zajema tudi
               pravico do izvrševanja tako pridobljenega mandata, torej izvrševanja v celoti in brez
               omejitev, cel mandat. Gospe in gospodje, delate protiustavno.</p>
               <p>Drugo, če kdo misli, da gre za zgolj ločeno mnenje. Ustavno sodišče je v odločbi UI
               317/11 leta 2011 zapisalo: "Pasivna volilna pravica posamezniku zagotavlja, da se pod
               enakimi pogoji lahko poteguje za izvolitev voljene državne lokalne organe. Pasivna
               volilna pravica pomeni tudi pravico biti izvoljen, kar pomeni pravico posameznika, da
               v skladu s predpisi in pravili za delitev mandatov in na podlagi volilnih rezultatov
               pridobi mandat. Tretji vidik pasivne volilne pravice pomeni pravico do izvrševanja na
               volitvah pridobljene mandata." Naj dodam znova. Torej izvrševanje v celoti in brez
               omejitev. Gospe in gospodje, zavestno delate protiustavno. Tisti pa, ki imate
               ustavnopravno znanje, ste pravniki, pa gradite še vesoljne neumnosti. In to dobro
               veste glede na to, kar sem ravnokar citiral.</p>
               <p>No, pa kar je morda še najbolj pomembno pri celi tej zgodbi. Prej sem že omenil
               Evropsko sodišče. No, zdaj pa poglejte tole. Stališče Evropskega sodišča za človekove
               pravice, ki je bilo izraženo vsaj v treh primerih, je, da 3. člen Protokola št. 1 h
               Konvenciji o varstvu človekovih pravic in temeljnih svoboščin, gospe in gospodje,
               tisto je temeljna listina, na katero se tolikokrat vi sklicujete in ki jo je
               Slovenija ratificirala in objavila v Uradnem listu leta 1994, ki ureja pravico do
               svobodnih volitev, vsebuje tudi pravico do izvrševanja pridobljenega mandata. Če kdo
               dvomi, gospe in gospodje, zelo zanimivo je bilo, ko sem šel pogledati te sodbe, saj
               jih imate na spletu, so vse dosegljive, iz njih nedvoumno izhaja, da je popolnoma
               nedopusten in grob poseg v človekove pravice, kakršenkoli poskus odvzemanja ali
               omejevanja pridobljenega mandata, ko je enkrat podeljen v zvezi z vsemi okoliščinami,
               ki so bile znane prej, ki so bile znane volivkam in volivcem. Pojdite to, lepo vas
               prosim, prebrati. Ne samo, da delate očitno protiustavno, delate proti temeljnim
               človekovim pravicam, zavestno, in tisti, ki imate pravno znanje, tudi v sramoto
               pravni stroki ne glede na to, kakšne neumnosti zdaj tukaj govorite.</p>
               <p>In vas, gospod predsednik, in gospoda Cerarja, ki imata oba tudi določeno pravno
               znanje in ki sta oba dejala, da smo čakata mnenje pravne službe Državnega zbora
               sprašujem zdaj, kje je vaša beseda. Kje je tista silna etika, tisto silno priseganje
               na pravno državo, ki smo mu bili priče celo volilno kampanjo pa še zdaj? Ko pa ste
               tukaj postavljeni ne samo pred mnenje pravne službe, zaradi katerega je, gospod
               predsednik, nekdo od poslank in poslancev že vpil v enem lokalu tukaj v tem Državnem
               zboru, smo to slišali, na gospoda Strleta, kot predsednika oziroma podpisanega pod ta
               papir, ker je sramota in bi vi bili dolžni zaščititi vaše uslužbence, ne pa da jih
               popolnoma razvrednotite s tem, ko dovoljujete ustanovitev neke farsične komisij, ki
               praktično razveljavlja službo Državnega zbora in njeno stroko. Kje je zdaj vse tisto,
               na kar ste prisegali in o čemer ste imeli toliko za povedati. Edina rešitev bi bila,
               da se to takoj ustavi, da se preneha s farso s komisijo, da se danes komisija za
               nadzor imenuje, tista kobajagi neodvisna komisija pa naj konča na smetišču zgodovine,
               kamor sodi, kjer bo končala skupaj z vašo morebitno razrešitvijo oziroma prekinitvijo
               mandata Janeza Janše ali na Ustavnem sodišču Republike Slovenije že najverjetneje,
               zanesljivo, glede na to, kar sem vam prebral, pa na Evropskem sodišču za človekove
               pravice. In to dobro veste.</p>
            </sp>
            <sp xml:id="SDZ7-Izredna-02-2014-08-28.sp70">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Anže Logar.</p>
            </sp>
            <sp xml:id="SDZ7-Izredna-02-2014-08-28.sp71">

               <speaker>MAG. ANŽE LOGAR (PS SDS):</speaker>

               <p>Hvala lepa, spoštovani predsednik Državnega zbora!</p>
               <p>Ste predsednik tega visokega zbora, prvi med enakimi in 1. avgusta ste v tej dvorani
               odločili, da je mandat vašega poslanskega kolega, gospoda Janeza Janše, nesporen.
               Potrdili ste odločitev Mandatno-volilne komisije, glasovali ste za in ste sprejeli s
               tem odločitev, ki je vsem Slovenkam in Slovencem povedala, da na teh volitvah vsi
               mandati polno opravilno izvajajo svojo nalogo.</p>
               <p>Prej ste se zapletli, naredili ste nek lapsus, lahko rečemo, da je pač prvi lapsus,
               glede na to, da ste novi poslanec, novi predsednik parlamenta, lahko opravičiti.
               Ampak na tem mestu si morda predsednik parlamenta lahko dovoli samo en tak podoben
               lapsus. Vendar očitno spremljamo situacijo, ko se bodo podobna omejevanja tako replik
               kot izvajanj v Državnem zboru nadaljevala zgolj zato, ker pač neka stranka nima
               takšnega stališča, kot ga ima pravniški lobij v neki stranki. Ampak na koncu koncev
               je parlament prostor, kjer se soočajo različna stališča in na podlagi večine
               sprejemajo odločitve. Odločitve se pa lahko sprejemajo samo, če so imeli vsi, ki
               imajo svoja stališča, možnost ta stališča na kulturen in normalen način predstaviti.
               In povejte mi enega poslanca Slovenske demokratske stranke, ki ni tako izvajal bodisi
               svoje besede bodisi replike. Ga ni bilo in ga ne bo, ker vestno opravljamo to
               nalogo.</p>
               <p>Do prave srčike problema smo dejansko prišli s proceduralnim predlogom kolega Hana.
               Predlagal je, češ, umaknite svoj predlog pa bomo imenovali ustrezno komisijo, na nek
               način preložiti odgovornost na nekoga drugega. Sam ne želiš sprejeti nadzora nad
               obveščevalno varnostnimi službami, potem pa krivdo zvrneš na tistega, ki mu nekaj
               očitaš. To je spet tista pravniška logika, ki jo spremljamo na sodišču. Nekomu
               nepravno zrušite hišo, on vas toži, nato pa vi vložite protitožbo in s prijateljskimi
               zvezami na sodišču potem fokus razprave spravite na protitožbo in rečete: "Ja,
               umaknite tožbo, pa bomo tudi mi umaknili protitožbo." To logiko očitno želite
               spraviti v življenje tudi v tem visokem zboru.</p>
               <p>Sedaj pa pozor. Prej smo poslušali razpravo vodje Mandatno-volilne komisije. Spravil
               se je nad razlago zakonov kar sam, v funkciji predsednika Mandatno-volilne komisije.
               Govoril je: "Sam stojim na stališču …" In obrazložil, zakaj mora kolegu gospodu Janši
               prenehati mandat. Rekel je, na neposredno vprašanje na Mandatno-volilni komisiji, če
               se mu zdi pravno mnenje Zakonodajno-pravne službe relevantno: "Ne." In potem zahteval
               plačana pravna mnenja. Med drugim je pravnik, ki ste ga najeli, v 10 letih obstoja iz
               javnih sredstev dobil 7,2 milijona evrov za pravna mnenja takšna, kakršna vi
               želite.</p>
               <p>Še bolj strašljive so pa besede predsednika parlamenta. Namreč, v uvodu te razprave
               je dejal, da bodo skušali zagotoviti pravno podlago, da bomo omogočili delovanje
               komisije. Zagotovili pravno podlagi, da boste omogočili delovanje komisije. Torej,
               spremenili boste pravno podlago, da boste omogočili delovanje komisije. Ne pa
               opolnomočnemu članu tega zbora omogočili delo, ki mu po poslovniku, zakonu in ustavi
               gre. Prava pot je samo pravna pot, pa če se vam zdi še tako neverjetna: a) sprejmite
               odločitev, odločite o mandatu kolege Janše in b) namesto, da razpravljamo o tej
               zadevi, predložite zakon, ki bo urejal te razmere in ne bomo imeli nobene razprave
               več. Imate odgovornost. Ali imate tudi to željo? Hvala.</p>
            </sp>
            <sp xml:id="SDZ7-Izredna-02-2014-08-28.sp72">

               <speaker>PREDSEDNIK DR. MILAN BRGLEZ:</speaker>

               <p>Odpiram listo za nadaljnjo razpravo.</p>
               <p>Besedo ima gospod Roberto Battelli.</p>
            </sp>
            <sp xml:id="SDZ7-Izredna-02-2014-08-28.sp73">

               <speaker>ROBERTO BATTELLI (PS IMNS):</speaker>

               <p>Hvala lepa, gospod predsednik. Spoštovane kolegice in kolegi, to, kar bo proizvedla
               skupina strokovnjakov, ki naj bi nastala na podlagi odločitve Mandatno-volilne
               komisije na pobudo enega od članov, bo še zmeraj mnenje. To bo mnenje, ki ne bo
               pravno zavezujoče. In po moje na podlagi čakanja na to mnenje ni moč omejiti mandata
               nikomur. Taka je ureditev ta trenutek. Da se prisili neko poslansko skupino, da
               zamenja svojega člana v nekem delovnem telesu, tudi to nima pravne podlage. To je
               politična volja, politična želja. To se lahko zastopa, tudi izglasuje, ampak nihče ni
               zavezan k tem stvarem. Tudi ni v tem primeru SDS zavezan k temu, da zamenja svojega
               člana.</p>
               <p>Če mi dovolite, meni se tudi zdi izjemno nekorektno, da nekdo z določeno večino
               sprejme določene odločitve in potem prelaga na tistega, ki ima drugačno mnenje in tem
               odločitvam nasprotuje, da je kriv, da je do take situacije prišlo. Jaz sem imel
               možnost spoznati ljudi, ki so doživeli take stvari. Vsi pa imamo možnost si prebrati,
               kako so določeni režimi funkcionirali v zvezi s tem, da se obtožuje nekoga tistega,
               kar sam počenjaš. To so metode. Bilo bi dobro, kako bi rekel, da se niti ne
               približamo takim logikam, ki dejansko pomenijo v srži zaničevanje dignitete človeških
               bitij. Počenjajo se nečednosti, in to velike nečednosti, ki jih pravni red, ki velja
               sedaj v Evropi in ostalem civiliziranem svetu, izrecno prepoveduje, prepoveduje take
               prakse in logike. In se to preseli celo v neka demokratično izvoljena telesa, ki
               potem odločajo večinsko. Tako imamo tu opravka s primerom, ki je poseben, ki je
               čuden, ki je lahko sporen, kakorkoli že, ampak dokler ne bo pravosodje, vključno z
               Ustavnim sodiščem, odločilo o takih stvareh, je po moje bolje in bolj zdravo, da se
               na podlagi politične volje in političnih mnenj odloča o tako pomembnih zadevah, ki so
               lahko zelo nevaren presedan za prihodnost. Odvzemi mandatov, brez da bi bile pritožbe
               – res je, takrat komisija odloča o tem, ali je bilo vse v redu, glede na poročilo
               volilne komisije. Zakaj samo o tem? Ker nič drugega ne pride v poštev, ne more priti
               v poštev, zato da se omeji mandat in da se ga ne potrdi. Zaradi tega samo o tem
               odloča. Tu pa večinsko razlagamo politično o vsem drugem. Jaz se bojim takšne
               situacije. Iz načelnih razlogov ne bom podpiral … / znak za konec razprave/…
               Hvala.</p>
            </sp>
            <sp xml:id="SDZ7-Izredna-02-2014-08-28.sp74">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Ljubo Žnidar.</p>
            </sp>
            <sp xml:id="SDZ7-Izredna-02-2014-08-28.sp75">

               <speaker>LJUBO ŽNIDAR (PS SDS):</speaker>

               <p>Hvala, predsedujoči. Kolegice in kolegi!</p>
               <p>Mi se danes ukvarjamo s temo in vprašanjem, ki dejansko sploh ni naloga in zadeva nas
               poslancev, ki ni zadeva Državnega zbora. Ukvarjamo se z mandatom glede mandata enega
               našega kolega poslanca. Jaz zelo spoštujem v vladni koaliciji to izjemno akademsko
               zasedbo z veliko znanja, ampak jaz bi rekel, da z današnjo sejo se je nekako pokazala
               pot, kam bo vladna koalicija peljala, v katero smer. Predsednik, kandidat oziroma
               zdaj že mandatar je govoril o pravni državi, o učinkovitosti naše države, o
               učinkovitosti sodstva. Ampak to so besede. Jaz, ki sem operativen človek, bom temu
               rekel – veliko akademskega govorjenja brez dejanj. Kolegi poslanci, seveda tudi
               državljani in državljanke, pripravite se na veliko akademskega govorjenja, pa nobenih
               ukrepov, pa nobenih dejanj pa nobenih sanacij. To kaže današnja seja, in to kaže pot.
               Jaz se zelo dobro strinjam s tem, kar je rekel gospod Han, to ni tema za današnjo
               sejo, ampak po drugi strani ugotavljam, da vladna koalicija namensko s tem akademskim
               razglabljanjem in tako naprej tlači v ozadje večje in glavne probleme, ki jih ima
               naša država. Teh problemov pa ni malo, pa še krepko jih bomo vsi občutili.</p>
               <p>Jaz bi samo rekel, naj Ustavno sodišče odloči, potem vseh teh dilem, ki jih imamo
               danes tu, in vse te razprave bodo brezpredmetne. Dejanja, kje so dejanja? Dajte
               odločiti! Jaz bi rekel, da ti silno pametni akademiki nimajo jajc, da bi odločili …
            </p>
            </sp>
            <sp xml:id="SDZ7-Izredna-02-2014-08-28.sp76">

               <speaker>PREDSEDNIK DR. MILAN BRGLEZ:</speaker>

               <p>Gospod, lahko prosim …</p>
            </sp>
            <sp xml:id="SDZ7-Izredna-02-2014-08-28.sp77">

               <speaker>LJUBO ŽNIDAR (PS SDS):</speaker>

               <p>… naj odločijo. Treba je preiti k dejanjem, ne pa da izgubljamo in bomo izgubljali v
               tem državnem zboru ure in ure in ure, vsak bo zagovarjal svoj prav. Nismo poslanci
               danes postavljeni tu, da bi se mi ubadali s tem vprašanjem in mi reševali to
               vprašanje. To ni naša naloga, in to ni naše poslanstvo. Za to imamo v državi
               postavljen sistem, ogrodje institucij, ki so zadolžene, da opravljajo svoje delo. In
               te institucije naj opravljajo svoje delo. Zakaj so lahko v nekaterih primerih
               odločili že drugi dan, drugi dan. Tu pa se zavlačuje mesece in mesece, ker je ta
               zadeva zasnovana namensko, zato da se zgublja čas, da se prikrijejo določene krute
               realnosti, ki so v naši državi. In prosim, da se mi ne ukvarjamo s temami, ki niso
               naša naloga, in naj institucije, ki so za to pristojne, svoje delo opravijo korektno
               in za tisto, za kar so zadolžene in konec koncev tudi plačane.</p>
            </sp>
            <sp xml:id="SDZ7-Izredna-02-2014-08-28.sp78">

               <speaker>PREDSEDNIK DR. MILAN BRGLEZ:</speaker>

               <p>Prosil bi v nadaljevanju razprave, da smo malo bolj pazljivi pri uporabi določenih
               izrazov.</p>
               <p>Besedo ima mag. Matej Tonin.</p>
            </sp>
            <sp xml:id="SDZ7-Izredna-02-2014-08-28.sp79">

               <speaker>MAG. MATEJ TONIN (PS NSi):</speaker>

               <p>Spoštovane kolegice in kolegi!</p>
               <p>Razdeljenost tega parlamenta je res silovita, in to se najbolj pokaže prav na
               Komisiji za nadzor varnostnih in obveščevalnih služb, ki terja sodelovanje opozicije
               in koalicije. Če tega sodelovanja ni, potem ta komisija enostavno ne more delovati in
               ne opravlja svojega dela.</p>
               <p>Koalicija želi, da gospod Janez Janša v tej komisiji ne sodeluje. SDS tega predloga
               zagotovo nikoli ne bo spremenil. In kot vse kaže, do te komisije še zelo dolgo ne
               bomo prišli, obveščevalne službe pa se veselijo in se nam smejijo.</p>
            </sp>
            <sp xml:id="SDZ7-Izredna-02-2014-08-28.sp80">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Franc Breznik.</p>
            </sp>
            <sp xml:id="SDZ7-Izredna-02-2014-08-28.sp81">

               <speaker>FRANC BREZNIK (PS SDS):</speaker>

               <p>Najlepša hvala za besedo.</p>
               <p>Jaz bi vsaj v prvem delu razprave spomnil na nekakšno prakso ameriškega vrhovnega
               sodišča zaradi tega, ker tudi praksa ameriškega vrhovnega sodišča marsikdaj vpliva
               tudi na judikate Sodišča za človekove pravice v Strasbourgu. Naj povem, mislim, da je
               tudi kolega Klemen Jaklič na eni izmed zadnjih sej Komisije za peticije povedal, kaj
               pomeni splošna volilna pravica v neki resni demokratični državi. Izredno močno je
               povezana tudi z mediji, in to s tem, da se mora javnost seznaniti z vsakim
               kandidatom, ki bo kandidiral za kakršnokoli funkcijo. Zaradi tega je predpogoj za
               delovanje demokracije izredno močan vpliv kvalitetnih medijev, torej da je medijski
               prostor nekako zastopan pravilno. O tem bi lahko razpravljal danes kakšno uro. Ampak
               o čem govorim? Govorim o tem, da se mora smiselno uporabljati tudi Zakon o poslancih.
               Poslanec mora odstopiti zaradi tega, ker je razočaral volivce, ker niso bili
               seznanjeni z njegovim stanjem pred nastopom te funkcije, ker so bili zavedeni v času
               volilne kampanje in zaradi tega so se v bistvu nepravilno odločili. To je pomembno.
               Zaradi tega je ta člen Zakona o poslancih tako pomemben in pomeni, da poslanec mora
               odstopiti, ko je pravnomočno obsojen na več kot šest mesecev zaporne kazni. To je to
               razočaranje nad volivci. V primeru kolega Janeza Janše do tega ni prišlo. Kolega
               Janez Janša med tem časom, ko smo mi vsi nastopali v kravatah, hodili na televizijska
               soočenja, je on moral biti pri miru v zaporu. Celo mislim, da so ga enkrat pripeljali
               s kombiniranim vozilom pred sodišče, tako da so ljudje dobili še slabše, lahko nekako
               rečem v narekovajih, mnenje o njem. Žal sodba v imenu ljudstva, tudi potrjena na
               Višjem sodišču, se je pokazala za eno izrazito veliko nezaupnico ljudstva. Imamo
               mandat v okviru ljudstva, velik mandat z veliko glasovi, torej z veliko podporo, z
               močno legaliteto, ki jo je Janez Janša prinesel v Državni zbor, kar je osnova
               demokracije, kar nam vhodni input demokracije daje, torej daje izredno močno
               legaliteto, s katero lahko razpolaga. In kolegi in kolegice, razlaganje člena Zakona
               o poslancih je še ena izmed zelo zelo, lahko rečem, revnih argumentacij. Pričakoval
               sem od marsikoga od vas boljšo argumentacijo, boljši pogled v prakso vrhovnega
               ameriškega sodišča, tudi sodišča za človekove pravice, v mednarodno ustavno pravo. In
               tukaj sem, moram priznati, zelo razočaran.</p>
               <p>V drugi vrsti pa bi povedal še nekaj. Če se bo danes vaša odločitev izpolnila, boste
               zavrnili kandidaturo Janeza Janše v eni izmed komisij, pomeni to, da ste z enim
               pritiskom na gumb zaključili z državnim zborom in začeli smo ponovno s komunistično
               skupščino. To je skupščinski sistem. Imenoval vas bom delegati, ne več poslanci. Na
               žalost. In tudi vas, predsednik Državnega zbora, pozivam, da se zavedate, da ne boste
               več predsednik Državnega zbora, ampak boste predsednik skupščine. To je izrazito
               borno, izrazito slabo poznavanje praks dolgoletnih zahodnih demokracij, in kaže na
               resno resno debato o tem, da mora biti prva reforma reforma pravosodja in tudi
               reforma šolskega sistema, predvsem znanja na pravnih fakultetah in na ostalih
               družboslovno-humanističnih fakultetah. To kaže na izrazito skromnost. Izrazito
               skromnost, spoštovani kolegi! Ne bom šel gledat v vaše baze Cobiss, vaše prispevke v
               mednarodnem pravnem okolju, ampak izrazito se bom samo osredotočil v ta del
               svoje.razprave. Spoštovani kolegice in kolegi, če bi že ustanavljali komisijo, naj bi
               bili v njej neki strokovnjaki, ki bi dali svoje mnenje. Spoštovani predsednik
               Mandatno-volilne komisije, mi bi ustanovili komisijo po teh volitvah, ko je Janez
               Janša kot pravnomočno obsojen dobil tako velik odstotek, naredili to komisijo v
               okviru pravosodja, takoj bi se izbrali najvidnejši pravni strokovnjaki, ki resnično
               imajo neko veljavo, tudi s pomočjo mednarodnih strokovnjakov, in bi rekli, kaj je z
               našim pravosodjem. Takšno nezaupnico, kot jo je pravosodje ravno v primeru Janeza
               Janša dobilo na teh volitvah, da je on dobil tolikšen odstotek glasov, kaže na
               totalno nezaupanje v pravosodje. In takšno komisijo bi morali narediti nekje v drugi
               instituciji. In poglejte, še enkrat vas pozivam, vsi, ki boste danes Janezu Janši
               odrekli delovanje v Komisiji za nadzor varnostnih in obveščevalnih služb, kjer smo v
               preteklosti imeli številne probleme, ravno zaradi tega ker je cela vrsta posameznikov
               iz bivšega totalitarnega sistema ostala v tej službi, boste v bistvu s pritiskom na
               gumb naredili iz Državnega zbora komunistično skupščino. Najlepša hvala.</p>
            </sp>
            <sp xml:id="SDZ7-Izredna-02-2014-08-28.sp82">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Eva Irgl.</p>
            </sp>
            <sp xml:id="SDZ7-Izredna-02-2014-08-28.sp83">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci!</p>
               <p>Že kar nekaj časa sem v teh prostorih, torej v Državnem zboru. Imam kar nekaj
               kilometrine in dejansko lahko naredim neke vrste primerjavo med, pa recimo temu,
               začetkom tega mandata in med prejšnjimi mandati. Ta mandat smo začeli izjemno čudno.
               Ne samo izjemno čudno, ekstremno čudno smo začeli ta mandat po predčasnih volitvah.
               Zakaj? Ko sem poslušala razpravo ali pa še v predvolilni kampanji stranko Mira
               Cerarja so vsi zagotavljali, da bodo v tem državnem zboru nastopili višji politični,
               etični, pa še kakšni drugi standardi. Pa smo daleč od tega. To dokazujete vsakič
               znova. Ko smo imeli prvo sejo Državnega zbora, je Poslanska skupina Slovenske
               demokratske stranke oziroma njen vodja zahteval samo, da se pisno predloži določeno
               pravno mnenje o določeni zadevi. In kaj ste storili vsi tisti, ki pravite, da je
               treba uvesti nove standarde v tem Državnem zboru? Ravno obratno, glasovali ste proti.
               Glasovali so proti tudi vsi pravniki, ki sedijo v stranki Mira Cerarja. Proti temu,
               da lahko neka poslanska skupina, ki je bila izvoljena v parlament in mora delovati v
               skladu z zakoni, poslovnikom in ustavo in tudi s pravnimi mnenji, odrekli ste ji
               pravico, da lahko to pravno mnenje pisno dobi. To je bila že prva zadeva.</p>
               <p>Druga zadeva. Nikoli si ne bi mislila, da bom svoj četrti mandat začela oziroma da
               bomo začeli z vprašanjem, ali lahko nek poslanec, ki je bil izvoljen tako kot mi vsi,
               ki danes tukaj sedimo, lahko opravljal svoje delo poslansko ali ne. In to poslanec,
               ki je, sicer to ni najbolj pomembno, ampak tako mimogrede, dobil najvišje število
               glasov v tem državnem zboru. Samo za primerjavo, stranka Alenke Bratušek oziroma
               Zavezništvo Alenke Bratušek, vsi štirje poslanci so dobili polovico manj glasov od
               Janeza Janše. Vsi štirje skupaj. Združena levica je dobila tudi manj glasov, vsi
               poslanci skupaj, kot Janez Janša. Ampak danes ravno ti poslanci odločate in govorite
               o spornem mandatu Janeza Janše. Namesto da bi počakali, tako kot pravite v skladu s
               svojo paradigmo o višjih, etičnih, moralnih, tudi pravnih standardih. Če bi delovali
               v skladu s tem, potem bi počakali, kako bo reagiralo Ustavno sodišče in vsi ostali.
               Danes pa vi želite o tem odločati. Še več! Želite to prevaliti potem na pleča
               pravnikov, ki pa so tako ali tako plačani za to. In rezultat je jasen. Zakaj sedaj,
               danes, tukaj na tem mestu ne sprejmete odgovornosti in rečete, da je mandat Janeza
               Janše sporen in mu ga boste odvzeli? In bi se rešili vsega. Zakaj tega ne storite,
               ampak ves čas ponavljate, da je to treba izvesti? Ne delate nič drugega, kot
               zavlačujete. Kolega Möderndorfer je tudi že tri leta poslanec, ampak tisto, kar se je
               res spretno naučil, je zavajanje, zavajanje. In tokrat je počel enako. Ne moremo
               primerjati situacije gospe Barbare Žgajner Tavš s situacijo gospoda Janeza Janše, ko
               govorimo o primeru te Komisije za nadzor varnostnih in obveščevalnih služb. Ko se je
               zgodilo odrekanje temu, da se potrdi gospa Tavš v to komisijo, je bila ta komisija že
               ustanovljena in je nadzor normalno funkcioniral. Več mesecev je bila ustanovljena.
               Tukaj je situacija drugačna. Vi onemogočate nadzor nad varnostno-obveščevalnimi
               službami, ki pa so izjemnega pomena, in tega se vi zelo dobro zavedate in veste.
               Gospod Janez Janša je prej odlično utemeljil, da ni problem v njem, ampak je problem
               v ozadjih. Torej kaj boste storili? Upam, da boste z današnjim odločanjem, da ne
               boste odločali na podlagi čustev, se pravi nekoga imam rad, nekoga nimam rad in tako
               naprej, ampak na podlagi zakonov, na podlagi poslovnika in na podlagi ustave. To
               pričakujem danes predvsem od vseh pravnikov, ki danes sedite tukaj. Hvala.</p>
            </sp>
            <sp xml:id="SDZ7-Izredna-02-2014-08-28.sp84">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Zvonko Lah.</p>
            </sp>
            <sp xml:id="SDZ7-Izredna-02-2014-08-28.sp85">

               <speaker>ZVONKO LAH (PS SDS):</speaker>

               <p>Hvala lepa za besedo, predsednik.</p>
               <p>Že na Mandatno-volilni komisiji sem razpravljal v tej smeri, ko je predsednik
               Mandatno-volilne komisije razpravljal o tem, da niso vsi eminentni pravniki s pravega
               stališča gledali na zadevo, da tudi Zakonodajno-pravna služba ni pogledala vseh
               vidikov tega, in se mi zdi čudno potem še to, da je rekel gospod Horvat, da zanj
               velja samo to, kar pravi 9. člen zakona, da mandat preneha in pika. Nek ugledni
               nekdanji ustavni sodnik je izjavil, da upa, da se država ne bo privoščila še tretje
               sramote. Prva, kako so obsodili Janeza Janšo. Druga, kako ga držijo v zaporu. Tretja
               sramota je pa ta, da se mu odvzame mandat. Ustava je jasna, pasivna volilna pravica,
               ki je dodeljena z ustavo. Ko je Janez Janša kandidiral, ni bilo nobenega ugovora,
               nihče se ni pritožil na kandidaturo. Lahko je kandidiral, bil je izvoljen in po
               ustavi se mu mora dovoliti, da to pasivno pravico izvrši do konca, se pravi, da tudi
               opravi svoj mandat.</p>
               <p>Ugledni ustavni sodniki so rekli, da je pač pravna praznina. Tisti, ki so takrat
               predlagali ustavo, so dovolili, da zakonodajalec z zakonom določi, da ne sme
               pravnomočno obsojeni kandidirati, vendar zakonodajalec tega ni naredil. Zakona o tem
               nimamo. Treba je sprejeti tak zakon in od sprejetja tega zakona naprej bo to veljalo.
               Ne morete pa razlagati sedaj, ko zakona nimamo, da kar naenkrat lahko mandat preneha
               na osnovi nekega zakona in se gre preko ustavne pravice. Potem ste pa še, gospod
               Horvat, negirali to stališče Zakonodajno-pravne službe in rekli, da
               Zakonodajno-pravna služba ni pogledala še 5. člena Zakona o poslancih, ki pa govori,
               prebrali ste prvi odstavek tega 5. člena, ki govori po mojem mnenju o nečem drugem.
               Da če nekdo kandidira, da se mu ne sme omejevati pravica, da kandidira, da se gre
               volilno kampanjo, da ima pravico do brezplačnega dopusta. Nisem pravnik, ampak jaz
               tako razumem ta zakon. Sedaj pa še nadaljujete v tem smislu, ker je pa Janez Janša
               član nekega organa, neke komisije, ki je zelo pomembna, ste izkoristili še to
               možnost, da te komisije ne ustanovite, ker je Janez Janša z naše strani predlagan za
               člana te komisije. Se pravi, nek institut, ki je zelo pomemben, zaradi tega ne bo
               ustanovljen, ker ste izkoristili še to možnost. Kakšni so pa argumenti, je pa kolega
               Janša že povedal, da izhaja neka praksa iz prejšnjih časov, verjetno se te sence še
               nismo znebili. In vi, toliko pravnikov, kot vas je v vaši stranki, se poslužujete
               takih načinov. Tudi kolega Han je izjavil takrat na komisiji, da se mu zdi, da je to
               brez zveze, da bo Ustavno sodišče na enostaven način … / znak za konec razprave/…
               odločilo v prid kolega Janše. Mislim, da je škoda tega časa, kar se gremo. Dajmo
               ustanoviti to komisijo, da bo Državni zbor normalno deloval … / izklop mikrofona/</p>
            </sp>
            <sp xml:id="SDZ7-Izredna-02-2014-08-28.sp86">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Jelka Godec.</p>
            </sp>
            <sp xml:id="SDZ7-Izredna-02-2014-08-28.sp87">

               <speaker>JELKA GODEC (PS SDS):</speaker>

               <p>Najlepša hvala. Spoštovane kolegice in kolegi!</p>
               <p>Sama nisem pravnica, ampak vedno bolj se mi zdi, da več kot je pravnikov, je res
               mineštra huda. Mislim tudi, da je marsikdo od vas zelo vesel, da v Državnem zboru
               sedi Janez Janša, tako boste lahko vsaj določene zadeve zelo zavlačevali, verjetno bo
               kar kmalu kriv tudi za neuspehe vlade ali pa celo za to, da se vlada hitro ne formira
               in tako naprej. In če boste tako počasi delali tudi v vladi, v koaliciji, potem se
               nam ne piše dobro.</p>
               <p>Kot sem rekla, nisem pravnica, zato mi neke zadeve enostavno niso jasne iz čiste
               kmečke logike. Gospod Janša je bil evidentiran, potrjen kot kandidat na volitvah in
               legitimno izvoljen. Na koncu 1. 8. 2014 je bil tudi potrjen njegov mandat. Vsi vemo,
               dobili smo na mizo sklep Mandatno-volilne komisije, kjer izrecno piše, da noben
               mandat ni sporen, a hkrati kolegi že na isti seji začnejo govoriti o spornem mandatu.
               Jaz ne vem, kako boste glasovali na Mandatno-volilni komisiji, če ste enkrat
               izglasovali, da mandat ni sporen, a zdaj si boste kar naenkrat premislili in
               glasovali drugače.</p>
               <p>Niste upoštevali mnenja Zakonodajno-pravne službe, enostavno vam ni bilo všeč.
               Povabili ste nove pravnike, kot sem rekla, da se bo mineštra še bolj vroča mešala.
               Gospod Janez Janša je izvoljen v dva druga odbora. Prosim, razložite mi z argumenti,
               zakaj v tistih dveh odborih oziroma v Komisiji za nadzor javnih financ in Odboru za
               zunanjo politiko pa njegov mandat ni sporen. V čem je razlika? Zakaj je tam vse v
               redu, tu pa ne? Vmes je vaš predsednik gospod Cerar govoril o dvigu moralnih vrednot
               in tako naprej, a hkrati se dela drugače.</p>
               <p>Moram reči, da smo danes slišali veliko argumentov, zakaj ustanoviti komisijo, zakaj
               mandat ni sporen, z naše strani, z vaše strani, kot da vas ni v parlamentu, pa vas je
               večina. Nihče ničesar ne pove, nobenega argumenta ne slišimo z vaše strani. Razen
               tega, da dajmo počakati, da delamo počasi, da smo nežni, ker je to občutljiva tema.
               Ja, kako dolgo pa še mislite biti nežni, kako dolgo boste še brez dejanj, brez
               sklepov, brez nekih odločno sprejetih dejanj? Do sedaj še nihče ni potrdil, pisno ali
               kako drugače, da preneha mandat ali da je karkoli spornega – nihče. Samo neke domneve
               so, da je nekaj narobe. Enako kot je bilo pri sodbi – na osnovi nekih domnev, nekih
               indicev ste obsodili človeka. Prosim vas, da s konkretnimi argumenti poveste, zakaj
               ne želite, da se ustanovi Komisija za nadzor varnostno-obveščevalnih služb? Drugače
               lahko predvidevamo tudi, da gre za kakšno tipično slovensko fovšijo, ker je nekdo
               dobil 6 tisoč116, drugi pa skupaj niste zbrali toliko, ali pa da boste imeli izgovor,
               da ne delamo oziroma da vlada ne dela dobro, ker v parlamentu sedi Janez Janša.</p>
               <p>Torej prosim vas, argumentirano že enkrat povejte, zakaj ne želite te komisije
               oziroma zakaj ste potrdili članstvo v Komisiji za nadzor javnih financ in pa Odboru
               za zunanjo politiko gospodu Janezu Janši. Hvala.</p>
            </sp>
            <sp xml:id="SDZ7-Izredna-02-2014-08-28.sp88">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Vinko Gorenak.</p>
            </sp>
            <sp xml:id="SDZ7-Izredna-02-2014-08-28.sp89">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Malo prej se je oglasil gospod Battelli. Jaz sem vedno vesel njegovih nastopov, ker
               se mi zdi, da po tej dolgi parlamentarni praksi vendarle njegove besede nekaj
               pomenijo. In upam, da ste ga poslušali tudi ostali.</p>
               <p>Sicer pa to temo okoli spornosti mandata, odvzema mandata, članstva, nečlanstva v
               Komisiji za nadzor varnostnih in obveščevalnih služb, je začel, mislim da gospod
               Möderndorfer. Gospod Möderndorfer je bil vodja poslanske skupine nekoč največje
               stranke, kakorkoli že, potem je prestopil v neko drugo, pa je tudi sedel na tistem
               pomembnem mestu tam. Imel je časa celo volilno kampanjo, vse inštrumente je imel na
               razpolago in zbral je 701 glas. Ta oseba sedaj zahteva odvzem mandata in glasovanje o
               vseh teh zadevah tisti osebi, ki ni mogla biti na volitvah, ker je bila v zaporu in
               je dobila 6 tisoč166 glasov, če sem prav videl. Pomeni desetkrat več. Gospod
               Möderndorfer, kje je vaša morala? Mislim, da je ni.</p>
               <p>Gremo naprej. Ko govorimo o kompetentnosti, to piše tudi v koalicijskem sporazumu ali
               v osnutku, kar že imate. Kdo mislite, da je v tej dvorani najbolj kompetenten za
               sedenje v tisti komisiji? Kdo? Tisti, ki ima izkušnje s tem v prejšnjem režimu. Ampak
               dvojne izkušnje. Na eni strani tiste, ko je bil zasledovan, pa nadziran, na drugi
               strani pa tiste, ko je vendarle bil tudi odgovoren za delovanje vseh teh služb. In to
               dvakrat, pet let skupaj.</p>
               <p>Gospod Horvat, mislim, da sem prav izrekel priimek, kakor veste, tudi vi doktor,
               mislim da prava, če se ne motim. Poglejte, odločite in recite: "Proceduralno pojdimo
               na Mandatno-volilno komisijo." Pa vzemite mandat. Imate ta jajca? Potem to naredite
               …</p>
            </sp>
            <sp xml:id="SDZ7-Izredna-02-2014-08-28.sp90">

               <speaker>PREDSEDNIK DR. MILAN BRGLEZ:</speaker>

               <p>Gospod Gorenak, rekel sem za to besedo, da se ne uporablja …</p>
            </sp>
            <sp xml:id="SDZ7-Izredna-02-2014-08-28.sp91">

               <speaker>DR. VINKO GORENAK (PS SDS):</speaker>

               <p>Hrbtenico, popravljam. Imejte torej hrbtenico, pa to naredite. In se ne skrivati za
               tiste ljudi, ki so že naprej povedali svoje mnenje, sedaj jih boste pa plačali nekaj
               tisoč evrov. Enega od teh ljudi, ki se nakazuje, da bo v tej komisiji, sem jaz pred
               leti poklical po telefonu in rekel: "Veš, imam tak in tak problem – vodil sem namreč
               kadrovsko službo Policije – _" jaz bi rad, da to izpeljem tako in tako." Pa je rekel:
               "Joj, veš, naš inštitut sedaj že zastopa tiste, ki so nasproti tebi. No, ja, če se pa
               lahko zmeniva za nekaj sto tisoč takratnih tolarjev več, bomo pa tudi tisto
               odpovedali." Toliko o pravnikih. Pa ne želim žaliti vas ali kogarkoli drugega.</p>
               <p>Torej ne naročajte mnenja pri ljudeh, ki so vam ga že povedali. In ne zapravljate
               denarja. Imejte, pardon, hrbtenico, in to naredite. Čeprav, jaz sem prepričan, glede
               na to da se velika večina poslancev stranke Mira Cerarja sploh ne oglaša, če bi sedaj
               šli na tajno glasovanje v kabino, bi bil rezultat kontra temu, kar je predlagala
               vodja poslanske skupine. Sedaj vas sprašujem, od kod in kdo vam torej to narekuje, da
               to počnete. Kdo to narekuje? Kdo so te sive sile? To je tista zadeva.</p>
               <p>Še nekaj je treba spomniti predsednika vlade, predsednika parlamenta, spoštovali bomo
               mnenje Zakonodajno-pravne službe. Zakaj ga ne spoštujete? Zakaj zapravljate denar?
               Zakaj bo Pirnat in tisti, oni odnesel po nekaj tisoč evrov? Saj je že na televiziji
               povedal, kaj misli.</p>
               <p>Poglejte, še en vidik te zadeve, s tem potem tudi zaključim. Prej sem rekel, kdo od
               nas ima garancijo, da ni nadzorovan s strani kriminalistične policije o kakršnikoli
               stvari? Kdo mi lahko zatrdi, da gospod Tonin, Dobovšek, Dolinšek, Mahnič, Kopmajer,
               Nemec, Trček in tako naprej, ki so tudi vidni člani, niso nadzorovani. Zakaj so torej
               oni lahko?</p>
               <p>Glejte, vzemite stvari v svoje roke, pa se začnite ukvarjati s stvarmi, zaradi
               katerih so vas volivci izvolili. To pa je, da rešite to državo. Rešujte to državo in
               ne počnite tistega, kar je v škodo tej državi. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp92">

               <speaker>PREDSEDNIK DR. MILAN BRGLEZ:</speaker>

               <p> Zanima me, na kakšen način ste bili razumljeni za to repliko?</p>
               <p>/ oglašanje iz dvorane/ Prosim.</p>
            </sp>
            <sp xml:id="SDZ7-Izredna-02-2014-08-28.sp93">

               <speaker>DR. FRANC TRČEK (PS ZL):</speaker>

               <p>Razlika med vsemi nami navedenimi in gospodom Janezom Janšo je v tem, da nismo
               pravnomočno obsojeni zaporniki. Hvala.</p>
            </sp>
            <sp xml:id="SDZ7-Izredna-02-2014-08-28.sp94">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Luka Mesec.</p>
            </sp>
            <sp xml:id="SDZ7-Izredna-02-2014-08-28.sp95">

               <speaker>LUKA MESEC (PS ZL):</speaker>

               <p>Hvala za besedo.</p>
               <p>Jaz bi opozoril na to, da tukaj že tretjo uro tratimo čas in se pogovarjamo o
               problemu, ki je napačno zastavljen. Saj nihče od govorcev s strani, ki ni SDS, ni
               problematiziral danes mandata Janeza Janše. Nihče mu ne odreka nikakršne
               pristojnosti, da Janez Janša, ki smo mu 1. avgusta potrdili mandat tukaj sedi in
               sodeluje v razpravah, nihče mu ne odreka pristojnosti, da lahko sodeluje in sedi v
               odborih in komisijah, v vseh tistih, za katere pač velja, da imajo poslanske skupine
               avtonomijo odločanja o njihovih članstvih. To pa ne velja za Komisijo za nadzor
               varnostnih in obveščevalnih služb, ker ta komisija je izjema. Tukaj pa mora komisijo
               potrditi 46 poslank in poslancev in od tega, ali jo bomo potrdili ali ne, je odvisna
               njena sestava. In v bistvu o tem se pogovarjamo. Torej, ali bomo potrdili to komisijo
               v tej sestavi. Jaz enostavno predlagam, da se ta blamaža, ki jo spremljamo že tretjo
               uro, enostavno prekine, da preidemo na glasovanje in da ugotovimo, če ima komisija v
               tej sestavi podporo 46 poslancev. Če jo ima, potem ni problem, lahko Janez Janša od
               danes naprej sodeluje v tej komisiji in vsi ostali seveda, ki smo jih druge stranke
               predlagale. Če ne, pa se bomo morali sestati na nekem delovnem sestanku in pač najti
               neko rešitev. Predlagam, da se sestanemo v ožjem krogu, ker to, da tukaj 78 ljudi
               danes trati že tri ure čas za to, da se pogovarjamo o napačno zastavljenem problemu,
               je milo rečeno bizarno.</p>
               <p>To je moja pobuda, predlagam, če je možno, da jo upoštevate kar kot proceduralno,
               torej da preidemo na glasovanje, poleg tega pa bi pod črto dodal oziroma pozval
               kolege iz Slovenske demokratske stranke, da prenehajo s tem cirkusom, ki ga ne
               spremljamo samo v Državnem zboru, ampak v vseh komisijah in odborih, na Kolegiju
               predsednika Državnega zbora, povsod se pogovarjamo več kot polovico časa o Janezu
               Janši. Jaz vam verjamem, da vam vaš predsednik veliko pomeni, verjamem, da pač čutite
               neko odgovornost do njega, ampak kakorkoli, tukaj ste poslani s strani državljanov in
               državljank Republike Slovenije in državljani in državljanke Republike Slovenije imajo
               tudi marsikateri drug problem kot Janeza Janšo. Recimo, 120 tisoč jih je
               brezposelnih, recimo 400 tisoč jih živi pod pragom revščine, mi pa se o teh problemih
               niti pogovarjati še nismo začeli, hkrati se pa že cel mesec pogovarjamo o Janezu
               Janši. Hvala.</p>
            </sp>
            <sp xml:id="SDZ7-Izredna-02-2014-08-28.sp96">

               <speaker>PREDSEDNIK DR. MILAN BRGLEZ:</speaker>

               <p>Gospod Janša je želel, domnevam, da proceduralno ali pa repliko.</p>
            </sp>
            <sp xml:id="SDZ7-Izredna-02-2014-08-28.sp97">

               <speaker>JANEZ (IVAN) JANŠA (PS SDS):</speaker>

               <p>Kolega je govoril samo o meni, tako da upam, da me ne boste vprašali, na kaj
               repliciram.</p>
               <p>Drugo. Nenavadno spremembo retorike in stališč opažam pri stranki ali strančici, ki
               je v svojih začetnih nastopih govorila, kako je za soočenje argumentov in dialog in
               razpravo, zdaj pa poziva k čimprejšnjemu glasovanju. Samo eno plačo dobijo, pa je že
               vse drugače, ali pa še to ne. Glejte, tajne službe so pač institucija, ki jo imajo
               tudi demokratične države, ampak za demokratične države je značilno, da imajo te
               službe pod nadzorom. Ta institucija parlamentarnega nadzora je tako sveta, da smo
               recimo mi, ko je opozicija tukaj postavljala to komisijo v enem od prejšnjim
               mandatov, glasovali tudi za gospoda Čehovina, ki je bil predsednik te komisije,
               čeprav je bil v bivšem režimu po podatkih Arhiva ne samo sodelavec, ampak uslužbenec
               Udbe, pripadnik organizacije, ki je bila po sodbi Vrhovnega sodišča zločinska, pa smo
               glasovali za njega, ker je pač bil del predloga za parlamentarni nadzor. Če gledamo
               prakso za nazaj, tukaj uporabljate bistveno drugačna merila. Leta 2006 je komisija,
               ki jo je ustanovila Vlada, zaradi nekaterih nepravilnosti v tajni službi Sova
               ugotovila, da je ta tajna služba v 90. letih prisluškovala Slovenski demokratski
               stranki. Podcentri te službe so pisali poročilo o tem, kaj delajo lokalni odbori
               Slovenske demokratske stranke. Kot je bilo že prej omenjeno, na enem od pregledov na
               kriminalistični službi smo ugotovili, smo našli zaznamek, kjer je pisalo, da
               Slovenska demokratska uri revolucionarno vojsko Kosova, neka anonimka, zato da so
               predlagali ukrep prisluškovanja. Te zlorabe so se dogajale in zaradi tega je
               parlamentarni nadzor pomemben.</p>
            </sp>
            <sp xml:id="SDZ7-Izredna-02-2014-08-28.sp98">

               <speaker>PREDSEDNIK DR. MILAN BRGLEZ:</speaker>

               <p>Žal moram ugotoviti, da je šlo za polemiko, ne pa za repliko. Bom prebral, kaj je
               definicija, da ne bo kakšnega dvoma. Razpravljavec lahko zahteva besedo za repliko le
               v primeru, če je bila v razpravi z druge strani drugega razpravljavca njegova
               razprava napačno razumljena ali napačno interpretirana. Zgolj omemba druge osebe ni
               dovolj za repliko.</p>
               <p>Ampak ker nočem zamejevati diskusije, ker dejansko je državni zbor temu namenjen in
               je postopkovno zadeva tako narejena, odpiram zopet možnost prijave na listo, seveda
               za tiste, ki še niso razpravljali. Mag. Šircelj, na kaj replicirate, najprej prosim?
            </p>
            </sp>
            <sp xml:id="SDZ7-Izredna-02-2014-08-28.sp99">

               <speaker>MAG. ANDREJ ŠIRCELJ (PS SDS):</speaker>

               <p>Replika na poslanca Mesca. Jaz sem govoril o današnji seji in v povezavi tudi v zvezi
               s tem, da največja parlamentarna stranka ne želi ustanoviti Komisije za nadzor
               varnostno-obveščevalnih služb. Kolega Mesec je pa govoril, kot da sem jaz tisti, ki
               na to opozarja, ki, bom rekel, dela tukaj cirkus in tako naprej. Jaz bi prosil, da mi
               govorimo o tem, kar je danes bistvo. Bistvo je, da v današnji razpravi govorimo o
               tem, da največja parlamentarna stranka ne želi ustanoviti Komisije za nadzor
               varnostno obveščevalnih služb iz razloga, ker je predlagan v to komisijo tudi gospod
               Janez Janša, poslanec Janez Janša, ki ima polni mandat. Tukaj gre za to, da se iščejo
               razlogi, kako bi se poslancu Janezu Janši omejevalo delo. Poslanec Janez Janša ima
               polni mandat, ima pravico, da dela, ima seveda tudi obvezo, da dela in da sodeluje v
               vseh komisijah in v vseh odborih, v katerih lahko dejansko to dela. To je njegova
               pravica, in to je seveda tudi njegova obveznost. Omejevanje dela in sodelovanja v
               Komisiji za nadzor varnostnih in obveščevalnih služb in zraven tudi to, da se ta
               komisija zaradi tega ne želi ustanoviti, pomeni samo to, da so razlogi nekje drugje,
               da se tega ne želi ustanoviti. Jaz mislim, da nekateri ljudje, ki delajo, ki
               sodelujejo ali ki so povezani s temi službami, danes in že včeraj odpirajo šampanjce,
               ker nimajo enostavno nadzora. Nimajo civilnega nadzora, slab nadzor je tudi zaradi,
               ker je ena vlada v odhajanju, druga še ni koncipirana in enostavno odpirajo
               šampanjce. Vendar kaj to pomeni za demokracijo in za človekove pravice danes v tej
               državi in kaj pomeni za pravni red v tej državi in kaj pomeni za vladavino prava, na
               katero prisega stranka Mira Cerarja? Veste, kaj to pomeni? To pomeni, da ste na drugi
               seji enostavno pohodili vsa tista stališča, ki ste jih zagovarjali v času volilne
               kampanje in na prvi seji Državnega zbora, ko je vaš predsednik dejansko povedal, na
               čem bi dejansko temeljili. Žal je to to. Zaradi tega predlagam, da se ta komisija
               ustanovi in da začne delati.</p>
            </sp>
            <sp xml:id="SDZ7-Izredna-02-2014-08-28.sp100">

               <speaker>PREDSEDNIK DR. MILAN BRGLEZ:</speaker>

               <p>Zopet ste večino časa polemizirali s tistim, ki vas sploh ni omenjal.</p>
               <p>Kolega Breznik, izvolite.</p>
            </sp>
            <sp xml:id="SDZ7-Izredna-02-2014-08-28.sp101">

               <speaker>FRANC BREZNIK (PS SDS):</speaker>

               <p>Imam repliko na kolega Mesca. Gre predvsem v tej sferi, da je razlagal nekaj zadev,
               kjer mislim, da ni poučen. Predvsem bi mu rad povedal, da v kazensko procesnem pravu
               velja prvo načelo, ne bis in idem, torej o isti stvari ne dvakrat. Kaj to pomeni? Da
               kolega Janez Janša, ki bi naj bil pravnomočno obsojen, o njem ne morejo trenutno
               potekati nobena preiskovalna dejanja ali pa posebne metode in sredstva
               varnostnih-obveščevalnih služb, ker je bil postopek v tem primeru pravnomočno
               zaključen, lahko vlaga izredna pravna sredstva in tako naprej. Tako da je tudi kot
               član te komisije enakovreden vsem nam. Toliko o teh argumentih.</p>
               <p>Ker pa argumentov ni bilo, ker je bilo moraliziranje, pa bi še enkrat pripomnil.
               Tisti, predvsem tisti, ki ste nosilci pedagoških procesov na pravnih fakultetah, vas
               pozivam in prosim, da kaj takega ne storite v primat demokraciji, ker boste iz
               Državnega zbora naredili komunistično skupščino. Še enkrat vas pozivam, tega ne
               storite. In mislim, da ta mandat, ki ga je dobil Janez Janša, je največji odgovor
               ljudstva sodstvu, ki je izdalo sodbo v imenu ljudstva. To je najboljši odgovor in
               komisijo bi takoj prosil, še enkrat ponavljam, da jo v prvem trenutku ustanovite tam
               blizu sodnega sveta, da se vprašate, kaj je z našim sodstvom, da ima ljudstvo takšno
               nezaupanje. To je tipični dokaz. Te volitve so največji dokaz nezaupanja ljudstva do
               sodnega sistema. Pozivam, da to komisijo ustanovite v okviru sodnega sveta, v okviru
               mednarodnih pravnih strokovnjakov, pri tem vam rade volje tudi pomagam z določenimi
               zvezami in poznanstvi, zato da pridemo do dna, kakšni so problemi našega pravosodja,
               kakšni so problemi miselnih konceptov v pravosodju, pogledov delne indoktrinacije v
               pravniške misli, in vse to je tisto, kar mi vzbuja izreden strah, izreden strah ne
               samo kot poslancu, ampak tudi kot državljanu ter daje najslabši odgovor, kakšna
               demokracija je Republika Slovenija. Najlepša hvala.</p>
            </sp>
            <sp xml:id="SDZ7-Izredna-02-2014-08-28.sp102">

               <speaker>PREDSEDNIK DR. MILAN BRGLEZ:</speaker>

               <p>Hvala za zlorabo tega instituta.</p>
               <p>Gremo naprej na razpravo. Proceduralno.</p>
               <p>Gospod Jože Tanko, izvolite.</p>
            </sp>
            <sp xml:id="SDZ7-Izredna-02-2014-08-28.sp103">

               <speaker>JOŽE TANKO (PS SDS):</speaker>

               <p>Hvala lepa za besedo, gospod predsednik.</p>
               <p>Mislim, da ni primerno, da predsednik Državnega zbora sprave ali pa tudi ugovora
               oziroma replike komentira na tak način. Kolega Breznik in tudi drugi, ki jih
               opominjate pri uporabi instituta replike, so govorili povsem v skladu s tistim, kar
               ta institut predvideva. Če nekdo ugovarja napačni navedbi ali pa napačni
               interpretaciji, to ni polemika, ampak je predstavitev nasprotnih dejstev, drugačnih
               od tistih, ki jih je imel prej sogovornik. In tisto, kar vi hočete dopovedati,
               tistega instrumenta v poslovniku Državnega zbora ni. Polemike v poslovniku Državnega
               zbora ni. Lahko je v poslovniku kakšne druge fakulteta, ampak v Državnem zboru se
               tega ne uporablja. In bi vas lepo prosil, da vse razprave poslancev, tudi tiste, ki
               razpravljajo neargumentirano, sodite po istih kriterijih, ker ste predsednik tako
               opozicije kot koalicije, in nimamo samo v Slovenski demokratski stranki
               razpravljavcev, ki kršijo. Ker poznam parlamentarno prakso, niti ena razprava, niti
               ena replika in niti en procesni predlog, ki smo ga dali, ni šel mimo poslovniških
               določb in ustaljene prakse. Niti eden. Lahko pove gospod Han, on večkrat pravi, da
               meni zaupa in mi v tem primeru lahko tudi, ker sem povedal v popolnosti, kar ureja
               poslovnik in kar se je do sedaj, pa imam 14 let izkušenj, pa veliko tega prav na
               mestu vodje poslanske skupine, da govorim dejansko dejstva. In lepo prosim, ne na tak
               način posegati in diskreditirati procesne predloge, replike ali razprave poslancev
               Slovenske demokratske stranke.</p>
            </sp>
            <sp xml:id="SDZ7-Izredna-02-2014-08-28.sp104">

               <speaker>PREDSEDNIK DR. MILAN BRGLEZ:</speaker>

               <p>Na podlagi 282. člena med razpravo predsedujoči interpretira. In na podlagi 70. člena
               je opredeljena replika in tako sem to interpretiral in nikakor drugače.</p>
               <p>Gremo naprej. Prosim? Replika na gospoda Mesca, potem ko sem jaz nekaj odgovoril vam?
               Potem pa replika, gospod Tanko. Pardon, vi niste razpravljali pri tej točki. Ne. Pri
               tej točki ne oziroma ste pred tem, ko smo sprejeli tisti procesni sklep. O. K. V
               redu. Lahko.</p>
            </sp>
            <sp xml:id="SDZ7-Izredna-02-2014-08-28.sp105">

               <speaker>JOŽE TANKO (PS SDS):</speaker>

               <p>Hvala lepa, gospod predsednik, za to možnost, da repliciram.</p>
               <p>Poglejte, celotno razpravo pri tej točki ste determinirali tisti, ki ste točko
               uvrstili na dnevni red. Gospa Lipicer, vodja Poslanske skupine Stranke Mira Cerarja,
               je dejala, da prelagate obravnavo te točke dnevnega reda, da se pojasnijo ugotovitve
               oziroma da o tem odloči Mandatno-volilna komisija glede mandata Janeza Janše.</p>
            </sp>
            <sp xml:id="SDZ7-Izredna-02-2014-08-28.sp106">

               <speaker>PREDSEDNIK DR. MILAN BRGLEZ:</speaker>

               <p>Gospod, replika je na Mesca.</p>
            </sp>
            <sp xml:id="SDZ7-Izredna-02-2014-08-28.sp107">

               <speaker>JOŽE TANKO (PS SDS):</speaker>

               <p>Seveda, to je bilo izhodišče. V nadaljevanju se normalno celotna razprava vodi o tem,
               ker ste tako koncipirali tudi razpravo te točke dnevnega reda. V torišče ste
               postavili pravice ali pa nepravice enega poslanca in o tem razpravljamo zdajle že tri
               in še nekaj ur. Pravice in poslovniške ustavne zakonite pravice enega poslanca.
               Tisti, ki se čudite, da govorimo o Janezu Janši ali da govorite o Janezu Janši, dajte
               pogledati, kaj ste uvrstili na dnevni red. In tega niste uvrstili na osnovi naše
               zahteve in odločitve, ker smo to predlagali, ampak ste samostojno to naredili. In
               argumentacija tako vodje Poslanske skupine Pozitivne Slovenije kot gospoda Hana
               potem, ko je zahteval prekinitev, da ste se dogovorili, je argumentirana točno na
               Janezu Janši. In da je zadeva še hujša, dva namiga tako vodje Poslanske skupine
               Stranke Mira Cerarja kot gospoda Hana smo dobili, eno na Kolegiju eno pa danes na
               seji Državnega zbora, da bo ta komisija ustanovljena, če se bomo v SDS odločili, da
               umaknemo Janeza Janšo. Torej o čem govorimo? Izključno o tem, da govorimo o Janezu
               Janši. Pa še nekaj. Pristop, ki ste ga ubrali dve stranki koalicije, Stranka Mira
               Cerarja in stranka Socialnih demokratov govori o diktaturi. To, kar zahtevate od nas,
               pomeni diktaturo oziroma pritisk večine na eno od opozicijskih strank, da spremeni
               svoje članstvo, predlagano članstvo v enem izmed delovnih teles. To je to. In točno o
               tem govorimo. Sedaj pa še sprašujem tiste, ki o tem govorite, na osnovi česa to
               zahtevate, da uveljavljate ta majoritetni vpliv, da nekdo spremeni nekaj v tem
               državnem zboru. In tisti, ki govorite o Janezu Janši, bi najprej to morali pojasniti.
            </p>
            </sp>
            <sp xml:id="SDZ7-Izredna-02-2014-08-28.sp108">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Tomaž Lisec.</p>
            </sp>
            <sp xml:id="SDZ7-Izredna-02-2014-08-28.sp109">

               <speaker>TOMAŽ LISEC (PS SDS):</speaker>

               <p>Hvala, predsednik za besedo. Kolegi, kolegice!</p>
               <p>Tri ure že govorimo o problemu, ki ga v bistvu sploh ne bi smelo biti, če bi
               spoštovali ustavo Republike Slovenije, slovensko zakonodajo in na žalost tudi
               poslovnik delovanja Državnega zbora. Pa se vse lepo krši. Pri tem je tri četrtine
               koalicije lepo tiho, pritisnili bodo gumb in na tisto etiko, moralo, vladavino prava,
               pravno demokracijo, ne vem na kaj vse se sklicuje vaš predsednik vlade, boste v
               trenutku pozabili. In to v prvem mesecu vašega mandata. Res super začetek. Sprašujem
               se, kje bo vaš konec oziroma verjetno se bo nadaljevala politika prejšnje vlade, eno
               besede, dejanja pa čisto drugo. Na žalost bo celo slabše. Besed skoraj ne bo, samo
               dejanja bodo, ki bodo popolnoma v nasprotju s tistim, kar vam bo predsednik vlade
               rekel oziroma verjetno napisal. Zelo žalostno za hram demokracije, tako kot mu
               nekateri še vedno pravimo.</p>
               <p>Pri imenovanju Janeza Janše ni nič spornega. Ni bilo nič spornega pri njegovem
               imenovanju za poslanca, nič ni spornega pri predlaganju njega s strani Slovenske
               demokratske stranke za to komisijo. Niti ni nič spornega za potrditev te komisije in
               članstva Janeza Janše v tej stranki. Nič zakonsko in ustavno spornega ni. To delate
               vi. S tem, če danes komisije ne boste ustanovili, če ne boste dali mandata Janezu
               Janši v tej komisiji, pa boste kršili ustavo in zakon. Resnično lep začetek tega
               državnega zbora! Spoštovani, mi hočemo zakonsko in ustavno nekaj urediti. Vi pa
               govorite, kako mi govorimo o Janezu Janši. Tega problema ne bi bilo, če bi danes
               izglasovali komisijo in članstvo Janezu Janši v tej komisiji. Tako enostavna naloga,
               tako preprosta. Ni v neskladju z ničemer. Ampak ne, naredite problem, ki ga v bistvu
               potem celotna Slovenija gleda, nekateri pa ga na žalost moramo zagovarjati in
               uresničevati ustavo. Na drugi strani pa bo ozadje delalo nekako državo v državi.
               Verjetno se bodo dogajale stvari mimo nadzora. Prisluškovanja se bodo verjetno vršila
               mimo civilne vloge parlamenta, da to nadzira.</p>
               <p>Glede pravnih mnenj, spoštovani. Poročen sem s pravnico, brat je pravnik, pa me
               zanima, komu bom več nakazal, da bo napisal pravno mnenje, kaj si misli o meni in o
               mojem delovanju v Državnem zboru. Tako na žalost pač izgleda. Tukaj imamo mnogo
               magistrov, doktorjev pravnih znanosti, pa so danes na žalos tiho. Verjetno pa na
               njihovo srečo tiho, kajti verjetno imajo vsaj moralni in etični problem, če ga že
               pravno ne znajo rešiti, kljub temu da ste se za to izobraževali. Gre pa izključno za
               eno stvar, kar je gospod Möderndorfer že na začetku mandata nakazal: za zavlačevanje,
               za neko rdečo nit, ki se imenuje Janez Janša, posledično tudi SDS, da se ne bi
               ukvarjali s čim drugim, da se ne bi ukvarjali z vsebino, da bi se lepo koalicija v
               ozadju sestavljala, da se o njihovih problemih in problemih države ne bi nič
               govorilo. Dajmo govoriti o Janezu Janši in Slovenski demokratski stranki. Tako
               enostavno. To se dela že 20 let, pa če bomo še en teden delali, en mesec ali eno leto
               in se ukvarjali z Janezom Janšo. Občutek imam kot da večini "dol visi", kaj se dogaja
               z državo, le da se ukvarjamo z Janezom Janšo. Potrdite to komisijo, mandat Janezu
               Janši v tej komisiji in lahko resnično gremo na tiste probleme, ki jih na žalost s
               tem zavlačevanjem sami ne samo ustvarjate, ampak tudi podaljšujete. Žalostno, da se
               pri tem krši tako ustava kot pa slovenska zakonodaja. Žalostno!</p>
            </sp>
            <sp xml:id="SDZ7-Izredna-02-2014-08-28.sp110">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Žan Mahnič.</p>
            </sp>
            <sp xml:id="SDZ7-Izredna-02-2014-08-28.sp111">

               <speaker>ŽAN MAHNIČ (PS SDS):</speaker>

               <p>Hvala za besedo, še enkrat. Ponovil bom tiste besede, ki sem jih izrekel na
               Mandatno-volilni komisiji. Ko sem se odločil kandidirati za poslanca Državnega zbora,
               sem bil prepričan, da kandidiram v zakonodajni organ, ne pa v nek nacionalni moralno-
               etični organ oziroma neko nacionalno moralno-etično razsodišče. In točno to se tukaj
               dogaja. Imamo neko nevarno retoriko: ni zakonito, je pa dobro, ni zakonito, je pa
               legitimno, je moralno in je etično. Mi nimamo problema z gospodom Janezom Janšo. Vi
               ga imate. Volivke in volivci so jasno povedali, koga želijo v Državnem zboru. Mnenje
               Zakonodajno-pravne službe je tudi jasno. Na podlagi navedenega torej presojamo, da bi
               bila uporaba določbe tretje alineje prvega odstavka 9. člena Zakona o poslancih za
               poslanca, ki je kandidiral za poslanca po izrečeni pravnomočni obsodbi na kazen
               zapora, daljšo od 6 mesecev, lahko sporna z vidika skladnosti z ustavo. Tu je jasno,
               da je ta zadeva lahko sporna. In v primeru, da je dvom, je treba odločiti v korist
               obtoženega. Ker vam zakonodajno-pravno mnenje te službe pač ni bilo všeč, ste najeli
               pravnike. Ko sem videl imena, ki ste si jih izbrali, sem bil zelo vesel, da so to
               gospod Pirnat, gospod Ribičič in tako naprej, da se končno že enkrat izkristalizira,
               kakšni pravniki so to. In plačaš mnenje, sami sebe bodo degradirali s tem, ko bo
               Ustavno sodišče odločitev teh eminentnih pravnikov razveljavilo. Škoda, da smo začeli
               ta mandat na tak način. Prepričan sem bil, da bomo takoj prešli k težavam slovenskega
               podeželja, mladih, bančništva, gospodarstva in tako naprej. Žal stalno ene in iste
               zadeve, problem ena in ista stranka v vaših očeh, problem gospod Janez Janša.
               Verjetno bi lahko za to komisijo rekli, da najamemo pravnika, ki je predsednik
               Mandatno-volilne komisije, in mu plačamo, da prepriča 36 poslancev oziroma večino v
               Mandatno-volilni komisiji. Verjetno se nam že mudi, da zaključimo, ker 36 molčečih
               poslancev že nestrpno čaka, da pritisnejo na gumb in zadovoljijo moralno avtoriteto
               te države.</p>
               <p>Bi pa samo še nekaj povedal o Sovi oziroma nadzoru. Ne gre za to, da se mi bojimo, da
               ta služba še vedno, kaj vem, zasleduje oziroma ugotavlja, kako duhovniki govorijo v
               cerkvah. Prebral sem, da ima baje eden od podpredsednikov Državnega zbora, sodeč po
               poročanju medijev, s tem kar dobre prakse, da je te zadeve celo odrejal. V 17. členu
               jasno piše: "Nadzorovana obveščevalna služba vsake 4 mesece, po potrebi pa tudi zunaj
               tega roka, komisiji poroča o izvrševanju svojih splošnih dejavnosti. Vlada komisiji
               poroča o posameznih dejavnostih nadzorovane obveščevalne službe, ki so posebnega
               pomena za nacionalno varnost. Poročila iz prejšnjih dveh odstavkov lahko zahteva tudi
               komisija." Sprašujem, koliko časa bodo ti pravniki še odločali o tem, koliko časa bo
               še potrebnega, da se dokončno odloči o mandatu gospoda Janeza Janše in da dokončno
               lahko ta komisija začne svoje delo in to, za kar je poklicana, nadzor varnostnih in
               obveščevalnih služb. Naprej: "Nadzorovana obveščevalna služba vsake 4 mesece, po
               potrebi pa tudi zunaj tega roka, komisiji poroča o uporabi nadzorovanih ukrepov.
               Število zadev, v katerih so bili ukrepi odrejeni, število oseb, zoper katere so bili
               ukrepi odrejeni, število oseb, zoper katere so bili ukrepi uporabljeni …" in tako
               naprej. Kdo bo zdaj to nadzoroval? Sova in OVS lahko zdaj to počneta, kakor pač
               želita. So pa poznane afere, ki jih je Sova sproducirala v zgodovini te države. O eni
               je že bilo govora, da naj bi Slovenska demokratska stranka urila neko vojsko. Spomnil
               bi tudi na tisto, ko so zrežirali, verjetno zaradi potreb volitev, dogovarjanje glede
               incidentov v Piranskem zalivu v primeru Janša-Sanader, kjer tudi vemo, kakšen je bil
               epilog. Državljanke in državljani so v nevarnosti, ne gre za Slovensko demokratsko
               stranko. Ta služba lahko nadzira vsakogar. In pomembno je, da mi nadziramo to službo.
               Jaz upam, da bo končno prevladal razum.</p>
               <p>Potrdite to komisijo, če bo gospodu Janezu Janši odvzet mandat, tako ali tako ne bo
               več član te komisije. Hvala.</p>
            </sp>
            <sp xml:id="SDZ7-Izredna-02-2014-08-28.sp112">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Matjaž Hanžek.</p>
            </sp>
            <sp xml:id="SDZ7-Izredna-02-2014-08-28.sp113">

               <speaker>MATJAŽ HANŽEK (PS ZL):</speaker>

               <p>Spoštovani!</p>
               <p>Malo sem že slabe volje, ker poslušam tole že ure in ure. Pred desetletjem sem
               večkrat, vsako leto vsaj enkrat, tamle stal in sem poslušal štiri ali pet ur
               neargumentiranih napadov, kar tako nastopov, in sem mislil, da se bodo po desetih
               letih, ko bom prišel kot član tega visokega zbora, stvari malo izboljšale, pa žal
               niti za pikico ni bolje. Neprestano poslušamo eno in isto. Vemo, kaj imamo napisano
               pod 2. točko, da odločamo. Strinjam se z Luko Mescem, da naj že enkrat glasujemo, ker
               95 % govora nima nobene zveze z vsebino tega, kar se pogovarjamo. Neprestano
               poslušamo očitke o denarju, o podkupljenih pravnikih, strokovnjakih, o zlorabah
               policije. Midva s poslanskim kolegom Janezom Janšo veva, kako je bilo pred letom
               1990. Žal so te neprave metode uporabljali tudi kasneje, morda celo druga stran.
               Lahko se vprašamo, žal mi je, da to govorim, ampak neprestano poslušam zgodovino, bom
               pa še jaz malo k zgodovini dodal. Lahko se vprašamo, kako se je prisluškovalo članu
               predsedstva Republike Slovenije Zlobcu, ki se je pogovarjal z italijanskim
               veleposlanikom, kako je bil prestrežen telefaks profesorja Rudija Rizmana s fakultete
               in tako naprej. Ampak ne bom tega več govoril.</p>
               <p>Čudno se mi zdi, da se ena skupina neprestano izgovarja na mnenje Zakonodajne-pravne
               službe. Isti ljudje so to mnenje v drugih situacijah neprestano kršili, pa ne bom
               zdaj zgodovine razlagal, samo ZUJF je eden tistih. Imeli so popolnoma enako mnenja,
               da bo ZUJF neustaven. Šli so skozi, zdaj pa že tri ure poslušamo, kako je treba
               dobesedno to brati. Malo mi je vse skupaj zelo odveč, bom rajši samo povprašal, pa
               kar prvo nalogo dal službi, ki bo morda ustanovljena danes oziroma komisiji ali ne.
               Bivši notranji minister Gorenak je nekoč rekel, da naj gospod Hanžek pove, kaj je
               vozil v prtljažniku svojega avta na slovenske vstaje. Rad bi vedel, kako je notranji
               minister vedel za vsebino mojega prtljažnika. Ali je bila odrejena sodna preiskava
               zasliševanja in tako naprej? Že prvo nalogo imamo zdaj in s tem bom tudi danes
               končal. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp114">

               <speaker>PREDSEDNIK DR. MILAN BRGLEZ:</speaker>

               <p>Očitno bodo replike.</p>
               <p>Najprej gospod Janez Janša, prvi se je javil.</p>
            </sp>
            <sp xml:id="SDZ7-Izredna-02-2014-08-28.sp115">

               <speaker>JANEZ (IVAN) JANŠA (PS SDS):</speaker>

               <p>Poslanski kolega gospod Hanžek je govoril o prisluškovanju nekdanjemu članu
               predsedstva republike Cirilu Zlobcu. Če bi tudi v tistih časih ne obstajal zakonit
               parlamentarni nadzor nad tajnimi službami, bi se midva lahko danes tukaj v
               neskončnost prepirala, je to bilo ali ni bilo. Ampak komisija, ki je takrat
               nadzorovala tajno službo, je to pregledala, je bilo to objavljeno, velikokrat
               napisano, za pismene, in je ugotovila, da služba ni prisluškovala članu predsedstva
               Cirilu Zlobcu, ampak italijanskemu konzulatu. Član predsedstva Ciril Zlobec je klical
               na italijanski konzulat in italijanskemu konzulu nekaj dni pred osamosvojitvijo
               prebral predlog ustavnega zakona, vključno z datumom dejanskega prevzema realnih
               pooblastil v slovenske roke, kar je bil državna skrivnost, za katero je vedelo 8 ali
               9 ljudi v državi. Toliko o tej aferi. Je pa bila takrat komisija v skupščini, ki jo
               je vodila opozicija, mislim da iz vrst Združene liste ali SD ali kaj so že bili
               takrat, so že velikokrat ime zamenjali, in so to preverili in so ugotovili. Zaradi
               tega je to dejstvo. Vi pa si zdaj prizadevate za čas, ko tega nadzora ne bo. Doživeli
               smo že, da so nekdanji uslužbenci državne varnosti ali Udbe nasprotovali
               parlamentarnemu nadzoru. Danes smo pa še doživeli to, da parlamentarnemu nadzoru nad
               tajnimi službami nasprotuje posredno še nekdanji varuh človekovih pravic. To pa je
               res unikum.</p>
            </sp>
            <sp xml:id="SDZ7-Izredna-02-2014-08-28.sp116">

               <speaker>PREDSEDNIK DR. MILAN BRGLEZ:</speaker>

               <p>Gospod Gorenak, izvolite.</p>
            </sp>
            <sp xml:id="SDZ7-Izredna-02-2014-08-28.sp117">

               <speaker>DR. VINKO GORENAK (PS SDS):</speaker>

               <p>Na kratko, ne bom izkoristil vsega časa, ki mi je sicer na voljo. Gospod Hanžek,
               zadeva je preprosta, relativno preprosta. Najprej hvala lepa, ker berete moj blog.
               Tudi današnja vsebina je zanimiva. Sicer pa bom rekel vam takole, jaz sem vas
               vprašal, kaj ste vozili, vi imate možnost pojasniti, kaj ste vozili. Ko boste
               pojasnili, po pravici povedali, bo malo nerodno. Ampak imate pa notri člana v tej
               komisiji in absolutno bo lahko član komisije to sprožil, neodvisno, mene tam ne bo,
               nisem niti član komisije, nisem minister, vse boste lahko pregledali in pristojne
               službe vam bodo dale na razpolago vse. Vsaj tako je bilo v času, ko sem sam vodil
               notranje ministrstvo. Jaz verjamem, da bo tako tudi naprej in dobili boste vse
               podatke in lahko boste podali ovadbo, kar boste hoteli, saj to ni noben problem.
               Veliko uspeha pri vašem delu naprej.</p>
            </sp>
            <sp xml:id="SDZ7-Izredna-02-2014-08-28.sp118">

               <speaker>PREDSEDNIK DR. MILAN BRGLEZ:</speaker>

               <p>Replika na repliko. Pri tem moram opozoriti, da te niso možne in tudi ne bi
               prispevale k tej točki.</p>
               <p>Odpiram listo za razpravo še naprej. Bom dal besedo tudi vam, gospa Violeta
               Tomič.</p>
               <p>Najprej pa ima besedo gospa Anja Bah Žibert.</p>
            </sp>
            <sp xml:id="SDZ7-Izredna-02-2014-08-28.sp119">

               <speaker>ANJA BAH ŽIBERT (PS SDS):</speaker>

               <p>Predsedujoči, hvala lepa za besedo.</p>
               <p>Verjamem, da se nekateri v tej dvorani dolgočasijo ob tej razpravi, kajti ustava in
               zakonske materije jim pomenijo bolj malo.</p>
               <p>Bi vas pa, predsedujoči, prosila, da v prihodnje ob razpravah, ki niso žaljive, in,
               kot sem povedala, govorijo o materi vseh zakonov, to je spoštovanju ustave, ne
               govorijo o tem, da tukaj noter poteka cirkus. Jaz si kot poslanka tega ne dovolim. Ne
               dovolim si ne samo zaradi sebe, ampak tudi zaradi volivcev in do spoštovanja tega
               zbora. Menim, da smo vsi toliko resni in odgovorni, predvsem pa smo se dali izvoliti
               tudi zato, da bomo delovali v skladu z ustavo in zakoni. Poglejte, povsem preprosto
               pravilo, jaz sem namreč čisto preprosta poslanka, nimam doktorskih, magistrskih
               nazivov, povprečna državljanka, ampak nekaj ne razumem. Če bi bila poklicna kuharica
               in bi doma opravljala tudi to delo in bi moj mož prišel in bi rekel: " Ne, danes pa
               ne boš skuhala ti, danes pa bo kuhala soseda, ker je tudi kuharica, pa da vidimo,
               kako in kaj." Meni osebno bi se zdelo to zelo podcenjevalno, predvsem pa bi pomenilo
               to, da moj mož in jaz sama več ne morem zaupati temu, kar znam. Žalostno in jaz
               vseeno upam, da bom slišala kakšno besedo tudi od spoštovanja vrednih predstavnikov
               stranke Mira Cerarja.</p>
               <p>Ampak kot me uči zdrava kmečka pamet, če je nekdo kandidiral kot pravnomočno obsojen
               državljan in so volivci to vedeli in so ga kljub temu izvolili, ni, spoštovani
               prisotni, enostavno ni mogoče ljudskemu izvoljencu onemogočiti, da to funkcijo
               nemoteno opravlja. Lahko, če gre za politični motiv! In res je, danes veliko govorimo
               o Janezu Janši. Prepričana sem, če bi govorili o nekom drugem, danes to sploh ne bi
               bil problem. Komisija bi bila verjetno že na začetku mandata potrjena. Ampak vedno je
               problem Janez Janša. In res je, večkrat smo omenili, koliko glasov je dobil
               pravnomočno obsojen kandidat in danes poslanec. Morda bi morali to razpravo gledati
               tudi z nekoliko drugačne perspektive. Če je nekdo, ki je po vaše pravnomočno obsojen
               in sporen ter ta trenutek drugorazredni državljan in drugorazredni poslanec, potem bi
               morda veljalo razpravljati o tem, kaj se dogaja z našim pravosodnim sistemom. Namreč
               državljanke in državljani mu ne zaupajo. Mu ne zaupajo! In verjetno bi danes morali
               tri in več ur nameniti temu problemu. Veste, biti obsojen, politično obsojen v
               navidezno demokratični državi, bi moral biti prvovrstni problem tega zbora, in ne to,
               ali nek poslanec lahko sedi v določeni komisiji ali ne. Jaz resnično pozivam in
               prosim spoštovane zbrane, predvsem tako visoke eksperte in pomembne, da podajo svoja
               mnenja, da odločijo in da ne prepuščajo odločitev tistim, za katere že leta in leta
               dobro vemo, kako razmišljajo in kako so delovali v preteklosti. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp120">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Violeta Tomić.</p>
            </sp>
            <sp xml:id="SDZ7-Izredna-02-2014-08-28.sp121">

               <speaker>VIOLETA TOMIĆ (PS ZL):</speaker>

               <p>Najlepša hvala za besedo.</p>
               <p>Nekateri smo res prvič tukaj in zato se opravičujemo za nerodnosti. Zelo radi se nam
               neki dolgoletni člani tudi nasmejete kdaj, kadar pride do nerodnosti, vendar se bomo
               že naučili. Jaz se na vašem mestu ne bi kar tako po čez hvalila s tem, koliko
               mandatov ste bili tukaj, glede na to kako je država šla.</p>
               <p>Bi pa izjemno pohvalila, da se vrnem nazaj, tukaj ta debata zelo dolgo že poteka.
               Poslušam vas, jaz sem igralka, iz svojega foha, ampak vam povem neke svoje vtise
               lahko. Tukaj sta dva parlamenta po mojem občutku. En parlament je SDS, drug parlament
               smo vsi ostali. In ta drugi parlament ali pa prvi, če mu hočemo tako reči, si želi
               nekako razširiti in prostor in čas in vse. Bi zelo pohvalila iz svojega poklica vaše
               govorniške spretnosti. Izjemne so in pohvalite, prenesite moje komplimente mojemu
               kolegu, ki vas trenira. Na žalost na vsebino nima vpliva. Všeč mi je način, kako
               podajate. Mi smo zelo neuki. Iz Stranke Mira Cerarja verjamem, da še niso imeli
               možnosti profesionalnega treninga in mnogi pač malo bolj nerodno nastopajo. O. K.
               Ampak zanimivo je, kako spretno uporabljate neke govorniške prvine, kot so patetika.
               Gospa Anja je moj favorit, ker nam je rekla petkrat Sramota sramota sramota! Res je
               sramota, se strinjam, ampak o enih drugih stvareh. Potem paranoja. Tukaj se
               sprašujete, kdo vodi Stranko Mira Cerarja. Slišali smo celo, da smo bili mi lansirani
               zato, da bi oni izgledali sredina. Genialne misli. Potem manipulacija. Tukaj smo
               poslušali o medvedih, sicer prirejeno zgodbo, ampak smo jo poslušali in s tem tratili
               čas, ko bi lahko res reševali državo, ne pa reševanje vojaka Janeza, kar naprej. In
               ta vaš parlament ima očitno tudi drug poslovnik kot preostali del parlamenta. In
               verjetno je v njem zapisano, ne vem, ampak se mi zdi, da vsak drugi stavek mora
               vsebovati besedo Janez Janša. To me spominja na mladinsko literaturo Herryja
               Potterja, kjer so z omenjanjem določenega imena bildali moč nekoga. Ampak pustimo
               zdaj to. Bom rekla, da se tudi tukaj sliši, da smo mi strančice. Tega izraza pač prej
               nisem poznala in je zelo omalovažujoč. Strinjam se o mnogih stvareh z vami. Gospa
               Anja je prej omenjala, da se ve, da se lahko kupijo ankete, pravna mnenja, lahko se
               kupijo tudi mediji. To smo tudi videli. Lahko se kupijo celo volitve, tako da se jaz
               z vašim rezultatom 6 tisoč 116 glasov ne bi hvalila, kajti mi, če bi imeli vaš denar,
               bi zmagali na volitvah. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp122">

               <speaker>PREDSEDNIK DR. MILAN BRGLEZ:</speaker>

               <p>Replika? Razprava. Spet dajem možnost, da se prijavite na listo.</p>
               <p>Proceduralno.</p>
            </sp>
            <sp xml:id="SDZ7-Izredna-02-2014-08-28.sp123">

               <speaker>DR. FRANC TRČEK (PS ZL):</speaker>

               <p>Proceduralno. Tri zadeve. Jaz zelo rad kuham, ampak debata o kuhinji ne spada pod to
               točko, drugače se lahko začnemo pogovarjati o receptu za joto. Proceduralno, drugič.
               Čeprav bodo članice in člani SDS govorili o Janezu Janši kot o drugorazrednem
               poslancu, bom vsakič zahteval proceduralno, ker Janez Janša ni drugorazredni
               poslanec.</p>
               <p>Proceduralno, tretjič, pa bom prihranil.</p>
            </sp>
            <sp xml:id="SDZ7-Izredna-02-2014-08-28.sp124">

               <speaker>PREDSEDNIK DR. MILAN BRGLEZ:</speaker>

               <p>To tudi ni bilo čisto proceduralno, ampak domnevam, da bi hoteli čim prej priti do
               odločanja, vendar to odločanje ni možno, dokler ni izčrpana lista tistih, ki želijo
               razpravljati. Parlament je v osnovi za razpravo. Za enkrat sem dopuščal zelo široko
               interpretacijo, tudi žalitev je bilo neskončno, raje ne bi omenjal, kdo vse je bil
               lahko potencialno užaljen Nadaljujemo z razpravo.</p>
               <p>Najprej bo razpravljal gospod Jože Tanko.</p>
            </sp>
            <sp xml:id="SDZ7-Izredna-02-2014-08-28.sp125">

               <speaker>JOŽE TANKO (PS SDS):</speaker>

               <p>Hvala lepa za besedo, gospod predsednik.</p>
               <p>Če se prav spomnim postopka, kako pride do oblikovanja delovnih teles, potem ima tu
               vsaj eno izmed pomembnih vlog Kolegij predsednika Državnega zbora, kjer se ta zadeva
               naredi. Tudi sklep Državnega zbora je pomemben v tem postopku in seveda kakšen akt,
               ki ga podpiše predsednik Državnega zbora, s katerim pozove poslanske skupine, da v
               skladu s sprejetimi akti, podlagami predlagamo člane poslanske skupine v delovna
               telesa. Ne spomnim se, gospod predsednik Državnega zbora, da ste vi ob tem sklepu
               napisali kakršenkoli zaznamek ali omejitev za kateregakoli poslanca. Vi ste
               izglasovani sklep od Državnega zbora dali poslanskim skupinam, da odločimo o sestavi
               delovnih teles po svoji presoji. Tudi Poslovnik Državnega zbora določa v 34. členu,
               da se ima vsak poslanec pravico izreči, v katerem delovnem telesu Državnega zbora
               želi sodelovati. Mi smo ta svoj postopek v poslanski skupini upoštevali. Dobili ste
               na mizo predlog sestave delovnih teles oziroma predlog članov poslanske skupine, ki
               želijo delovati v posameznih delovnih telesih Državnega zbora.</p>
               <p>Zdaj pa sprašujem predsednika Državnega zbora, zakaj, ko smo naredili to v skladu s
               sprejetimi dokumenti in odgovorili na vaš poziv, glasujete proti sestavi enega izmed
               teles Državnega zbora, pa niste napisali nobenega zaznamka, da to ni možno ali pa da
               kakšen poslanec v delovnem telesu ne more delovati. V čem je bistvo, recimo, vaše
               odločitve, da na tak način kršite pravilo in dokument, ki ste ga sami podpisali? Mi
               smo posredovali sestavo naših članov korektno, ni bilo nobene pripombe, ko pride akt
               na sejo Državnega zbora, pa nekdo ugotovi, da nekaj ni v redu. Vi ste profesor
               upravnega prava. Sprašujem vas, če smo storili postopkovno pravilno vse z akti, ki so
               bili sprejeti v tem Državnem zboru. Sprašujem ostale, v čem je potem point, da se
               zaradi nekoga, ki smo ga predlagali v eno izmed delovnih teles, ne odloči o tem
               delovnem telesu in se pogojuje odločitev tako s strani vodje vaše poslanske skupine,
               dr. Lipicerjeve, prej je govoril o tem tudi gospod Han, da če bi mi umaknili ali
               zamenjali enega izmed članov enega izmed delovnih teles bi vi to potrdili. V čem je
               smisel tega? Nobene zabeležke pod temi dokumenti ni bilo, da česa ne moremo storiti.
               Sprašujem gospoda Dobovška, kako bo deloval parlamentarni nadzor nad
               varnostno-obveščevalnimi službami, ker postaja tudi iz vaše razprave več kot očitno,
               da tega delovnega telesa ne marate in ne želite ustanoviti. Kako bo to potekalo? Ali
               Državni zbor izvaja procesno vse zadeve, ki so mu naložene v okviru dela tega
               delovnega telesa?</p>
               <p>Pa še ena stvar me zanima. Zdaj imate v sestavi tudi eno izmed sodnic, ki je bila
               včasih sodnica na sodišču. Ona je prisegla, da bo sodniško funkcijo opravljala v
               skladu z ustavo in z zakonom ter sodila po svoji vesti in nepristransko. Zdaj pa
               sprašujem tudi osebo, ki je enkrat zaprisegla kot sodnica, ali sedaj, ko je poslanka
               Državnega zbora, ta prisega več ne velja. Ali je zdaj dovoljeno odločanje mimo
               ustave, mimo zakona in pristransko? To, kar počnete vi, je eklatantno pristransko
               odločanje. Vsi so lahko vse – razen enega. Vsi so lahko vse v tem državnem zboru,
               kandidati za vse funkcije – razen Janeza Janš To zdaj počnete. To so vaše odločitve,
               ki jih zdaj sprejemate v tem postopku Državnega zbora. Pa še nekaj je. Zakaj niste
               naročili mnenja Zakonodajno-pravne službe za ta konkreten primer? Imamo službo
               Državnega zbora, usposobljeno specialno za izdajanje pravnih mnenj, kompetentno. In
               tega niste storili. V čem je problem? Kaj vas zadržuje, da tega ne storite? Vi tega
               ne storite samo zato, ker delate pristransko in izvajate hegemonijo in hočete
               uveljaviti svoj prav tudi pri poslanskih skupinah, kateri člani niste. In to je
               nedopustno.</p>
            </sp>
            <sp xml:id="SDZ7-Izredna-02-2014-08-28.sp126">

               <speaker>PREDSEDNIK DR. MILAN BRGLEZ:</speaker>

               <p>Preverjam še enkrat, če je še kdo prijavljen za razpravo. Zaključujem razpravo.</p>
               <p>Prehajamo na odločanje o Predlogu sklepa o izvolitvi predsednika, podpredsednika in
               članov Komisije za nadzor obveščevalnih in varnostnih služb. Ob tem vas moram
               obvestiti, da bo na podlagi drugega odstavka 10. člena Zakona o parlamentarnem
               nadzoru obveščevalnih in varnostnih služb sklep sprejet, če bo zanj glasovala večina
               vseh poslancev, to je 46 ali več. 
                   Gospod Tanko, seveda, postopkovno. 
               
            </p>
            </sp>
            <sp xml:id="SDZ7-Izredna-02-2014-08-28.sp127">

               <speaker>JOŽE TANKO (PS SDS):</speaker>

               <p> Hvala lepa, gospod predsednik.</p>
               <p>V skladu z drugim odstavkom 73. člena Poslovnika zahtevam 45 minut odmora za posvet v
               poslanski skupini.</p>
            </sp>
            <sp xml:id="SDZ7-Izredna-02-2014-08-28.sp128">

               <speaker>PREDSEDNIK DR. MILAN BRGLEZ:</speaker>

               <p>Najprej obrazložitev glasov. Takšna je bila vedno praksa in tako bo tudi zdaj.
               Sprašujem najprej vodje poslanskih skupin, ali želijo obrazložiti glas. Da.</p>
               <p>V imenu Poslanske skupine SDS ima besedo mag. Grims.</p>
            </sp>
            <sp xml:id="SDZ7-Izredna-02-2014-08-28.sp129">

               <speaker>MAG. BRANKO GRIMS (PS SDS):</speaker>

               <p>Spoštovani!</p>
               <p>Ključno je, da se takoj vzpostavi parlamentarni nadzor nad delom varnostnih in
               obveščevalnih služb. To je ena od temeljnih nalog demokracije in ena od temeljnih
               nalog tega državnega zbora po ustavi in zakonih, ki se jim nikakor ne sme izogibati.
               Vse, kar se s tem v zvezi dogaja, je žal tukaj protiustavno in protizakonito, in to
               je tako očitno, da tega ne more zanikati noben pravnik in nobena komisija, ne glede
               na to s koliko deset tisoč evri davkoplačevalskega denarja jo nameravate plačati.
               Sami ste navajali kot razlog, da se ta komisija do zdaj ni imenovala in da ji danes
               nasprotujete – vsaj tisti, ki ste govorili – to, da je v njej tudi gospod Janez
               Janša. V isti sapi, ko govorimo o gospodu Janezu Janši, nam očitate, zakaj govorimo o
               gospodu Janezu Janši. To o vas veliko pove, ne pove veliko o SDS, pove pa veliko o
               stanju demokracije in o tistih, ki pač to počnete. Zlasti zato, ker se to dogaja v
               Državnem zboru, v katerem sta se dr. Cerar, kot predsednik največje stranke, in dr.
               Brglez, kot predsednik Državnega zbora, sama zavezala, da odločitve, ki jo
               pričakujeta, bosta vezala na mnenje pravne službe Državnega zbora. Ko pa je to mnenje
               prišlo, pa se iznenada diskreditira celotna pravna služba Državnega zbora, s tem da
               se ustanavlja neka kobajagi neodvisna skupina, v kateri mimogrede je en bivši
               predsednik totalitarne politične stranke, zato da bi to mnenje spodnesla. Mnenje pa
               je pač tako, da drugačno tudi ni moglo biti, če se spoštuje pravo kot stroka, ker se
               opira neposredno na že jasno povedana stališča sodb Ustavnega sodišča in sodišča za
               človekove pravice Evropske skupnosti. Sami ste dejali, da boste pač počakali na
               odločitve v zvezi z mandatom Janeza Janše. To je bil celo vaš sklep na prejšnji seji,
               da bo razplet na mandatni komisiji. Veste, Churchill je dejal, da če hočeš stvari
               zavleči, ustanoviš komisijo. No, jaz bi dodal, in če hočeš zapravljati denar,
               ustanoviš komisijo. Mnenje, ki je pred vami, ni samo mnenje pravne službe, ampak je
               tudi že veljavna sodba Evropskega sodišča za človekove pravice, ki je jasno povedalo,
               da nekomu, ki ima mandat, njegovo uresničevanje njegove pasivne volilne pravice
               omogoča, da ga v celoti in brez omejitev tudi opravi. Enako je reklo že tudi
               slovensko Ustavno sodišče. Zato to ključno odločitev odlagate, ker veste, da če boste
               razrešili Janeza Janšo, boste neslavni krah doživeli potem na Ustavnem sodišču
               oziroma na Evropskem sodišču za človekove pravice. In to skrivate zato, da puščate
               varnostno-obveščevalne službe brez parlamentarnega nadzora. Mi bomo seveda to
               komisijo podprli.</p>
            </sp>
            <sp xml:id="SDZ7-Izredna-02-2014-08-28.sp130">

               <speaker>PREDSEDNIK DR. MILAN BRGLEZ:</speaker>

               <p>Želi obrazložiti mnenje še katera poslanska skupina? Ne. Želi obrazložiti mnenje kdo
               od poslancev ali poslank? Da.</p>
               <p>Besedo ima gospod Janez Janša.</p>
            </sp>
            <sp xml:id="SDZ7-Izredna-02-2014-08-28.sp131">

               <speaker>JANEZ (IVAN) JANŠA (PS SDS):</speaker>

               <p>Jaz bom seveda ta sklep podprl in izpisek tega glasovanja bo zelo pomemben za zadnjih
               20 in še nekaj let slovenske parlamentarne demokracije. Obstaja nekaj izpiskov
               parlamentarnih glasovanj, ki so šla v zgodovino. So objavljena v številnih strokovnih
               študijah, v knjigah, na spletu je itak vse objavljeno, kjer pač govorijo o nekih zelo
               pomembnih odločitvah, ki zadevajo principe.</p>
               <p>Civilni parlamentarni nadzor nad tajnimi službami je eden od temeljnih postulatov
               demokracije. Spoštovanje pravil igre je temelj demokracije. Če ni pravil igre in če
               ni spoštovanja teh pravil igre, potem demokracije v bistvu ni. Ker tisti, ki ima
               večino, lahko odloči vse. In manjšina izgine, in to se je v zgodovini dogajalo, in
               vemo, kakšne so bile posledice. Zaradi tega bo izpisek današnjega glasovanja tako kot
               izpisek glasovanja o isti temi zadnjič zelo pomemben. Ne gre zgolj za tratenje časa
               in za neko formalno stvar. Gre za vprašanje, ali tisti, ki ima škarje in platno v tem
               državnem zboru, želi parlamentarni nadzor nad tajnimi službami in nadzor nad tem, ali
               se človekove pravice kršijo ali ne na tem področju, ali ne. Vse drugo so izgovori.
               Razprava o meni ni razprava na moj predlog ali pa na predlog poslanske skupine, ampak
               je to na predlog največje bodoče vladne stranke, ki zato prevzema vso odgovornost
               tudi za tratenje časa v zvezi s tem. Namesto da bi se tukaj ukvarjali z realnimi
               problemi, vedno postavljate kot problem nekaj, kar je v bistvu princip demokracije.
               In glasovanje, ki bo nastalo po tej točki dnevnega reda, ne bo pozabljeno kot mnoga
               druga, ampak bo ostalo za zgodovino.</p>
            </sp>
            <sp xml:id="SDZ7-Izredna-02-2014-08-28.sp132">

               <speaker>PREDSEDNIK DR. MILAN BRGLEZ:</speaker>

               <p>Gospa Violeta Tomić, izvolite.</p>
            </sp>
            <sp xml:id="SDZ7-Izredna-02-2014-08-28.sp133">

               <speaker>VIOLETA TOMIĆ (PS ZL):</speaker>

               <p>Hvala lepa.</p>
               <p>Strinjam se z mladim kolegom iz SDS, ki je na začetku te dolge seje povedal, da smo
               unikum. Res smo unikum, svetovni unikum, ker zapornik, pravnomočno obsojen, sedi v
               naših vrstah. Še večji unikum, ja, postajamo, ker ta zapornik želi biti član Komisije
               za nadzor varnostnih služb. Se pravi, nekdo, ki je v zaporu, bi nadziral tiste, ki bi
               morali po svoji službeni dolžnosti nadzirati njega. Prosim vas, kje je tukaj osnovna
               logika? Gospod Gorenjak, odkimavate, seveda vi imate globoke izkušnje s tem. Strinjam
               se z vami, gospod Gorenjak, popolnoma, da ima gospod Janez Janša največje izkušnje z
               varnostnimi službami, ker je bil že tudi zasledovan in je bil tudi že zasledovalec.
               To je eden glavnih razlogov, zakaj je njegova kandidatura v tej komisiji res najbolj
               vprašljiva. Pravite, da ljudje ne zaupajo pravni državi. Kdo pa spodkopava pravno
               državo? Verjetno ne mi, ki se tu trudimo slediti, ampak tisti, ki nas čakajo pred
               parlamentom in kričijo, in tisti, ki kričijo proti sodnikom in jih tepejo z marelami.
               To pa veste, kdo jih pošilja. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp134">

               <speaker>PREDSEDNIK DR. MILAN BRGLEZ:</speaker>

               <p>Niste povedali, kako boste glasovali.</p>
            </sp>
            <sp xml:id="SDZ7-Izredna-02-2014-08-28.sp135">

               <speaker>VIOLETA TOMIĆ (PS ZL):</speaker>

               <p>Aja, seveda, kako bom glasovala. Ja, absolutno proti. Hvala.</p>
            </sp>
            <sp xml:id="SDZ7-Izredna-02-2014-08-28.sp136">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu, gospod Žan Mahnič.</p>
            </sp>
            <sp xml:id="SDZ7-Izredna-02-2014-08-28.sp137">

               <speaker>ŽAN MAHNIČ (PS SDS):</speaker>

               <p>Hvala za besedo.</p>
               <p>Velikokrat nam je bilo očitano, da SDS ruši pravno državo. Mi tega ne počnemo, ker če
               ti hočeš nekaj zrušiti, mora biti najprej nekaj zgrajeno.</p>
               <p>Kar se tiče glasovanja, bom absolutno glasoval za. Spomnim se, nekaj mesecev nazaj
               smo imeli polemiko o tako imenovanem trojanskem konju. Bivši minister za notranje
               zadeve, policija, vemo, da obstajajo določeni načini komunikacije, ki jih
               obveščevalne službe s to opremo, ki jo imajo, ne morejo nadzirati. Zaradi tega je šel
               ta zakon v tej smeri, da bi lahko to zadevo tudi po novem počeli. Takrat je bilo tako
               v strokovni kot drugi javnosti veliko zgražanja. In če je bilo takrat zgražanje, ne
               vem, zakaj ga ni sedaj, ko pa te zadeve ostajajo popolnoma brez nadzora. Sova in OVS
               bosta brez nadzora, tako da tu res pričakujem, no, imate kolega, ki je ekspert, ki je
               tudi že po televiziji komentiral te stvari, in malo pogrešam njegovo mnenje. Ne
               nazadnje bo tudi član komisije, predvidevam, ker se zaveda pomena te komisije.</p>
               <p>Jaz bom glasoval za, ker menim, da je skrajni čas, da to komisijo ustanovimo. Vse
               ostale komisije in odbore smo ustanovili, v mnogih je član tudi gospod Janez Janša,
               in ne vem, zakaj ne bi bil član tudi v tej komisiji. Če mu bo mandat prenehal, bomo
               pač predlagali drugega. Do takrat pa bomo predlagali gospoda Janeza Janšo. Če imate
               pa problem in boste zaradi tega šli spreminjat zakonodajo, je pa najlažje, da
               napišete, da gospod Janez Janša ne sme v Republiki Sloveniji opravljati nobene javne
               funkcije več.</p>
            </sp>
            <sp xml:id="SDZ7-Izredna-02-2014-08-28.sp138">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu, dr. Vinko Gorenak.</p>
            </sp>
            <sp xml:id="SDZ7-Izredna-02-2014-08-28.sp139">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>V obrazložitvi glasu se ne bom ukvarjal z gospo Tomićevo, ki ne ve, koliko glasov je
               dobila, da je cela njena stranka dobila 494 glasov, gospod Janez Janša pa 6 tisoč
               116.</p>
               <p>Namen obrazložitve glasu je v tem, da poslanci razložimo, kako bomo glasovali. Iz
               mojih dosedanjih razprav je bilo popolnoma jasno, da bom glasoval za ta sklep. Za ta
               sklep je treba glasovati zato, da se v državi Sloveniji ne bo prvič zgodilo –
               govorim, prvič zgodilo – da varnostno-obveščevalne službe – govorimo o Sovi, govorimo
               o OVSE, govorimo o vseh ostalih segmentih, s katerimi se ukvarja ta komisija – da ne
               bodo te službe brez nadzora. Zdaj ne vem, komu to ustreza, da bi bile brez nadzora.
               Mogoče to ustreza nastajajoči koaliciji. Mislim, da bi to morali preseči in iti
               naprej in tako komisijo ustanoviti. To je, kot sem rekel, nujno potrebno.
               Obrazložitve, da nekdo ne more biti član te komisije, ne vzdržijo ničesar. Že dvakrat
               sem povedal, zakaj. Zaradi tega, ker nihče od predvidenih članov komisije ne more z
               gotovostjo trditi, da v tem trenutku ni nadzorovan. Kdo lahko to trdi? Nihče. In če
               bi tako logiko vzeli, kot ste jo vzeli vsaj po obrazložitvi vodje Poslanske skupine
               SMC, potem je popolnoma jasna zadeva, da nihče nima pogojev, ker ste vsi, ker smo
               vsi, tudi predvideni člani komisije, lahko potencialno v tem trenutku pod nadzorom,
               recimo, kriminalistične službe ali koga drugega. Tako da je ta argument padel, že
               zdavnaj je padel, in odločitev, ki bo sprejeta, če ne bo pozitivna, bo ena tragičnih
               odločitev, političnih odločitev tega parlamenta, predvsem pa prva resna odločitev
               novo nastajajoče koalicije v smeri nepravne države, čeprav njen predsednik zagovarja
               predvsem pravno državo. Hvala.</p>
            </sp>
            <sp xml:id="SDZ7-Izredna-02-2014-08-28.sp140">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu, gospod Franc Breznik.</p>
            </sp>
            <sp xml:id="SDZ7-Izredna-02-2014-08-28.sp141">

               <speaker>FRANC BREZNIK (PS SDS):</speaker>

               <p>Najlepša hvala, predsedujoči.</p>
               <p>Spoštovane kolegice in kolegi, poglejte, sam bom glasoval seveda za sklep. Ampak vsi
               tisti, ki boste nasprotovali temu sklepu, se ne zavedate, da z vsem tistim, kar sem
               danes poskušal vam nekako razložiti, argumentiramo povedati, kakšna je pravna praksa
               predvsem v tujini s tega področja, da se morate zavedati, da bodo tisti, ki so se
               zdaj zbirali pred sodiščem in ki argumentirano in kulturno navajajo množične kršitve
               ne samo pravic v sodnem postopku gospoda Janeza Janše, ampak vseh ostalih državljanov
               in državljank, da s tem, ko ta komisija za nadzor varnostnih in obveščevalnih služb
               ne bo delovala, kršite tudi številne temeljne človekove pravice vseh naših
               državljanov in državljank. Poglejte, mi imamo velike probleme z našimi obveščevalnimi
               službami, kar je posledica morda nekoliko ohlapne prakse, da smo celo vrsto ljudi, ki
               so delali nekoč za bivšo Službo državne varnosti, pustili tudi v naši
               obveščevalno-varnostni agenciji. To je velik problem in zaradi tega je prišlo do
               množičnih kršitev in večkratnih kršitev človekovih pravic, predvsem v posebnih
               metodah in sredstvih, na kar so nekateri danes opozarjali. Vi danes delate nekaj
               nenavadnega, in verjamem, tako kot je rekel eden izmed naših državljanov, ko je
               gledal zagovor vašega predsednika stranke in sedanjega mandatarja, ker je slep in je
               poslušal samo tonsko njegov govor, je mislil, da postavljamo novega ljubljanskega
               nadškofa, ne pa predsednika vlade, torej samo moraliziranje, še enkrat moraliziranje
               in moraliziranje. Brez kakršnihkoli argumentov. Brez kakršnihkoli tipičnih pravnih
               argumentov, ki bi nekako zavarovali to vaše dejanje, ki ga boste danes storili. To bo
               nek unikum za slovensko demokracijo, po eni strani pa dobrodošlo dejanje, da je … /
               znak za konec razprave/… posebej pomembno, torej prva reforma je reforma sodnega
               sistema in nato reforma šolskega sistema. Najlepša hvala.</p>
            </sp>
            <sp xml:id="SDZ7-Izredna-02-2014-08-28.sp142">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu, mag. Andrej Šircelj.</p>
            </sp>
            <sp xml:id="SDZ7-Izredna-02-2014-08-28.sp143">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Jaz bom glasoval za ustanovitev komisije za nadzor tajnih služb. Prvič zaradi tega,
               ker mislim, da je takšna komisija nujno potrebna, drugič zaradi tega, ker zagotavlja
               pravno varnost vsem državljanom in državljankam in ker zagotavlja tudi spoštovanje
               človekovih pravic za vse državljane in državljanke. Jaz bom glasoval tudi po svoji
               vesti in s svojim prepričanjem in jaz dejansko apeliram tudi na ostale poslanke in
               poslance, da glasujejo po svoji vesti in prepričanju in da izrabijo to možnost, da
               bodo dejansko zagotovili tej državi tisto, za kar so se navsezadnje zavzemali preko
               celotne volilne kampanje: za večjo pravno državo, za vladino prava, za spoštovanje
               človekovih pravic in da bodo enostavno te cilje, za katere so se zavzemali, tudi
               uresničili in da bodo po mandatu, ki ga bodo imeli, lahko v oči pogledali svojim
               volivkam in volivcem in rekli: "Ja, to, kar smo obljubljali, to smo dejansko tudi
               naredili." Tukaj ne gre za enega človeka, tukaj ne gre za Janeza Janšo, tukaj gre za
               to, da je treba vzpostaviti mehanizem nadzora nad tajnimi službami. Če tega nadzora
               ni, potem zgodovina kaže na to, so se zgodile tudi na območju Slovenije in tudi na
               območju bivše Jugoslavije, tudi na območju drugih držav prehude stvari, da se to
               dejansko lahko zgodi. To se je zgodilo, to uči zgodovina. In ne ponavljamo negativnih
               napak in ne mečimo na ta državni zbor senco, senco nepravne države in senco države,
               ki ne spoštuje človekovih pravic.</p>
            </sp>
            <sp xml:id="SDZ7-Izredna-02-2014-08-28.sp144">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu, mag. Branko Grims.</p>
            </sp>
            <sp xml:id="SDZ7-Izredna-02-2014-08-28.sp145">

               <speaker>MAG. BRANKO GRIMS (PS SDS):</speaker>

               <p>Seveda bom glasoval za ustanovitev komisije. K temu me najbolj prepričuje prav
               napačno prikazovanje dilem demokracije, ki smo mu bili danes priča tukaj. Rečeno je
               bilo, da rušijo pravno državo tisti, ki izražajo nestrinjanje z neko pravnomočno
               sodbo. Če bi prebrali samo en učbenik ustavnega prava, recimo dr. Šturma, ki je tukaj
               v tej knjižnici, bi lahko prebrali, da je izražanje nestrinjanja, polemika s
               pravnomočno sodbo, pa v kateremkoli organu ali v najširši javnosti, izraz
               demokracije, celo kriterij demokratičnosti in razvoja demokracije posamezne države.
               Vi torej nasprotujete nečemu, kar je kriterij demokracije. To zopet o vas veliko
               pove. In rečeno je bilo, kdo ruši pravno državo. Veste, kdo v resnici ruši ta
               trenutek pravno državo? Vsi tisti, ki preprečujete ali boste z glasovanjem
               preprečili, da bi varnostne in obveščevalne službe dobile takoj parlamentarni nadzor,
               dejansko rušite pravno državo in temelje demokracije zraven. Še huje. Kdo pa najbolj
               ruši pravno državo, gospe in gospodje, ravno v nasprotju s tem, kar vi prodajate
               tukaj? Dva človeka jo v tem trenutku rušita. Eden je gospod Brglez in drugi je gospod
               Cerar. Eden zato, ker je objektivno odgovoren, da dovoljuje to farso z vlečenjem
               odločitve o mandatu, ne glede na to, da je to očitno protiustavno in celo proti
               konvenciji o človekovih pravicah, o čemer je bilo že presojeno na Evropskem sodišču
               za človekove pravice v vlogi predsednika Državnega zbora, drugi pa to dovoljuje,
               tolerira ali pospešuje, kakor hočete, objektivno je odgovoren kot predsednik
               politične stranke. To pa je dejansko rušenje pravne države in temeljev pravne države
               ter demokracije. In tisti, ki to počnete, ste zato polno odgovorni.</p>
            </sp>
            <sp xml:id="SDZ7-Izredna-02-2014-08-28.sp146">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu ima mag. Anže Logar.</p>
            </sp>
            <sp xml:id="SDZ7-Izredna-02-2014-08-28.sp147">

               <speaker>MAG. ANŽE LOGAR (PS SDS):</speaker>

               <p>Hvala za besedo, spoštovani predsednik parlamenta.</p>
               <p>Glasoval bom za komisijo v sestavi, kot je bila predlagana, ker mislim, da je, prvič,
               prav in da mora tako poslanec ravnati, ker mora ravnati skladno z zakonodajo, ki
               predpisuje njegovo ravnanje. In tako se bom odločil po lastni vesti. Žal sem
               razočaran nad tem, da govorimo o prvovrstnem pravnem problemu, ki je bolj ali manj
               pravno jasen, pa se ga kljub temu poskuša z raznimi pravnimi manevri v tem visokem
               zboru negirati. In prav tako sem razočaran, da vodja poslanske skupine, ki je
               predlagala takšen predlog na današnjo sejo, manjka veliko večino današnje razprave.
               Kakšen vtis in pogled to daje na tiste, ki spremljajo to razpravo?</p>
               <p>Spoštovani člani Stranke Mira Cerarja! To, da boste, če boste danes skladno s
               strankarsko disciplino glasovali proti tej komisiji, proti sestavi te komisije, boste
               de facto izrekli nezaupnico svojemu uglednemu članu gospodu Dobovšku, ki bi na tak
               način lahko nadziral tiste, ki imajo moč, ki sprejemajo odločitve in ki so zato
               tukaj, da se jih nadzoruje. Parlamentarna komisija ni zato, da se nadzoruje navadnega
               člana te komisije, ki prihaja iz opozicijskih vrst, ampak da se nadzoruje državne
               organe in tiste, ki dejansko sprejemajo odločitev. Hvala.</p>
            </sp>
            <sp xml:id="SDZ7-Izredna-02-2014-08-28.sp148">

               <speaker>PREDSEDNIK DR. MILAN BRGLEZ:</speaker>

               <p>Želi še kdo obrazložiti svoj glas? Prosim za prijavo.</p>
               <p>Obrazložitev glasu ima gospa Anja Bah Žibert.</p>
            </sp>
            <sp xml:id="SDZ7-Izredna-02-2014-08-28.sp149">

               <speaker>ANJA BAH ŽIBERT (PS SDS):</speaker>

               <p>Hvala lepa za besedo.</p>
               <p>Najprej mi dovolite, seveda so mnenja različna in upam, da so zaenkrat in za vedno
               minili časi, ko smo morali misliti in govoriti vsi enako. Verjamem pa, da si je to
               nekako omislila spoštovana poslanka kot eno od šal, ki jo igralci gotovo uporabljajo
               pri svojem delu.</p>
               <p>Res je, danes bomo odločali o tem, ali ustanovimo komisijo oziroma ali bomo glasovali
               proti temu. Ampak osebno menim, da bomo odločali še o nečem več. Na eni strani bomo
               tisti, ki bomo odločali o tem, ali bomo spoštovali ustavo Republike Slovenije in
               zakon in bomo glasovali za ali pa se bomo postavili na stran kršitve ustave, in to v
               najvišjem hramu demokracije. Torej moj glas bo absolutno za in srčno upam, da boste
               ravnali tako tudi ostali poslanci, vsaj v večini, kajti ne nazadnje smo to dolžni
               vsem državljanom in državljankam, če želimo, da nam bodo pri tem sledili. Pa še
               nekaj. Nikakor si ne dovolim jemati pravice, da ne bi svoje nasprotovanje s težavami
               v pravnem sistemu naše države in z delovanjem sodišč to smela na miren in
               dostojanstven način pokazati in povedati pred sodiščem.</p>
            </sp>
            <sp xml:id="SDZ7-Izredna-02-2014-08-28.sp150">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu ima gospod Andrej Čuš.</p>
            </sp>
            <sp xml:id="SDZ7-Izredna-02-2014-08-28.sp151">

               <speaker>ANDREJ ČUŠ (PS SDS):</speaker>

               <p>Hvala lepa za besedo, gospod predsednik. Spoštovane kolegice, spoštovani kolegi!</p>
               <p>Sam se enostavno ne morem načuditi temu, kako se ukvarjate zgolj z enim poslancem, z
               našim predsednikom Janezom Janšo. Če bi se pol toliko ukvarjali recimo z
               gospodarstvom, sem prepričan, da bi danes bili Švica. Mandatar Miro Cerar je v
               kampanji vseskozi govoril o novi etiki, o pravni državi, skratka o nekih novih časih.
               Sam imam sicer občutek, da se vračamo v neke nove oziroma stare čase, čase diktature.
               Nova etika je očitno tudi kršenje ustave in kršenje celotne veljavne zakonodaje. Za
               mandatarja je očitno tudi legalno kršenje človekovih pravic in zato se ne čudim temu,
               ko nas danes vse več ljudi v mednarodni skupnosti primerja s Severno Korejo.</p>
               <p>Sam bom deloval v korist pravne države in spoštoval ustavo. Sam bom podprl
               ustanovitev Komisije za nadzor varnostno obveščevalnih služb. Ko smo se osamosvajali
               je takratna Služba državne varnosti na veliko zažigala arhive in delovala zelo
               pospešeno. Ne morem se znebiti občutka, da je tudi to danes politični interes, da ne
               bi bilo nad obveščevalno službo nadzora in da očitno kurijo kake druge arhive od
               propadle vlade Alenke Bratušek.</p>
            </sp>
            <sp xml:id="SDZ7-Izredna-02-2014-08-28.sp152">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu ima gospa Eva Irgl.</p>
            </sp>
            <sp xml:id="SDZ7-Izredna-02-2014-08-28.sp153">

               <speaker>EVA IRGL (PS SDS):</speaker>

               <p>Najlepša hvala za besedo.</p>
               <p>Pri odločanju o tem vprašanju bom glasovala za, se pravi za to, da se potrdi sestava
               Komisije za nadzor varnostnih in obveščevalnih služb, saj gre za izjemno pomembno
               zadevo in je nujno potrebno, da se ta nadzor čim prej uredi.</p>
               <p>Rečeno je bilo, da v komisiji ne more biti nekdo, ki bi mogoče lahko bil nadziran s
               strani varnostnih in obveščevalnih služb ali drugih organov. To je čista neumnost.
               Gospod Trček, mislim, da je prej povedal, da on ve, da mu prisluškujejo, da ga
               nadzirajo, zato jim večkrat pomaha, takrat ko spremlja kakšne takšne ali pa opravlja
               pogovore in tako naprej, ampak gospod Trček bo mirno se izvolil v to komisijo,
               mislim, da bi se lahko samoomejil in rekel, če gospod Janez Janša, ki ne sme biti v
               komisiji zaradi tega, ker je morebiti lahko nadziran, potem ker on sam ve, da je
               nadziran, bi se lahko tudi odločil, da že sam ne sodeluje v tej komisiji. Ampak šalo
               na stran. Upam, res upam in tukaj predvsem naprošam poslance, ki pripadajo največji
               stranki, Stranki Mira Cerarja, upam, da danes ne boste glasovali ad personam, ampak
               boste glasovali tako, kot veleva ustava, kot veleva zakon, kot ne nazadnje veleva
               poslovnik Državnega zbora. Mandatno-volilna komisija je potrdila mandat Janezu Janši
               in potrdila je mandat Janezu Janši tudi ekipa, ki je danes izvoljena in tukaj sedi,
               se pravi državni zbor.</p>
               <p>Še zlasti je pomembno za vse tiste, ki ste po profesiji pravniki, celo doktorji
               prava, kako boste danes odločali … / znak za konec razprave/ Glede na vašo odločitev
               boste odločali tudi o lastni integriteti in o vaši profesionalnosti na področju, ki
               ga opravljate. Hvala.</p>
            </sp>
            <sp xml:id="SDZ7-Izredna-02-2014-08-28.sp154">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu ima gospod Tomaž Lisec.</p>
            </sp>
            <sp xml:id="SDZ7-Izredna-02-2014-08-28.sp155">

               <speaker>TOMAŽ LISEC (PS SDS):</speaker>

               <p>Hvala, predsednik. Spoštovani!</p>
               <p>Sam bom glasoval za ustanovitev komisije, kajti v teh štirih urah in še malo več s
               strani tistih, ki predlagajo kontra sklep, nisem dobil niti enega vsebinskega
               odgovora ali pa zagotovila, zakaj bi bilo imenovanje oziroma ustanovitev te komisije
               skupaj z njenim članom Janezom Janšo neustavna oziroma proti zakonodaji, nobenega
               odgovora. In vsi tisti, ki boste danes pritisnili tipko proti, spoštovani, ste padli
               na pravnem izpitu v hramu demokracije. Pa vem, da je med vami kar veliko pravnikov,
               veliko profesorjev, in verjetno veste, kako se boste počutili, ko boste padli na tem
               pravnem izpitu, kjer ni nič etično, nič moralno spornega, še manj pa zakonsko in
               ustavno spornega. Skratka, razlogov, zakaj biti proti temu sklepu, ni, zakaj biti za
               tak sklep, pa ogromno in smo jih v štirih urah skušali razložiti. Ampak očitno bo
               gluha večina odločila v nasprotju z ustavnimi in pravnimi normami.</p>
               <p>Sam bom takemu razmišljanju nasprotoval in bom z lahkoto podprl sklep za ustanovitev
               komisije.</p>
            </sp>
            <sp xml:id="SDZ7-Izredna-02-2014-08-28.sp156">

               <speaker>PREDSEDNIK DR. MILAN BRGLEZ:</speaker>

               <p>Želi še kdo obrazložiti svoj glas?</p>
               <p>Prožim. Obrazložitev glasu, gospod Ljubo Žnidar.</p>
            </sp>
            <sp xml:id="SDZ7-Izredna-02-2014-08-28.sp157">

               <speaker>LJUBO ŽNIDAR (PS SDS):</speaker>

               <p>Spoštovani!</p>
               <p>Podprl bom sklep za ustanovitev komisije za nadzor nad obveščevalnimi službami. Danes
               v tej razširjeni razpravi nisem slišal niti enega samega razloga, niti ene same
               osnove, ki bi dala stališče visokemu strokovnemu zboru, na kakšni osnovi se lahko
               določenega poslanca izloči, da naj ne bi sodeloval pri imenovanju določene komisije.
               Ste podali en sam razlog? Ste podali osnovo za takšno dejanje, za katerega se boste
               danes odločili? Niste podali. Slišal sem celo, da je zakon nad ustavo. Nisem pravnik,
               ampak meni se zdi, da ta zadeva ne stoji. Ne vem, kateri zakon je višji od ustave.
               Kolikor jaz vem, je ustava nad vsem v Republiki Sloveniji. Po drugi strani vas je
               bilo polna usta o demokratični, učinkoviti, pravni državi. Ampak tega iz vaših dejanj
               ni moč zaslediti. Tako da če delate razpust države s prvim korakom, da ukinjate
               nadzor, potem to ni pot k demokratični, učinkoviti in pravni državi.</p>
            </sp>
            <sp xml:id="SDZ7-Izredna-02-2014-08-28.sp158">

               <speaker>PREDSEDNIK DR. MILAN BRGLEZ:</speaker>

               <p>Bomo nadaljevali z obrazložitvami glasu. Vseeno bi opozoril na eno stvar. Namreč, na
               podlagi 72. člena ima poslanec pravico obrazložiti svoj glas, kar pomeni, da
               obrazložitev glasu ne more biti polemika, naslavljanje, prepričevanje, pozivanje ter
               postavljanje vprašanj, kar je po namenu predmet razprave, temveč gre za predstavitev
               vsebinskih razlogov za lastno glasovanje. Znotraj tega se dajmo držati, ko razlagamo
               svojo odločitev glede samega glasovanja.</p>
               <p>Sedaj pa ima besedo gospa Zvonka – ne, gospod Zvonko Lah, se opravičujem.</p>
            </sp>
            <sp xml:id="SDZ7-Izredna-02-2014-08-28.sp159">

               <speaker>ZVONKO LAH (PS SDS):</speaker>

               <p>Hvala lepa, predsednik. Dobro, da imam brke.</p>
               <p>Tudi jaz bom podprl ustanovitev komisije za nadzor zaradi tega, ker nisem danes
               slišal nobenega razloga, zakaj je ne bi. Niti enega. Če bi, bi razmislil. To, kar je
               prej kolega povedal – slišali smo razlago, kot je bila na Mandatno-volilni komisiji,
               da je pač nek zakon, da je treba gledati samo zakon, nič ustavo, da je zakon nad
               ustavo. In našli ste razlog, kolega Janeza Janšo, zato, da se ne ustanovi ta
               komisija. Več kot je pravnikov, manj je prava, še manj pa pravice. Niti enega razloga
               nisem slišal, zakaj ne bi. Čista politična odločitev proti dosedanji praksi, proti
               Poslovniku Državnega zbora in vsem institucijam v Državnem zboru. To je slab začetek,
               tale točka. Slab začetek vašega mandata. Naslednja točka, ki jo bomo še danes
               obravnavali, pa ravno tako.</p>
               <p>Zato bom to podprl, in upam, da ste slišali dosti argumentov, da boste tudi v
               poziciji tako naredili.</p>
            </sp>
            <sp xml:id="SDZ7-Izredna-02-2014-08-28.sp160">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu, gospod Jože Tanko.</p>
            </sp>
            <sp xml:id="SDZ7-Izredna-02-2014-08-28.sp161">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Glasoval bom za ustanovitev te komisije, in sicer iz naslednjih razlogov. Zaradi
               popolne odsotnosti obrazložitve predlagatelja in nikakršne argumentacije vseh tistih,
               ki ste se odločili, da boste sklep o ustanovitvi zavrnili. Drugič, zato, ker ne
               želim, da bi tudi Državni zbor postal del čarovniških procesov, kjer se na osnovi
               nekih indicev, namigov maltretira in muči toliko časa, da pride potem do želenega
               ravnanja. Tretjič, glasoval bom za zato, ker sem proti zlorabi funkcij v Državnem
               zboru in zlorabi ustave, zakonov in drugih zadev, ki so povezane s tem delom. Za
               nadzor bom glasoval zato, ker želim, da se nad varnostnoobveščevalnimi službami, nad
               uporabo posebnih metod in sredstev vzpostavi parlamentarni nadzor. In bom glasoval za
               to, da se prepreči akademska podpora odločitvi, da se te službe ne nadzirajo. In
               glasoval bom tudi zato, ker sem proti nedopustnemu posegu v samostojnost Poslanske
               skupine Slovenske demokratske stranke. Jaz sem proti temu, da na kakršenkoli način,
               posreden, neposreden, z namigi ali kakorkoli, v naši poslanski skupini kadruje
               Stranka Mira Cerarja ali stranka Socialnih demokratov – to, kar je bilo že danes na
               seji in tudi na kolegiju povedano.</p>
               <p>Skratka, sem za to, da se ta komisija ustanovi.</p>
            </sp>
            <sp xml:id="SDZ7-Izredna-02-2014-08-28.sp162">

               <speaker>PREDSEDNIK DR. MILAN BRGLEZ:</speaker>

               <p>Želi še kdo obrazložiti svoj glas?</p>
               <p>Prožim listo. Svoj glas bo obrazložila gospa Jelka Godec.</p>
            </sp>
            <sp xml:id="SDZ7-Izredna-02-2014-08-28.sp163">

               <speaker>JELKA GODEC (PS SDS):</speaker>

               <p>Najlepša hvala.</p>
               <p>Vsekakor bom glasovala za ustanovitev komisije. Namreč, menim, da nihče od članov te
               komisije, noben mandat članov te komisije ni sporen, da sme vsaka poslanska skupina
               samostojno odločati, koga bo predlagala v posamezne odbore, komisije, da nihče v
               Državnem zboru nima pravice, da pritiska na samostojnost oziroma delovanje poslanskih
               skupin in jim odreja, koga naj določijo v odbore in komisije, ker menim, da je ustava
               nad zakonom in ker sem doživela danes popolno ignoranco največje koalicijske stranke
               v Državnem zboru. In nihče od vas ni obrazložil svojega glasu oziroma podal širše
               razlage, zakaj, vsaj tako predvidevam, boste glasovali proti komisiji kljub temu, da
               je bilo več pozivov z različnih strani. Hvala.</p>
            </sp>
            <sp xml:id="SDZ7-Izredna-02-2014-08-28.sp164">

               <speaker>PREDSEDNIK DR. MILAN BRGLEZ:</speaker>

               <p>Želi še kdo obrazložiti svoj glas?</p>
               <p>Vidim, da ni več zainteresiranih, zato prekinjam 2.a točko 2. izredne seje, ki jo
               bomo nadaljevali ob 15.15, to je čez 45 minut.</p>
               <p>(Seja je bila prekinjena ob 14.30 in se je nadaljevala ob 15.15.)</p>
            </sp>
            <sp xml:id="SDZ7-Izredna-02-2014-08-28.sp165">

               <speaker>PREDSEDNIK DR. MILAN BRGLEZ:</speaker>
               <p>
                  <title>Nadaljujemo s prekinjeno 2.a točko dnevnega reda.</title>
               </p>

               <p>Želi predstavnik Poslanske skupine Slovenske demokratske stranke, ki je zahtevala
               prekinitev točke pred odločanjem, predstaviti stališče poslanske skupine? Prosim,
               gospod Tanko.</p>
            </sp>
            <sp xml:id="SDZ7-Izredna-02-2014-08-28.sp166">

               <speaker>JOŽE TANKO (PS SDS):</speaker>

               <p>Hvala lepa za besedo, spoštovani predsednik.</p>
               <p>V poslanski skupini bomo ustanovitev komisije za nadzor varnostnoobveščevalnih služb
               podprli, ker smo mnenja, da je nedopustno, da v parlamentarnem sistemu
               varnostnoobveščevalne službe in tudi drugi, ki se ukvarjajo z raznimi oblikami
               nadzora, tega ne morejo, ne smejo početi nenadzorovano in brez kontrole. Po drugi
               strani pa bi rad tudi opozoril, da se ne strinjamo s tem, kar je bilo v tistih redkih
               razpravah, ki so sploh bile, namignjeno, to se pravi, da bi posegle nekatere
               poslanske skupine v naše odločitve na tak način, da bi mi s spremembo člana v
               komisiji za nadzor varnostnoobveščevalnih služb omogočili, da boste vi to
               izglasovali. To je nedopusten pritisk na suverenost poslanske skupine, kajti mi smo
               se v skladu s pravili tudi tako odločili. Prav tako bi rad opozoril še na izjavo
               predsednika Državnega zbora, ki jo je izrekel v torek na kolegiju, da je morebitno
               drugačno odločanje o sestavi te komisije, to se pravi posamično, možno s spremembo
               zakona. Ravno način glasovanja o sestavi te komisije je tak, in zato tak, da si
               parlamentarna večina ne izvoli nadzornikov v obveščevalnih službah po svoji podobi.
               Ravno zato se glasuje v paketu, v celoti o sestavi komisije, da se prepreči, da si
               vladajoča koalicija sama izbere osebe, ki bodo nekaj nadzorovale. In že zdaj
               opozarjam na skomine, ki so bile nakazane tako danes v razpravi v Državnem zboru kot
               tudi na kolegiju, ko ste v odzivu na razpravo enega izmed članov kolegija na neko
               takšno možnost tudi opozorili. Komisija za nadzor varnostnoobveščevalnih služb, če ni
               imenovana v paketu, na način, kot je to zdaj predvideno, ne bo imela popolnoma nobene
               vloge v nadzornem sistemu nad temi službami. In smo proti temu, da se na tem področju
               karkoli spreminja.</p>
               <p>Skratka, mi bomo sestavo te komisije podprli. Odgovornost za to, da če morebiti ta
               komisija ne bo ustanovljena, pa si lahko pripiše koalicija sama sebi, pa tudi tisti,
               ki bodo to koalicijsko odločitev morebiti podprli. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp167">

               <speaker>PREDSEDNIK DR. MILAN BRGLEZ:</speaker>

               <p>S tem je razprava zaključena in lahko preidemo na glasovanje. Poslanke in poslance
               prosim, da preverite delovanje glasovalnih naprav.</p>
               <p>Glasujemo. Navzočih je 81 poslank in poslancev, za je glasovalo 27, proti 53.</p>
               <p>(Za je glasovalo 27.) (Proti 53.)</p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>1. TOČKO DNEVNEGA REDA, TO JE NA PREDLOG ZAKONA O SPREMEMBAH IN
                  DOPOLNITVAH ZAKONA O VLADI REPUBLIKE SLOVENIJE PO SKRAJŠANEM POSTOPKU</title>
               </p>
               <p>Predlog zakona je v obravnavo Državnemu zboru predložila skupina 50 poslank in
               poslancev, s prvopodpisano dr. Simono Kustec Lipicer.</p>
               <p>Za dopolnilno obrazložitev predloga zakona dajem besedo predstavnici predlagatelja
               predloga zakona dr. Simoni Kustec Lipicer.</p>
            </sp>
            <sp xml:id="SDZ7-Izredna-02-2014-08-28.sp168">

               <speaker>DR. SIMONA KUSTEC LIPICER (PS SMC):</speaker>

               <p>Spoštovani gospod predsednik, cenjeni zbor, spoštovani državljanke in državljani!</p>
               <p>Na današnji 2. izredni seji Državnega zbora Republike Slovenije po skrajšanem
               postopku sprejemamo Predlog zakona o spremembah in dopolnitvah Zakona o Vladi
               Republike Slovenije. Vsebina tega zakona bo zagotovila institucionalni okvir za
               delovanje 12. vlade Republike Slovenije. Temeljno sta primarna cilja delovanja nove
               vlade dva. Prvi cilj je ureditev že obstoječih problemskih vsebin znotraj posameznih
               resorjev politik, drugi pa proaktivno odzivanje na prihajajoče razvojne izzive
               države, ki jih prinašajo tako notranje kot mednarodne, posebej EU zahteve in
               pričakovanja. Kot je razvidno iz danes obravnavanega gradiva, ki ga skupno vlagamo
               članice in člani poslanskih skupin SMC, DeSUS in SD, se za dosego izpostavljenih
               ciljev predvideva 14 ministrstev, minister brez resorja za področje odnosov med
               Republiko Slovenijo in avtohtono slovensko narodno skupnostjo v sosednjih državah ter
               med Republiko Slovenijo in Slovenci po svetu in po potrebi še do največ dva ministra
               brez resorjev. Predlagatelji smo prepričani, da bo nova vlada s takšno področno
               resorsko razporeditvijo dela omogočila učinkovito upravljanje in izvajanje politik na
               posameznih področjih ter da bo optimizirala in racionalizirala svoje delovanje in s
               tem doseganje zastavljenih zavez in ciljev.</p>
               <p>12. vlada Republike Slovenije bo svoje delovanje izvajala v obdobju težkih
               gospodarskih, finančnih in družbenih okoliščin. Številni domači in mednarodni podatki
               kažejo, da so se zlasti v zadnjih obdobjih krize na površju pojavili številni
               strukturni in sistemski problemi, ki jih prej nismo videli ali pa nismo hoteli
               videti. Prav tako je vse bolj očitno, da se dušimo v razmerah prenormiranosti države
               in hkratnem velikem primanjkljaju dejanske realizacije vsakodnevnega izvajanja
               sprejetih regulativ, ki bi reševale razloge, zaradi katerih so bile te regulacije
               sprejete. Vse navedeno ima posredne in neposredne učinke tako na delovanje posameznih
               podsistemov znotraj države, posebej gospodarskega, finančnega, socialnega, kot tudi
               države same. Za ilustracijo navajam le nekaj osnovnih statističnih podatkov. Kljub
               manjšanju števila ministrskih mest vladnih mandatov od leta 2008 dalje letni bruto
               domači proizvod v zadnjih letih še ni beležil pozitivne realne rasti. Primanjkljaj in
               dolg države je od leta 2005 dalje negativen in se je od leta 2009, ko je znašal že
               visoko naraščajočih 35 % BDP, povečal na današnjih 71 %.</p>
               <p>Nižajo se davki na dohodek in dobiček, višajo se davki na plačilno listo in delovno
               silo, na premoženje, na blago in storitve. V letu 2013 je bilo pobrane za 10,2 % manj
               dohodnine kot pred dvema letoma. Podobno velja za prihodke iz akontacije. Kar za 20 %
               so bili v dveh letih manjši dohodninski prihodki od dobička kapitala, dividend in
               obresti. Tržne strukture in delovanje infrastrukturnega, energetskega, kmetijskega,
               okoljskega sektorja, na primer, je po ocenah analiz in prihodnjih projekcij Evropske
               banke za obnovo in razvoj slabo. Leta 2013 se je po podatkih Statističnega urada
               Republike Slovenije iz države odselilo skoraj 7 tisoč 800 ljudi. Stopnja registrirane
               brezposelnosti je z 8,6 % konec leta 2006 do junija 2014 narasla na 12,8 %. Stopnja
               socialne izključenosti je leta 2012 znašala 19,6 %, kar je za 0,3 odstotne točke več
               kot leto prej. Pod pragom tveganja revščine ali pa socialno izključenih je bilo po
               uradnih podatkih tako leta 2012 392 tisoč ljudi. Vse navedeno so pokazatelji, da
               delovanje slovenske države v zadnjem obdobju ni bilo dobro in ni bilo naklonjeno ne
               socialnemu in ne gospodarskemu dobru naših ljudi, zaradi česar potrebuje tako
               ustrezno redefinicijo političnih prioritet in ciljev kot tudi organizacijskih ter
               izvedbenih ukrepov znotraj posameznega sektorja. Navedena dejstva prav tako jasno
               kažejo, da za učinkovito delovanje vlade ni dovolj slediti zgolj minimalnemu
               varčevalnemu finančnemu okviru, ampak predvsem jasnemu in dosledno razdelanemu
               vsebinsko izvedbenemu načrtu, ki ga zagotavljajo ustrezno premišljeni institucionalni
               okviri ter transparentna in učinkovita izraba različnih vrst tudi kvalitativnih
               resursov.</p>
               <p>Na podlagi vsega navedenega v Poslanski skupini SMC verjamemo, da je Predlog zakona o
               spremembah in dopolnitvah Zakona o Vladi Republike Slovenije dober in bomo danes
               soglasno glasovali za njegovo potrditev. Ob tem tudi izpostavljamo, da je poleg obeh
               sopredlagateljic s svojim mnenjem podprla ta predlog tudi Komisija Državnega sveta za
               državno ureditev. V Poslanski skupini SMC smo prepričani, da bo sprejeti zakon
               zagotovil primerno formalno institucionalno osnovo za uspešno operativno delovanje
               nove vlade Republike Slovenije. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp169">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlog zakona je obravnaval Odbor za notranje zadeve, javno upravo in lokalno
               samoupravo kot matično delovno telo. Za predstavitev poročila odbora dajem besedo
               predsednici mag. Lilijani Kozlovič.</p>
            </sp>
            <sp xml:id="SDZ7-Izredna-02-2014-08-28.sp170">

               <speaker>MAG. LILIJANA KOZLOVIČ (PS SMC):</speaker>

               <p>Spoštovani predsedujoči, spoštovani poslanke in poslanci!</p>
               <p>Odbor za notranje zadeve, javno upravo in lokalno samoupravo je na 1. nujni seji 27.
               8. 2014 kot matično delovno telo obravnaval Predlog zakona o spremembah in
               dopolnitvah Zakona o Vladi Republike Slovenije, ki ga je Državnemu zboru v obravnavo
               predložila skupina poslank in poslancev, s prvopodpisano dr. Simono Kustec Lipicer, s
               predlogom za obravnavo po skrajšanem postopku. Kolegij predsednika Državnega zbora je
               na svoji drugi seji 26. 8. 2014 sklenil, da se predlog zakona obravnava po skrajšanem
               postopku. Tako je tudi matično telo dejansko obravnavalo in najprej je predstavnica
               predlagatelja v dopolnilni obrazložitvi členov povedala, da predlagani zakon
               predvideva reorganizacijo ministrstev s ciljem večje učinkovitosti in operativnosti
               pri njihovem delovanju. Predstavnica Zakonodajno-pravne službe je v predstavitvi
               mnenja te službe s pravno-sistemskega vidika opozorila, da bi sočasno s tem predlogom
               zakona, ki spremlja strukturo ministrskih funkcij, morala biti predlagana tudi novela
               Zakona o državni upravi, ki bi ustrezno spremenila strukturo ministrstev ter določila
               ministrstva in opredelila njihova delovna področja. Njihova pripomba k 3. členu
               predloga zakona je ustrezno upoštevana s predlaganim amandmajem odbora poslank
               skupine SMC.</p>
               <p>Opozorila je tudi, da predlog za amandma odbora k 2. členu, predložen s strani
               Poslanske skupine Zavezništva Alenke Bratušek, odpira pomembna ustavnopravna
               vprašanja ter da z vidika sistematike presega vsebino 11. člena Zakona o Vladi
               Republike Slovenije, zato bi predlagana rešitev terjala dodaten premislek. Komisija
               Državnega sveta za državno ureditev je izrekla podporo predlogu zakona. V razpravi o
               posameznih členih so bili izraženi nekateri pomisleki in predlogi članov odbora iz
               vrst opozicijskih poslanskih skupin, ki so razvidni iz priloženega poročila. Odbor je
               nato na podlagi osmega odstavka 131. člena Poslovnika na predlog Poslanske skupine
               SMC sprejel predlagani amandma k 3. členu. Odbor pa ni sprejel amandmaja Poslanske
               skupine SDS k 1. členu amandmaja te poslanske skupine, k 2. in 3. členu pa sta potem
               postala brezpredmetna. Prav tako odbor ni sprejel amandmaja Poslanske skupine
               Zavezništva Alenke Bratušek k 2. členu. Odbor je nato v skladu s 128. členom
               Poslovnika Državnega zbora glasoval o vseh členih skupaj in jih tudi sprejel. Glede
               na sprejeti amandma je na podlagi prvega odstavka 133. člena Poslovnika Državnega
               zbora pripravljeno besedilo dopolnjenega predloga zakona, v katerega je vključen tudi
               sprejeti amandma. Hvala.</p>
            </sp>
            <sp xml:id="SDZ7-Izredna-02-2014-08-28.sp171">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupina Socialnih
               demokratov, mag. Bojana Muršič.</p>
            </sp>
            <sp xml:id="SDZ7-Izredna-02-2014-08-28.sp172">

               <speaker>MAG. BOJANA MURŠIČ (PS SD):</speaker>

               <p>Spoštovani predsedujoči, kolegice poslanke, kolegi poslanci, državljanke, državljani
               in vsi ostali prisotni!</p>
               <p>Pri Predlogu zakona o spremembah in dopolnitvah Zakona o Vladi Republike Slovenije ne
               gre za korenite posege v zakon, res pa je, da se število ministrstev zaradi
               smiselnega zaokroževanja in potrebe po večji učinkovitosti povečuje. Vsi na nek način
               pritrjujemo stališču, da ima vsaka koalicija in vsaka vlada pravico, da si naredi
               tako sestavo, da ji bo omogočeno uspešno izvajanje vladnega programa. Pri tem tudi ta
               vlada ni izjema. Predlagatelji menimo, da je prav, da je ministrstvo, odgovorno za
               okolje in prostor, ponovno samostojno. Prav tako menimo, da je ponovna vzpostavitev
               samostojnega ministrstva za javno upravo nujna. Čakajo nas pogajanja s sindikati
               javnega sektorja, zato je prav, da sindikatom ponudimo kompetentnega sogovornika, ki
               bo temu posvetil vso potrebno pozornost. Predlagatelji dopolnitev ocenjujemo, da je
               predlagana ureditev ustreznejša od obstoječe in da se učinkovitost ne more meriti
               zgolj po enem kriteriju. V Sloveniji se je v preteklih letih razširil dogmatizem
               vitke uprave. K utrjevanju ideje se je pridružil tudi del politične oblasti in
               prevladujoče javno mnenje o razbohotenosti, le-ta pa izkoristil politikantski spopad
               z določenimi družbenimi podsistemi. Učinki tako imenovane racionalizacije so se v tem
               smislu javnofinančnega stanja izkazali za nične. Prav vpliv na delovanje posameznih
               področij pa je bil uničujoč. V kali je namreč zatrl tisto minimalno zaupanje, ki je
               nujen pogoj za konstruktivno sodelovanje vladajoče politike z zainteresiranimi
               civilnodružbenimi skupinami. Odsotnost dialoga se je tako odražala pri sprejemanju
               slabih, celo škodljivih, zaradi katerih ni nazadoval le prizadeti družbeni podsistem,
               ampak smo nazadovali kot družba v celoti. Pri postavljanju strukture izvršilne veje
               oblasti si je koalicija vselej vzela pravico, da jo ukroji po svojih političnih in
               programskih merah. In opozicija je to pravico običajno priznavala.</p>
               <p>Zato bomo Socialni demokrati novelo Zakona o Vladi Republike Slovenije podprli. Hvala
               lepa.</p>
            </sp>
            <sp xml:id="SDZ7-Izredna-02-2014-08-28.sp173">

               <speaker>PODPREDSEDNIK PRIMOŽ HAINZ:</speaker>

               <p>Besedo ima Poslanska skupina Združena levica, dr. Franc Trček.</p>
            </sp>
            <sp xml:id="SDZ7-Izredna-02-2014-08-28.sp174">

               <speaker>DR. FRANC TRČEK (PS ZL):</speaker>

               <p>Hvala.</p>
               <p>Bom nekoliko krajši, kot ste me navajeni, iz preprostega razloga, ker nekateri v tem
               zboru živimo malo dlje od Ljubljane oziroma ljubljanske urbane regije. Stališče naše
               poslanske skupine do Predloga zakona o spremembah in dopolnitvah Zakona o Vladi
               Republike Slovenije je podobno oziroma skorajda identično, kot je naš pogled na
               ministrstva na ravni Evropske komisije – nisem tako neumen, da ne bi vedel, da
               Evropska komisija v bistvu nima ministrstev oziroma ima DG-je, kot to rečemo –, ki ga
               je že v medijih podal vodja naše poslanske skupine, tovariš Luka Mesec. Torej, dokler
               se ne spremeni fabula, zgodba, ekonomisti imate rajši razvojni modeli, do takrat bo
               Vlada Republike Slovenije gledala predvsem skozi ter zagovarjala interese kapitala in
               bistvenih sprememb ne bo. Točka številka 2. Praksa, ne le v Sloveniji, je, da si
               mandatarji skrojijo vlado znotraj koalicijske aritmetike tako, da bo ta suknjič zanj
               dovolj udoben, nosljiv, če se metaforično izrazim. Kdo in kako boste člani koalicije
               in gospod Miro Cerar skrojili suknjič, je vesela, a verjamemo, da tudi zahtevna
               naloga. Delajte na njej.</p>
               <p>Točka 3. Smo proti ministrom brez listnice iz razlogov dviga politične kulture – o
               politični kulturi bom govoril tudi malo proti koncu –, ki je nujna, kar so nam zelo
               razločno na volitvah povedali državljanke in državljani, tako tisti z volilno pravico
               kot tudi tisti, ki so še brez nje, mladi. Recimo, politična bitja so vsaj od 14 let
               naprej. Pa veste, moja pet in pol letna hčerka je rekla: "V svoji novi službi najprej
               po zadnjici stepi Janeza Janšo, ker je vse pokradel." Pa čeprav doma nikoli nismo
               govorili o Janezu Janši. Ko sem bil jaz star pet let in pol, blage veze nisem imel,
               kdo sedi v, kaj je bil že, izvršnem svetu republike Jugoslavije in tako naprej.
               Skratka, zakaj ne podpiramo ministrstva brez listnice? Zato, ker gre za ministrstva
               na zalogo oziroma po novi politični kulturi naj ne bi več talali tako imenovanih
               stolčkov. Tu se strinja verjetno celotna opozicija. Ker če sem nekoliko šaljiv, potem
               bi mogoče še vsaki stranki iz opozicije dali eno ministrstvo brez listnice. Vsi bi
               bili happy, imeli bi socialistično zvezo delovnega ljudstva in bi žvižgali tukaj. Če
               hoče imeti mandatar Miro Cerar projektno pisarno, naj jo ima, naj bo to projektna
               pisarna znotraj njegovega urada in ne v obliki dveh ministrov brez listnice. Kak
               avstrijski kancler ima celo ministrstvo za, kaj že, kulturo, umetnost in tako naprej,
               ker to zelo radi izpostavljajo in ker je to pomembno.</p>
               <p>Združena levica ne bo glasovala za, a tudi proti ne, bo pa nastavljala ogledalo tako
               Vladi Republike Slovenije kot tudi organom v njeni sestavi, ne glede na število
               ministrstev. Pri tem početju bomo seveda izkoriščali vse možnosti, ki nam jih določa
               in omogoča Poslovnik Državnega zbora in tudi sorodni poslovniki ter priporočila, ker
               je to ne le naša pravica, to je predvsem naša dolžnost. In ker mi je ostalo še nekaj
               časa, dajmo razrešiti številke. Jaz in kolega Vinko imava zelo rada številke.
               Združena levica je dobila 52 tisoč 189 glasov. / oglašanje iz dvorane / Poslanci ...
               Ne, celota. Jaz osebno sem – prosim, ne segajte mi v besedo, gospod. Jaz osebno sem
               dobil le 560 glasov in to je meni super. Če bi bil bolj popularen, bi bilo čudno. Ne
               želim biti zelo popularen. SDS je dobila zgolj 5,46-krat več od naše, bom citiral
               kolega, strančice. Nekoč, pred cca 20 leti je pa dobila taista stranka, če me spomin
               ne vara, še manj procentov in glasov kot Zavezništvo Alenke Bratušek. Kako bo, upam,
               da čez štiri leta odločijo volivci, kdo bo takrat stranka, kdo bo takrat strančica.
               Čeprav bi bil mogoče partikularni interes Združene levice, da so volitve prej, si jaz
               osebno tega ne želim. Vladi želim uspešno delo.</p>
               <p>In še to, rad bi pozdravil in čestital e-konjenici vaše stranke, ki mi je že
               čestitala, da je sicer med nerazumniki, slovenskimi intelektualci ogromno idiotov in
               kretenov, ampak Trček, ti si pa idiot par excellence. Zavedajmo se tega, da bo raven
               debate, ki poteka tukaj, v javnosti še 10-krat hujša. Jaz lahko govorim v zelo
               različnih legah jezika. V tistih, v katerih ne morem, me bo Violeta podučila, rad bi
               pa govoril v višjih legah jezika. Hvala za besedo.</p>
            </sp>
            <sp xml:id="SDZ7-Izredna-02-2014-08-28.sp175">

               <speaker>PODPREDSEDNIK PRIMOŽ HAINZ:</speaker>

               <p>Besedo ima Poslanska skupina Nove Slovenije – krščanskih demokratov, Jernej Vrtovec.
            </p>
            </sp>
            <sp xml:id="SDZ7-Izredna-02-2014-08-28.sp176">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi, spoštovani predsedujoči!</p>
               <p>Povsem običajno je, da vsakokratna nova vlada oziroma njen predsednik že pred
               pričetkom oblikovanja vlade pripravi ne le vsebinski program dela, pač pa tudi novo
               organizacijsko strukturo vlade. Tako se namreč določi novo število ministrstev,
               razdelitev delovnih področij med njimi. Gre torej za izključno odgovornost, ki jo ima
               bodoča koalicija, ampak Slovenija je v času te vlade, enako kot pri izvolitvi
               prejšnjih dveh vlad, v stanju globoke gospodarske in finančne krize z visokim
               javnofinančnim primanjkljajem. Taka situacija, spoštovani gospe in gospodje, pa
               narekuje varčnost na vseh področjih dela, tudi na področju delovanja državne uprave.
               Prav tega se je vlada, v kateri smo sodelovali krščanski demokrati, dobro zavedala in
               je podprla zmanjšanje števila ministrstev s tedanjih 18 na 12. Zmanjševanje števila
               ministrstev namreč ne pomeni le zmanjševanja stroškov za delovanje državne uprave, ki
               morda v fiskalnem pogledu nima znatnih posledic, ampak kljub temu so finančne
               posledice povečanja števila ministrstev z 12 na 14 ter možnost dveh ministrov brez
               listnice ocenjene na približno milijon in pol evrov.</p>
               <p>Spoštovani gospe in gospodje, ta znesek pa, reci piši, zadostuje za okoli 85 tisoč
               mesečnih obrokov šolske malice. Torej, povečevanje števila ministrstev je predvsem
               simbolno sporočilo, ki ga daje predsednik Vlade ob začetku svojega dela vsemu javnemu
               sektorju in tudi državljanom. V tem kriznem času bi moralo veljati, da se varčevanje
               oziroma racionalizacija stroškov delovanja državne uprave začne najprej pri njem
               samem, najprej pri sami vladni koaliciji. Torej, spoštovani gospe in gospodje, v tem
               primeru gre za zgled. In prav tako sporočilo smo poslanci Nove Slovenije – krčanskih
               demokratov pričakovali s strani novo izvoljenega predsednika Vlade. Konkretno smo
               pričakovali, da bo število ministrstev ohranil na sedanjem nivoju ali celo, glede na
               to, da se je kriza znatno povečala, zmanjšal. To bi namreč bil tisti pravi zgled
               ljudem, da ne živimo v časih razsipništva. Torej, predloženi predlog sprememb in
               dopolnitev zakona o vladi pa prinaša ponovno povečanje števila ministrstev s sedanjih
               12 na 14. Ob tem bi rad spomnil predsednika Vlade in bodočo koalicijo, da take
               spremembe poleg že omenjenega po našem mnenju nepravilnega simbolnega sporočila vsaj
               praviloma ne prinašajo dodane vrednosti pri učinkovitosti dela, pač pa nasprotno,
               nove zastoje pri njihovem delu, in ocenjujemo najmanj pol leta mrtvega teka, kajti
               zaposleni se namesto z vsebinskimi zadevami ukvarjajo z organizacijo, ukvarjajo se s
               selitvami, delitvenimi bilancami, novimi sistematizacijami, prilagoditvami
               informacijskega sistema in tako naprej. Upam, da se tega zavedate.</p>
               <p>Reševanje osnovnih vsebinskih zadev se torej odloži za najmanj pol leta, ponavadi pa
               celo za eno leto ali več. Prav stalne reorganizacije sestave vlade in ministrstev
               mnogo doprinesejo k zaostankom na posamičnih ministrstvih, zato mora biti odločitev o
               tem, ali je reorganizacija vlade res potrebna, skrbno pretehtana, izvedena pa le v
               primeru, če je utemeljena z vsebinskega vidika. V tem primeru temu ni tako. V Novi
               Sloveniji smo tudi kritični do odpiranja možnosti imenovanja dveh novih ministrov
               brez resorjev, saj, prvič, ni jasno, katero področje bosta ministra sploh pokrivala,
               drugič, kaj bo njuno delo sploh obsegalo, in tretjič, za kaj bosta odgovorna. Ob tem
               pa se sprašujemo, ali gre v tem primeru pri imenovanju dveh ministrov brez resorjev
               morda za kadrovske potrebe vas, bodoče koalicije, ali pa se odpira možnost oziroma je
               manevrski prostor za morebitno kakšno novo stranko v vaši koaliciji. Naj zaključim.
               Gre za nepotrebno širjenje birokratskega aparata in povečevanje izdatkov zanj, brez
               skrbno pretehtanih pravih pričakovanih učinkov.</p>
               <p>Zaradi tega poslanci Poslanske skupine Nove Slovenije – krščanskih demokratov
               predloga sprememb in dopolnitev Zakona o Vladi Republike Slovenije ne bomo podprli.
               Hvala.</p>
            </sp>
            <sp xml:id="SDZ7-Izredna-02-2014-08-28.sp177">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Tanko je upravičeno imel pripombo, ki je sicer ni sprožil javno, ampak tukaj,
               da je bila razprava dr. Franca Trčka malo neprimerna. Bi se bilo bolje izogibati
               nekaterih izrazov, tako da prosim, če bi se tega držali.</p>
               <p>Besedo ima Poslanska skupina Zavezništvo Alenke Bratušek, gospod Jani Möderndorfer.
            </p>
            </sp>
            <sp xml:id="SDZ7-Izredna-02-2014-08-28.sp178">

               <speaker>JANI (JANKO) MÖDERNDORFER (PS ZaAB):</speaker>

               <p>Spoštovani!</p>
               <p>Danes sprejemamo zakon o vladi, ki je temeljni akt, s katerim bo bodoča vlada začela
               udejanjati tisto, kar je pravzaprav dobila za nalogo s strani volivcev, v resnici pa
               se je sama zavezala s svojim programom in pa ne nazadnje tudi s koalicijskim
               dogovorom. V Zavezništvu smo prepričani, da so vse vlade do zdaj, od leta 1990 pa do
               danes, sprejemale ta zakon po nujnem postopku, relativno hitro, predvsem pa, kar je
               najbolj pomembno, so ga prilagodile svojim potrebam, kar ni nič slabega in nič
               narobe. Dejstvo je, da je v neki fazi populizma seveda mogoče res, da so nekatere
               vlade to zmanjševale in upravičevale, da je to zmanjšanje stroškov, nekatere pa
               seveda povečevale število ministrstev in prepričevale v slogu, da gre za bolj
               temeljito delo, da bo bolj kvalitetno in dobro opravljeno. Takšna razprava je
               potekala tudi včeraj na odboru in temu primerno seveda na nas ni kaj dosti vplivala.
               Vplivalo pa je seveda nekaj drugega, tisto, kar je za nas najbolj pomembno. Namreč,
               pred volitvami smo v Zavezništvu vložili novelo zakona o vladi, kjer smo želeli zelo
               jasno definirati, kdo je lahko minister oziroma državni sekretar. Takrat smo dobili
               očitke od današnjih koalicijskih partnerjev, SD in DeSUS, da takšnega zakona ne bodo
               sopodpisali, kajti gre za predvolilni pamflet, in da so to stvari, ki se urejajo po
               volitvah.</p>
               <p>Zanimivo je, da danes, ko smo po volitvah, to vprašanje ni rešeno znotraj tega
               zakona. Če v fazi, glede na to, da je člen odprt in da se to še da popraviti, ne bo
               to spremenjeno, je seveda več kot jasno in tudi danes napovedujemo, da bomo v
               Zavezništvu vložili novo novelo zakona o vladi, kjer bomo obravnavali samo ta del.
               Verjamem in upam, da se boste glede na način postopka temu primerno tudi pridružili,
               da uredimo in tudi jasno sporočimo v slovenskem prostoru, kdo je lahko minister. Mi
               smo hoteli to vprašanje urediti tudi v Zakonu o poslancih, pa je bilo takrat zelo
               jasno povedano, da je to vprašanje že urejeno. Kot vidimo danes, ni urejeno. Upam, da
               bomo to uredili vsaj v tem delu. Na koncu naj povem tisto, kar je zame bolj
               pomembno.</p>
               <p>Namreč, v Zavezništvu tega zakona ne bomo podprli, pa ne zato, ker bi nasprotovali
               temu zakonu, daleč od tega, ampak zato, ker mislimo in smo prepričani, da je to prvi
               zakon, ki ga nova koalicija mora sprejeti sama in ki ne nazadnje tudi zelo jasno pove
               in pokaže, s kakšno večino bo v resnici delovala v tem mandatu, in s tem seveda tudi
               prevzame vso odgovornost. Istočasno pa v Zavezništvu želimo koaliciji srečno roko pri
               delu in tudi rezultatih, s katerimi se bomo srečevali v Državnem zboru. Hvala
               lepa.</p>
            </sp>
            <sp xml:id="SDZ7-Izredna-02-2014-08-28.sp179">

               <speaker>PODPREDSEDNIK PRIMOŽ HAINZ:</speaker>

               <p>Besedo ima Poslanska skupina italijanske in madžarske narodne skupnosti, dr. László
               Göncz.</p>
            </sp>
            <sp xml:id="SDZ7-Izredna-02-2014-08-28.sp180">

               <speaker>DR. LÁSZLÓ GÖNCZ (PS IMNS):</speaker>

               <p>Hvala lepa za besedo, gospod podpredsednik. Spoštovani kolegice in kolegi!</p>
               <p>Predlog zakona o spremembah in dopolnitvah Zakona o Vladi Republike Slovenije prinaša
               spremembe, ki po napovedi sledijo načrtovani naravi in vsebini dela nove vladne
               koalicije. Gre za vsebino, torej za določitev ministrstev oziroma resorjev, ki vedno
               daje veliko možnosti za razpravo takšnega in drugačnega značaja. Menim, da pa za to
               ni neke večje potrebe danes. Namreč, težko bi oporekali trditvi, da o organiziranosti
               delovanja Vlade lahko najbolj kompetentno odloči sama vladna koalicija. V naši
               poslanski skupini bomo nekako to načelo spoštovali. Kljub temu se vsi dobro zavedamo,
               da je povečanje števila ministrstev in ministrov vedno, v danih okoliščinah pa toliko
               bolj, nepopularna poteza, ki se v javnosti lahko predstavlja na različne načine.
               Zaradi težkega finančnega stanja in ob vedenju o različnih zlorabah v preteklosti je
               razumljivo, da javnost ni naklonjena nikakršnim tovrstnim spremembam. Ali bo rezultat
               predlaganih sprememb glede organiziranosti vladnih resorjev pozitiven ali negativen v
               tem trenutku objektivno ni mogoče napovedati, bo pa to vsekakor odvisno od samega
               pristopa nove vlade do preciznega, operativnega organiziranja dela in vloženih
               naporov v prid učinkovitosti delovanja.</p>
               <p>Le uspešno, vsebinsko optimalno in etično nesporno delo ministrstev in ministrov
               lahko upraviči predlagano število povečanja resorjev. Pri tem bo po našem prepričanju
               osnovni pogoj, če v bodoče ne bodo veljale do sedaj velikokrat pojavljajoče se slabe
               prakse. Ob iskreni nameri za uspešno in učinkovito delovanje v prid države in
               državljanov bo kljub številčnemu povečanju resorjev poraba sredstev lahko ostala v
               sedanjih finančnih okvirih ali bo lahko celo nižja. Slednje bi bilo najbolj primerno
               sporočilo o iskrenih namerah nove vlade. Če pa bodo tudi v bodoče v ospredju
               formalizmi, parcialni interesi in stereotipi slabih rešitev, pa je vlak že vnaprej
               zapeljan na stranski tir, kjer ne bo nobene učinkovitosti. Druga zadeva, o čemer bom
               še na kratko spregovoril, je nujnost delovanja vlade in ostalih državnih organov ter
               javnih ustanov v skladu z zakonom. Navzven mogoče čudno zveni, da je na to treba
               posebej opozoriti, vendar se vsi dobro zavedamo, da je to še kako upravičeno. V
               preteklih dneh nas je na čelu z gospodom Cerarjem več ugotavljalo, da se žal v
               Sloveniji skorajda na nobenem področju zakonov ne izvaja dosledno. Ta vrzel oziroma
               negativna kontinuiteta se je žal v preteklosti marsikdaj začenjala prav pri samem
               delovanju vlade in njenih služb ter je segala pozneje v vsa tkiva družbe.</p>
               <p>Pri tako slabi praksi, ki hkrati pogojuje neučinkovitost, netransparentnost in
               korupcijo, v bodoče ne bi smelo ostati. Čeprav neposredno ni predmet današnje vsebine
               zakona, temveč Zakona o državni upravi, se mi zdi kljub temu pomembno poudariti, da
               bo z vidika uresničevanja posebnih pravic ali pa pravic avtohtonih narodnih skupnosti
               in izvajanja politik vlade na tem področju, vključno z zavezami iz predloga
               koalicijske pogodbe, treba tudi urad za narodnosti usposobiti za učinkovito izvajanje
               svoje naloge.</p>
               <p>Obstoječi status je po našem mnenju primeren, kar pa samo po sebi ni dovolj.
               Organiziranost in vsebino dela omenjenega urada ter njegovo pomembno poslanstvo
               koordiniranja področja politik narodnih skupnosti v okviru izvršne veje oblasti bo
               treba smiselno, transparentno in predvsem učinkovito vzpostaviti. Treba jo bo
               dejansko približati interesom tistih, zaradi kogar oziroma zaradi česar ta urad sploh
               obstaja. Ob zavedanju, da je tudi na tem področju v zvezi z učinkovitostjo veliko
               težav, in ker se število pripadnikov narodnih skupnosti kljub sorazmerno dobri
               zakonodaji neizmerno krči, je to toliko bolj pomembno. Upamo, da bo pri iskanju
               pravnih rešitev nova vladna koalicija partnerica, ki se bo naslanjala tudi na najina
               stališča in predloge ter sugestije tudi drugih upravičenih subjektov narodnih in
               etničnih skupnosti. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp181">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima Poslanska skupina Stranke Mira Cerarja, mag. Lilijana Kozlovič.</p>
            </sp>
            <sp xml:id="SDZ7-Izredna-02-2014-08-28.sp182">

               <speaker>MAG. LILIJANA KOZLOVIČ (PS SMC):</speaker>

               <p>Hvala za besedo, predsedujoči.</p>
               <p>Kot so že določeni kolegi pred menoj povedali, si je koalicija v svoji pogodbi
               določila določena temeljna izhodišča delovanja, med katera sodijo med drugim tudi
               predvidljivo in enostavno poslovno okolje, okolje za razvoj profesionalnih
               potencialov javnih uslužbencev in kakovostnih javnih storitev. Seveda tudi zakon, ki
               smo ga predlagali skupaj poslanci SMC, DeSUS in SD, sledi tem temeljnim izhodiščem
               delovanja koalicije. Z novim zakonom se uvaja 14 ministrstev in eno ministrstvo brez
               resorja za področje odnosov Republike Slovenije z avtohtono narodno skupnostjo
               Slovencev v sosednjih državah in za sodelovanje Republike Slovenije s Slovenci po
               svetu. Poleg tega zakon dopušča tudi možnost imenovanja še dveh ministrstev brez
               resorja. Razlogi, ki so vodili k takšni predlagani ureditvi, so predvsem z vidika
               potrebe po reorganizaciji, s čimer želimo vzpostaviti bolj učinkovite procese
               odločanja, večjo operativnost, izboljšati koordinacijo ter povezanost med javnimi
               uslužbenci in vsebinami posameznih področij. Z zakonom uvajamo dve novi ministrstvi,
               in sicer Ministrstvo za javno upravo, ki bo prevzelo del delovnih področij
               Ministrstva za notranje zadeve in Ministrstva za pravosodje, poleg tega pa
               Ministrstvo za okolje in prostor, s čimer bo del delovanja področja okolja prenesen s
               sedanjega Ministrstva za kmetijstvo in okolje in se po novem imenuje Ministrstvo za
               kmetijstvo, gozdarstvo in prehrano, ter izločitev delovnega področja prostora iz
               Ministrstva za infrastrukturo in prostor. Posamezna ministrstva so po sedanji
               preureditvi bila vsebinsko preveč obsežna, zato določeni problematiki ni bilo mogoče
               nameniti enake pozornosti kot drugim področjem, kar je v veliki meri oteževalo
               operativno poslovanje in onemogočalo učinkovit pristop k reševanju konkretnih
               problemov. Vsebinsko podrobneje bomo organizacijo ministrstev obravnavali po prisegi
               ministrov nove vlade, ko bomo pristopili tudi k sprejetju zakona o spremembah in
               dopolnitvah Zakona o državni upravi. Hvala.</p>
            </sp>
            <sp xml:id="SDZ7-Izredna-02-2014-08-28.sp183">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima Poslanska skupina Slovenske demokratske stranke, dr. Vinko Gorenak.</p>
            </sp>
            <sp xml:id="SDZ7-Izredna-02-2014-08-28.sp184">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>V Poslanski skupini SDS ne glede na vloženi amandma zakona ne bomo podprli. Sam pa
               bom v minutah, ki so mi na razpolago, skušal tudi pojasniti, zakaj. Seboj sem
               prinesel ne kakšen velik opomnik, ampak tale dokument. To je dokument, kjer pravi:
               Stranka Mira Cerarja – program. Zelo zanimivo branje. Na strani 20, toliko sem jih
               preštel, čeprav niso označene, piše, da boste naredili vitko in transparentno upravo.
               Bravo! Čestitam. To je tudi logično, kajti vsi gospodarsko-finančni in ostali kazalci
               gredo navzdol. Toda eno je vaš program, drugo so pa vaša dejanja. Vaša dejanja so pa
               spisana v zakonu, ki je pred nami. V tem zakonu pa piše naslednje. Primerjavo bom
               naredil za vladi Janeza Janše in Alenke Bratušek ter to, kar predlagate vi. Leta 2011
               gospodarska in finančna situacija ni bila taka, kot je danes. Dolg je bil, ne vem, to
               vedo finančniki bolje od mene, okoli 16 milijard. Danes je 28, 29. In takrat je vlada
               Janeza Janše sprejela zakon, ki je imel 11 ministrstev in 12 ministrov. Tisti zadnji
               je za Slovence v zamejstvu in po svetu. Alenka Bratušek je leto dni kasneje sprejela
               zakon, po katerem je bilo 12 plus 1, to je 13 ministrov. Vi pa ste prinesli zakon pod
               parolo vitka in transparentna uprava, kar piše v vašem programu, v katerem je 14 plus
               3 ministri. Bravo! 14 plus 3 ministri.</p>
               <p>Poglejmo, kako je v drugih državah. Seveda ste v dokumentu navedli države in
               primerjave, ki so vam ustrezale. Namreč, povsod v dokumentu, v predlogu zakona je
               mednarodna primerjava in povsod imajo enako ali večje število ministrstev. Pozabili
               ste pa, da ima Avstrija 4-krat več prebivalcev kot Slovenija, 8 milijonov, in ima 13
               ministrstev. Portugalska pri 10 milijonih ima 13 ministrstev. Finska pri 5,5 milijona
               ima 12 ministrstev. Madžarska, tam je še tisti čuden predsednik vlade, ki dobiva
               ustavno večino, ima pa 8 ministrstev. In ne nazadnje, najbogatejša Švica ima pa 7
               ministrstev. Ena najbolj revnih držav, Slovenija, bo pa imela 17 ministrstev. Ne gre
               skupaj. In zdaj, ker imam premalo časa – si ga bom potem vzel dovolj. Včeraj ste, dr.
               Kustec, razlagali in podučevali odbor za notranjo politiko, da so analize pokazale,
               da zmanjšanje števila ministrstev iz leta 2011 ni bilo učinkovito in da ni bilo
               plusa, ni bilo pozitivnih rezultatov. Jaz sem vas prosil, če mi daste eno samo
               analizo, potem ste mi pa našteli neumnosti.</p>
               <p>Govorili ste o Umarju in ne vem o čem. Danes ste pa taktiko spremenili, gospa vodja
               poslanske skupine, in ste govorili, da od leta 2008 do sedaj BDP pada. Če BDP pada,
               potem dajte manjše število ministrstev, ne večje. Torej, vi ste naredili odlično
               obrazložitev, zakaj bi moralo biti število ministrstev manjše, je pa večje. Če BDP
               pada, je torej v državi manj denarja in bi človek pričakoval, da bo manj ministrov.
               Potem ste govorili o brezposelnosti, ki že od leta 2008 narašča. Res je, ampak ker je
               brezposelnih več, država rabi denar zanje in bi lahko bilo manj ministrstev. Odlična
               obrazložitev za manj ministrstev. Dolg države narašča že dlje časa. Ja, torej imamo
               manj denarja in bi morali imeti manj ministrov, vi pa jih delate več. 392 tisoč ljudi
               je pod pragom revščine – še en dokaz, da mora biti število ministrstev manjše. Vi pa
               seveda greste na večje število ministrstev.</p>
               <p>Poglejte, takega zakona vsaj v poslanski skupini, ki ji pripadam, ne moremo podpreti
               in ga tudi ne bomo. Z amandmajem pa skušamo popraviti nekaj malega, da boste lahko do
               1. decembra 2015 naredili analizo vaše učinkovitosti oziroma da jo bo Vlada naredila
               in da bo Vlada tudi Državni zbor seznanila, če je sedaj kaj bolje, ko je 17
               ministrov, kot takrat, ko jih je bilo 11, 12 ali 13. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp185">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima Poslanska skupina DeSUS, gospod Uroš Prikl.</p>
            </sp>
            <sp xml:id="SDZ7-Izredna-02-2014-08-28.sp186">

               <speaker>UROŠ PRIKL (PS DeSUS):</speaker>

               <p>Spoštovani predsedujoči, kolegice in kolegi!</p>
               <p>Dovolite, da vam na kratko predstavim stališče Poslanske skupine DeSUS. Poglavitna
               informacija oziroma sporočilo: poslanci in poslanke Poslanske skupine DeSUS bomo
               soglasno podprli predlog sprememb in dopolnitev Zakona o Vladi Republike Slovenije.
               Zakaj? V stranki DeSUS si po svojih najboljših močeh prizadevamo za čim prejšnjo
               stabilizacijo in normalizacijo razmer v naši državi ter sprejetje tistih ukrepov, ki
               bodo vodili h gospodarski rasti in ohranitvi ter razvoju socialne države. Zato
               aktivno sodelujemo oziroma smo sodelovali, ker kot veste, je koalicijska pogodba
               praktično realizirana, pri ustanavljanju, oblikovanju nove vlade. 25. 8. smo soglasno
               podprli gospoda dr. Mira Cerarja za predsednika Vlade. Naslednji korak je sprememba
               tega akta, ki je danes na naših poslanskih klopeh, in v nadaljevanju tudi aktivnosti,
               ki bodo vodile k realizaciji zastavljenih ciljev. Za čim bolj operativno in
               učinkovito delo Vlade pa je treba sprejeti in dopolniti ta zakon. Mi seveda
               maksimalno zaupamo mandatarju, da bo sestava in organizacija ministrstev, kot je v
               predlagani spremembi oziroma noveli zakona, omogočila učinkovito opravljanje
               zahtevanih nalog, ki smo si jih zastavili bodoči koalicijski partnerji.</p>
               <p>Z upanjem, da bomo vzpostavili takšno organizacijsko strukturo, ki bo učinkovito
               delovala v korist vseh naših državljanov in državljank, bomo torej poslanci in
               poslanke Poslanske skupine DeSUS podprli predlagani dokument. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp187">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členu in vloženem amandmaju. V razpravo dajem 3. člen ter
               amandma Poslanske skupine SDS.</p>
               <p>Želi kdo razpravljati? Prosim za prijavo. Besedo ima gospod Matjaž Hanžek.</p>
            </sp>
            <sp xml:id="SDZ7-Izredna-02-2014-08-28.sp188">

               <speaker>MATJAŽ HANŽEK (PS ZL):</speaker>

               <p>Hvala lepa.</p>
               <p>Jaz bi dosedanji debati dodal nekaj svojih misli ali pa naših misli. Razmišljanje o
               številu ministrstev na način Manj ministrstev bo boljše in ceneje za Slovenijo, je
               malo čudna logika. Če se malo pohecam: ukinimo vsa ministrstva, pa bo krasno v
               Sloveniji, potem pa lahko še vlado in parlament. Mislim, da je treba razmišljati o
               tem v kontekstu razvojne politike, ki jo vladajoči hočejo imeti. Glede na to, da o
               razvojnih preferencah bodoče vlade ne vemo dovolj natančno, jim pač prepuščamo, da
               verjetno vedo, zakaj rabijo ta ministrstva. Do ministrstev imam pa jaz dvojni odnos.
               Po eni strani mislim, da je nekaj stvari zelo dobrih, na primer ločitev notranjih
               zadev in javne uprave. Za nekatera pa, da ne bom preveč grob, ne vem čisto točno,
               zakaj so. Ministri brez listnice oziroma ministri z nedoločenim resorjem so zame malo
               problematični. Morda se boste začudili, ampak pri razdeljevanju ministrstev moram
               pohvaliti prvo vlado Janeza Janše leta 2004, ki je prva ločila javno upravo od
               notranjih zadev, in moram reči, da je to ločevanje izjemno dobro delovalo predvsem za
               organizacijo javne uprave. Kot varuh človekovih pravic vem, da je takrat navada vsaj
               v tem delu zelo dobro funkcionirala. Vsekakor pa mislim, da ločevanje infrastrukture
               od okolja in prostora najbrž ni preveč učinkovito.</p>
               <p>Ampak glede na to, da prepuščamo Vladi, da morda ve, bom vzdržan.</p>
            </sp>
            <sp xml:id="SDZ7-Izredna-02-2014-08-28.sp189">

               <speaker>PODPREDSEDNIK PRIMOŽ HAINZ:</speaker>

               <p>Besedo imaAnja Bah Žibert.</p>
            </sp>
            <sp xml:id="SDZ7-Izredna-02-2014-08-28.sp190">

               <speaker>ANJA BAH ŽIBERT (PS SDS):</speaker>

               <p>Spoštovani predsedujoči!</p>
               <p>Res je, tudi sama sem nekoliko presenečena, ko je danes predstavnica Stranke Mira
               Cerarja stališče v veliki meri spremenila od tistega, kar smo lahko poslušali včeraj
               na matičnem odboru. Namreč, tam smo na nek konstruktiven način želeli opozoriti na
               to, da večanje števila ministrov ne pomeni in ni jamstvo za boljše, kakovostnejše
               delo javne uprave, in da merilo, ki bi to zagotovilo, ne obstaja. Na mizo smo dobili
               tudi zagovor tega, zakaj je treba število ministrov povečevati. Med drugim je bilo
               tudi zapisano, da predlog zakona nima neposrednih finančnih posledic za državni
               proračun in na druga javnofinančna sredstva. Danes smo slišali že nekoliko drugačno
               zgodbo – da so sredstva seveda potrebna, vendar jih je na nek način za zanemariti
               glede na večjo učinkovitost, ki jo bo prineslo novo ministrstvo oziroma nov kabinet
               in vse ostalo, kar sem sodi. Govorimo o približno milijonu in več evrih. Prav tako
               smo danes slišali številke – kajti včeraj smo se pogovarjali tudi o tem, da ni analiz
               – o tem, koliko je nezaposlenih, v kakšnem stanju, gospodarskem in finančnem, je naša
               država. Kot da bi govorili o povečanju ali pa o krepitvi ministrstev na področju
               gospodarstva ali pa financ. Ampak, spoštovani, govorimo o vitkejši državi. Kako pa bo
               bolj vitka, če ne bomo zapravljali denarja na tistih področjih, od katerih država
               neposredno ne pridobiva finančnih sredstev, ampak so bolj na postavki porabnikov?</p>
               <p>Zato nikakor ne moremo tega podpreti, še toliko bolj, kajti pretekle vlade, vsaj
               vlada Janeza Janše iz obdobja 2012–2013, ki je delovala z 12 ministri, je po merilih
               – številke so znane – dokaz, da se da učinkovito delati tudi z manj ministri.
               Razumem, da danes veliko kolegic in kolegov ni, kajti kupčkanje o raznih ministrih,
               ministrskih sedežih, sekretarjih in tako naprej je pomembnejše kot to, da bi se danes
               pogovarjali o tem, na kakšen način bomo zapravljali davkoplačevalski denar. Vendar pa
               vas še enkrat pozivam, da razmislite o tem in da spremenite ter znižate število
               ministrstev in ne povečujete. Zaradi tega nikakor ne bo država delovala učinkoviteje.
               Ne bo. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp191">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Dragan Matić.</p>
            </sp>
            <sp xml:id="SDZ7-Izredna-02-2014-08-28.sp192">

               <speaker>DR. DRAGAN MATIĆ (PS SMC):</speaker>

               <p>Spoštovani predsedujoči, spoštovani kolegice in kolegi!</p>
               <p>Današnja razprava bo očitno šla približno v isti smeri, kot je šla včeraj razprava na
               Odboru za notranje zadeve, javno upravo in lokalno samoupravo. Tam so nas kolegi iz
               SDS podučevali, da bi pravzaprav nastajajoča koalicija in predsednik Vlade morali
               upoštevati nekakšne ankete. Niso sicer navedli, kdo jih je naročil in kdo jih je
               plačal, ampak te ankete naj bi bile zdaj merodajne za to, kako bo bodoča vlada
               izgledala. Pri tem so seveda gladko prezrli, da je anketa z dne 13. julija letos
               jasno pokazala, komu so naše volivke in volivci naklonili zaupanje. Na osnovi teh
               konkretnih številk nastaja koalicija. Predsednik Vlade ima jasno izdelan pogled, kaj
               in kako bo treba delati v bodoče, in tudi koalicijski sporazum je pred parafo. Vsaka
               koalicija ima za izvajanje svoje politike orodje, ki se ji reče vlada. Kako bo ta
               strukturirana, je po pravilu prepuščeno koaliciji, koliko ministrstev bo imela, da bo
               lahko učinkovita, kot se to od nje pričakuje in da bo na koncu prevzela odgovornost
               za vse tisto, kar v programu koalicije piše. In če se je v preteklosti velikokrat
               izpostavljalo, da je javna uprava pri nas preveč toga, preveč okorela, zlasti na
               področju okolja in prostora, potem je povsem logično, da je treba tem področjem
               posvetiti posebno pozornost, in povsem logično je, da potrebujejo tudi ta področja
               političnega vodjo primernega ranga, ki se jim bo intenzivno posvečal in ki bo lahko
               tudi reforme izvajal tako, da bo potem tudi ogovoren za to področje, tako kot je to
               primerljivo tudi v ostalih državah.</p>
               <p>Licitiranje s številom ministrstev navzdol, da tista vlada, ki klesti ministrstva, je
               pa bolj uspešna oziroma da dela bolj prav, je po mojem povsem deplasirano. Tudi
               sklicevanje na preteklo dobro prakso vlade Janeza Janše je pokazalo vsaj v enem
               primeru, da je bila to katastrofa, in sicer takrat, ko so v tistem času ministrstvo
               za kulturo utopili v neko super ministrstvo in so dejansko mnoga področja s področja
               kulture zastala pri delovanju tega super ministrstva. In tudi reakcija je bila povsem
               jasna. Kulturniki so bili na cesti leta 2012 in so jasno in glasno povedali, kaj si
               mislijo o takih reformah in takih super ministrstvih, kjer lahko en človek vse ve in
               vse zna za zelo različna področja. Strašljivo pa je tisto, kar se je včeraj pokazalo,
               ko je s strani SDS prišel amandma, ki je predlagal isto – da bi kulturo spet ukinili
               in da bi jo spet utopili v nekakšen MIZKŠ. Bojim se, da nekateri, ki se sicer zelo
               razglašajo za patriote in nosijo tudi značke s slovensko zastavo na svojih rekelcih,
               pozabljajo, da sta ta država in slovenski narod utemeljena na kulturi, na slovenskem
               jeziku in da si kultura zasluži svoj resor. To je treba imeti pred očmi, ko se tako
               lahkotno klestijo ministrstva z nekimi strahovi o tem, kako bi ustanovitev enega ali
               pa več novih ministrstev prinesla neke dodatne stroške.</p>
               <p>V gradivu je jasno napisano, da nove zaposlitve niso predvidene. Preštevanje plač in
               razlike med tem, koliko dobi en minister plače namesto tistega državnega sekretarja,
               ki bi sicer vodil to področje, dvomim, da prinese vse te milijone, ki so jih našteli
               kolegi v SDS, ampak v to se ne bi spuščal. Govorilo se je o enem milijonu ali enem
               milijonu in pol, ne vem točno, se ne spomnim točne številke, in to za obdobje vseh
               štirih let, da ne bo napake. Ampak poglejte, ko jih je tako strah za to, kako se
               davkoplačevalski denar porabi, pa lahko omenimo nedavni arhivski referendum. S tem,
               ko so izsilili arhivski referendum in porabili 3,5 milijona evrov – pa čeprav jim je
               arhivska stroka povedala, da z novelo arhivskega zakona ni nič narobe in da v bistvu
               izpolnjuje in dopolnjuje samo tisto, kar je zakon iz leta 2006 že opredelil, so
               izsilili ta referendum, in takrat jih ni bilo nič strah za davkoplačevalski denar,
               čeprav je šlo za enkraten projekt, tukaj gre pa za sistemsko rešitev za čas celega
               mandata. Zato prosim, da se nekoliko nehamo sprenevedati in da nehamo z nekim groznim
               kričanjem, kako gre za neko kolosalno, veliko škodo, ki bo nastopila s tem, kar je
               pravzaprav rutinsko in kar se dogaja ob nastopu vsake vlade. Vsaka vlada ima pravico,
               da si resorje sestavi tako, da bo lahko prevzela odgovornost za svoje delo.
               Hvala.</p>
            </sp>
            <sp xml:id="SDZ7-Izredna-02-2014-08-28.sp193">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Jelka Godec.</p>
            </sp>
            <sp xml:id="SDZ7-Izredna-02-2014-08-28.sp194">

               <speaker>JELKA GODEC (PS SDS):</speaker>

               <p>Najlepša hvala za besedo.</p>
               <p>Koalicija SMC govori o racionalizaciji in optimizaciji v javnem sektorju tako, da bo
               povečala število ministrstev. Nekje spomladi so ministrstva javnim zavodom žugala z
               določenimi sklepi vlade, da ne smemo dodatno zaposlovati v javnem sektorju, čeprav so
               preko javnih razpisov določenih projektov zahtevali zaposlovanje. Takrat so nam
               pisali, da je racionalizacija in optimizacija zmanjševanje zaposlovanja in da naj
               delamo reorganizacijo znotraj samih javnih zavodov. Zdaj pa mi govorite, da je
               optimizacija in racionalizacija širjenje števila ministrstev in posledično tudi
               števila zaposlenih v javnem sektorju, na ministrstvih, in ne mi govoriti, da do tega
               ne bo prišlo, kajti vsak minister si bo naredil svoj kabinet, nastavil svoje ljudi,
               kar je čisto normalno. Normalno, da želi imeti okoli sebe ljudi, ki jim zaupa. Zraven
               pa temu tudi pritrjuje koalicija, torej isti ljudje, ki so sprejemali sklepe o
               nezaposlovanju v javnem sektorju. Zanima me, ali res verjamete, da se zaradi števila
               ministrstev ni povečal BDP, da smo zaradi tega pobrali manj davkov, da se je odselilo
               zelo veliko mladih, da je stopnja socialne izključenosti večja, da je več ljudi pod
               pragom revščine – to vse zaradi števila ministrstev. Če temu res verjamete, potem jih
               zmanjšajte, ne pa povečajte. Lahko jih imamo tudi 20 ali 30, če mislite, da bo to res
               pripomoglo k dvigu BDP. Po mojem res verjamete, da javni sektor dviguje BDP. Pol leta
               bo mrtvega teka, to smo slišali, zaradi tega, ker se bodo uradniki morali seliti iz
               enih pisarn v druge, navajati, lovili se bodo in tako naprej. Tukaj se bo zapravljal
               denar, gospodarstvo pa lepo tone, in gospodarstvo je tisto, ki dviguje BDP, ki bo
               omogočalo, da bodo mladi ostali v Sloveniji, in ne javni sektor, ki ga vi načrtno
               povečujete.</p>
               <p>S tem, ko bomo ustanovili nova ministrstva, še nekaj novih uradnikov zaposlili, bo
               seveda birokracija v naši ljubi državi še večja, kar že zdaj zelo duši gospodarstvo,
               in gospodarstveniki na koncu več ne bodo vedeli, na katero ministrstvo naj se obrnejo
               za kakršnekoli prošnje, ki morajo ponekod čakati tudi do dve leti. Za nove spremembe
               v resorjih se bojim, da bodo tako pomenile nove slabe prakse, tako da ne verjamem, da
               gre za učinkovitost in racionalizacijo pri tem, ko povečujete ministrstva. Dajete nam
               primerjave iz držav, kot so Norveška, Francija, Poljska, ampak te države so na čisto
               drugačni ravni v gospodarstvu, kot smo mi, in če bi bili mi bogata država, bi,
               pravim, lahko imeli tudi 20, 30 ministrstev. Kot je bilo že omenjeno, v predvolilnem
               programu ali programu SMC govorite o optimizaciji. Mislim, da ste zavajali ljudi ali
               pa si ta termin vsak posebej drugače razlagamo oziroma drugače predstavljamo. Jaz vam
               res želim, da s tem povečanjem ministrstev zmanjšate birokracijo, povečate BDP,
               ohranite delovna mesta oziroma jih povečate in zadržite mlade v Republiki
               Sloveniji.</p>
            </sp>
            <sp xml:id="SDZ7-Izredna-02-2014-08-28.sp195">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Janja Sluga.</p>
            </sp>
            <sp xml:id="SDZ7-Izredna-02-2014-08-28.sp196">

               <speaker>JANJA SLUGA (PS SMC):</speaker>

               <p>Hvala lepa za besedo.</p>
               <p>Jaz bom zelo kratka. Želela bi poudariti, da se je že v preteklosti večkrat izkazalo,
               da samo število ministrstev v nobenem primeru ne pomeni a priori manjših ali večjih
               stroškov za njihovo delo, da pa v veliki meri sam obseg, ki ga določen minister ali
               ministrstvo obvladuje, vpliva na kvaliteto njihovega dela, in to je bistvo tega
               predloga. V prvi vrsti gre predvsem za ločitev posameznih področij, ki bodo na ta
               račun lahko deležna večje pozornosti, kot so je bila do zdaj. Nekatera so bila do
               zdaj celo nekoliko zanemarjena, in ta sprememba bo v tej smeri dobrodošla. Kot je
               bilo tudi izpostavljeno in kot je v predlogu zapisano, povečanje števila ministrstev
               ne predvideva tudi novih zaposlitev, pač pa samo razdelitev zaposlenih in
               prerazporeditev. S tem se bo povečala odgovornost vsakega od zaposlenih in tudi
               njihova učinkovitost. So pa po drugi strani nekateri pričakovani dolgoročni dobri
               učinki te reorganizacije, in ti so po našem mnenju bistveno večji od morebitnih
               negativnih, ki jih lahko ta reorganizacija prinese. Hvala.</p>
            </sp>
            <sp xml:id="SDZ7-Izredna-02-2014-08-28.sp197">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Anže Logar.</p>
            </sp>
            <sp xml:id="SDZ7-Izredna-02-2014-08-28.sp198">

               <speaker>MAG. ANŽE LOGAR (PS SDS):</speaker>

               <p>Spoštovani predsedujoči, hvala lepa za besedo.</p>
               <p>Novi mandatar gospod Miro Cerar je v svojem inavguralnem nagovoru uporabil stavek:
               "Vlada si bo prizadevala, da se v Sloveniji širi zdravje." Jaz konkretno pri tem ne
               vem točno, kaj je mislil s temi besedami. Morda veste to njegovi ožji sodelavci, ki
               ste se v ponedeljek tu hvalili, da ga poznate že kakšen mesec ali dva. Ampak recimo,
               da dam tej izjavi nek smisel, in nek smisel ima ta izjava samo, če jo interpretiram
               tako, da bo ta vlada sprejemala zdravorazumske odločitve. Ampak predlog te novele
               zakona gre ravno v nasprotno smer, je odmik od zdravorazumskosti. Glejte, vsak
               predlog novele mora imeti nek rezon, nek razlog, ki ga predlagatelj zakona oziroma
               novele predloži in s katerim upraviči to spremembo. Predlagatelji, torej podpisniki
               tega predloga, pa ste te razloge strnili v en sam stavek: "Reorganizacija ministrstev
               bo zagotavljala večjo transparentnost in učinkovitost in lažje izvajanje zastavljenih
               politik ter programov." To je edini stavek, ki govori o tem, ampak to je krožna
               definicija, to govori, da se bo nekaj zgodilo zaradi tega, ker vi tako trdite.</p>
               <p>Danes nam je politolog za to govornico razlagal, da upraviči in dodatno pojasni ta
               predlog to, da zmanjšanje števila ministrstev pač ni prizaneslo BDP oziroma da zaradi
               zmanjšanja števila ministrstev BDP ni popolnoma nič narasel, da se ni zmanjšalo
               število tistih, ki se izseljujejo, in da se ni zmanjšalo število tistih, ki živijo
               pod pragom revščine. Ampak če imate takšno argumentacijo za predlog te novele, ne
               vem, potem ste pozabili tudi na žled, poplave, neprimerno hladen avgust. Povezujete
               razloge in posledice, ki nimajo popolnoma nobene povezave in nobenega smisla. V tem
               predlogu navajate tudi pet držav, s katerimi upravičujete svojo odločitev, ampak to
               je zelo neposrečeno. Navajate Norveško – oni imajo nafto. Navajate Francijo, kjer je
               60 milijonov prebivalcev, ampak, dragi moji, ministrstev je v Franciji 16. Vi
               predlagate 17 ministrstev. Potem govorimo o Poljski, kjer sploh niso imeli krize
               zaradi pravočasnega odziva in dobre politike, in Irski, ki ima med drugim tudi manj
               ministrstev, kot jih vi predlagate, ki pa je že iz krize. Zapišete tudi, da so
               sredstva za izvajanje zakona zagotovljena in ne bo potrebnih dodatnih novih sredstev.
               Potem pa v 4. členu navedete, da bo potreben rebalans. Ja, zakaj se pa rebalans
               sprejema, če ne zato, ker je premalo sredstev predvidenih v proračunu? Zanimiva
               niansa je tudi v obrazložitvi k 2. členu, kjer napišete na strani 10: "Gre za
               prilagoditev k novemu tretjemu odstavku 8. člena, ki uvaja večje število ministrstev
               brez resorja." Pozor, semantična niansa – uvaja, ne omogoča.</p>
               <p>V razlagi de facto priznate, da s tem predlogom uvajate v Sloveniji 17 ministrstev.
               Veste, kaj to pomeni? To je 5 dodatnih ministrov. To je 5 kabinetov. To je 10
               državnih sekretarjev. To je služba za 50 strankarskih ljudi, od katerih, treba je
               vedeti, vsak minister na leto, samo minister z dvema državnima sekretarjema, znese
               približno 200 tisoč evrov. Izračunajte to krat 5 in izračunajte to krat 4 leta. In to
               v situaciji, ko vaš predsednik Vlade državo finančno ocenjuje kot hudo bolno. Zelo
               dobro. V točki 1, ocena stanja, ste se tudi debelo zlagali. Oprostite, da uporabim ta
               izraz, ampak tako ste pač naredili s tem predlogom. Zapisali ste, da kljub napovedim
               prejšnjih vlad to ni prineslo predvidenega znižanja stroškov porabe. Prebral vam bom
               izjavo, ki jo je poslal Urad Vlade Republike Slovenije za komuniciranje in kjer nam
               govori o teh varčevanjih v zvezi z nižanjem števila ministrstev. Piše, citiram: "Samo
               prihranek pri plačah ministrov in državnih sekretarjev na letnem nivoju znaša skoraj
               pol milijona evrov." To pomeni, da vi sedaj s tem, ko vračate nazaj na 17, dodajate
               dodatnih pol milijona evrov. In naprej, govorite o tem, da zmanjšanje ministrov ni
               prineslo prihrankov, kar se tiče javnih uslužbencev. Iz podatkov ministrstev izhaja,
               da je masa plač za zaposlene v ministrstvih, izplačana v juliju 2012, glede na julij
               2011 manjša za 3,85 milijona evrov, kar na letnem nivoju pomeni prihranek v višini
               46,2 milijona evrov. To je pa točno toliko, kot ste vi dali odpustek DeSUS zato, da
               imate zagotovljeno večino v tem državnem zboru.</p>
               <p>Naprej pravite, da nasprotno obrazlagate na posameznih področjih, da se je
               učinkovitost celo zmanjšala. Ah dajte, no. Zaradi zmanjšanja ministrstev se je
               učinkovitost zmanjšala. V tej dvorani sicer trenutno ne sedita, ker ne spremljata
               razprave, ampak v tisti vladi, ki je zmanjšala ministrstva, sta sedela tudi gospod
               Gantar in gospod Karl Erjavec. Sedel sem na vsaki seji vlade. Na niti eni seji vlade
               nista potožila, da se je učinkovitost vlade zaradi združevanja oziroma zmanjšanja
               števila ministrstev zmanjšala. Vi pa to zapišete v predlogu. In še več, taista dva
               bivša ministra, in ki bosta tudi sedaj, sta podpisala ta predlog. Torej sta v treh
               letih popolnoma spremenila stališče. In še več, če citiram besede najstarejše
               poslanke gospe Poropat, je ob tedanjem zmanjšanju števila ministrstev dejala: "S tem
               bomo povečali učinkovitost državne uprave, prizadevanja DeSUS so šla ves čas v to
               smer." 26. 1. 2012. In danes taista poslanka brez sramu podpiše ravno nasprotno
               stališče. Gremo še naprej. "Predlagatelji ocenjujemo, da sedanja sestava vlade ni
               ustrezna. Obstoječa organizacija ministrstev ne omogoča učinkovitega upravljanja in
               izvajanja zahtevanih politik." SD in DeSUS. SD je leto in pol trpel v vladi, ki je
               imela tako neustrezno sestavo ministrstev, pa ni nikoli nič izjavil. Še celo več,
               marca 2013 ob imenovanju je Dejan Židan dejal, da je to po njegovem mnenju najboljša
               vlada v zgodovini Slovenije, in to kljub temu, da je bila sedanja sestava, ki je še
               sedaj v veljavi, neustrezna, in da ni omogočala učinkovitega upravljanja in izvajanja
               zahtevanih politik.</p>
               <p>V DeSUS, ki so očitno še bolj prilagodljivi, so to vladavino trpeli cela 3 leta in se
               niso nikoli pritožili. Danes pa podpisujejo te dokumente. Gospod Cerar je zadnjič na
               začetku tudi nekako manjvrednostno govoril o številkah, češ ne operirajte s
               številkami, saj te tako ali tako nič ne povedo. Navedel je primer TEŠ. Slabo izbran
               primer. Namreč, če teh številk sploh ne bi bilo, ne bi vedeli, da se je ta
               investicija za trikrat podražila. Ampak če je nova mantra Stranke Mira Cerarja, da ne
               operiraš s številkami, ampak samo z moralnoetičnimi načeli, zakaj ste potem v tem
               predlogu napisali zgornjo mejo ministrstev? Zakaj ste se ustavili pri številki 17?
               Zakaj ne boste določali števila ministrstev po moralnoetičnih standardih? Kar boste v
               danem trenutku ugotovili, da zahteva zavoljo večje učinkovitosti, človekovih pravic
               in načel Sveta Evrope dodatno ministrstvo, pa ga ustanovite. Zakaj ste se tako
               samoomejili? Simona Kustec Lipicer je tedaj, tudi ob inavguralnem govoru, ko je
               govorila v zaključni razpravi o Miru Cerarju, uporabila besede, da ko govorimo o Miru
               Cerarju, govorimo o zgodovinskem fenomenu. Tudi te besede, moram reči, težko razumem,
               ampak lahko pa rečem, da če je ta predlog novele zakona pokazatelj, kakšni predlogi
               zakona bodo prihajali na mizo poslancev v tem mandatu, ne vem, potem bomo pa res
               priča nekemu zgodovinskemu fenomenu, samo bodo žal, ko bodo prišli računi na račun
               davkoplačevalcev, te posledice dolgotrajne. Hvala.</p>
            </sp>
            <sp xml:id="SDZ7-Izredna-02-2014-08-28.sp199">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Nada Brinovšek.</p>
            </sp>
            <sp xml:id="SDZ7-Izredna-02-2014-08-28.sp200">

               <speaker>NADA BRINOVŠEK (PS SDS):</speaker>

               <p>Hvala za besedo.</p>
               <p>Slovenija je, vsaj po mojem mnenju, na neki točki, poudarjam, na točki, na kateri si
               nikakor ne moremo privoščiti bohotenja javnega sektorja oziroma javne uprave. Kot smo
               že danes slišali v razpravi, imamo okrog 4 tisoč naših državljanov, ki živijo na robu
               socialne stiske, okrog 120 tisoč je brezposelnih, in te bo tudi to povečanje
               ministrstev kar precej obremenilo. Še najbolj obremenilo v negativnem smislu pa bo to
               naše gospodarstvo. Moram reči, da sem pričakovala, da si bo ta vlada zamislila nek
               koncept vitke in produktivne javne uprave. To so pričakovali tudi naši državljani, ki
               so to tudi izrazili v svoji anketi, pa kljub temu, da nismo navedli oziroma ne
               navajam vira ankete, ampak je bila objavljena v ponedeljek zjutraj. Predlog sprememb
               zakona, ki ga imamo pred seboj, je tudi brez neke vsebinske analize in brez finančne
               konstrukcije. Pravite, da ta reorganizacija oziroma povečanje števila ministrstev ne
               bo imelo finančnih posledic. Pa še kakšne finančne posledice bodo. Upam, da bomo
               dobili na koncu poročilo o učinkovitosti tega vašega zakona, kot smo to tudi z našo
               pobudo oziroma z vložitvijo tega amandmaja zahtevali. Menim, da bi morali razmišljati
               predvsem v smeri združevanja ministrstev in se tako nekako poenotiti oziroma
               poistovetiti z drugimi državami, kot je že bilo danes v razpravi omenjeno,
               primerljivimi evropskimi državami. Če pa bi že razmišljali o povečanju števila
               ministrstev, bi bilo pa verjetno dobro, da bi razmišljali o ministrstvih, ki
               prinašajo neko dodano vrednost, ministrstvo za gospodarske, evropske zadeve in tako
               naprej. Moram pa reči, da sem danes vesela, glede na to, da se včeraj na odboru za
               notranjo politiko nihče iz SMC ni oglasil, danes je pa zelo lepo, da ste se vsi
               razpravljavci prijavili. Hvala.</p>
            </sp>
            <sp xml:id="SDZ7-Izredna-02-2014-08-28.sp201">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Lilijana Kozlovič.</p>
            </sp>
            <sp xml:id="SDZ7-Izredna-02-2014-08-28.sp202">

               <speaker>MAG. LILIJANA KOZLOVIČ (PS SMC):</speaker>

               <p>Hvala.</p>
               <p>Rada bi povedala, da se večina dilem, ki jih danes slišimo tukaj, pravzaprav nanaša
               na finančne učinke, ki naj bi jih sprejetje zakona prineslo. Rada bi pa poudarila, da
               namen koalicije ni povzročati dodatnih in večjih stroškov. Predvsem smo orientirani
               na vsebino, in mislim, da nihče tukaj v dvorani ne more zanikati, da določena
               področja potrebujejo vsebinske premike. Sigurno je javna uprava tista, ki je cokla
               našemu gospodarstvu. Prav tako je lokalna samouprava v svoji številčnosti in
               pomanjkanju finančnih sredstev potrebna nekega povezovanja v projektih in pa tudi
               črpanja evropskih sredstev. Prav tako tudi področji okolja in prostora, ki sta nekako
               generično povezana, sta podlaga za trajnostni razvoj in za napredek. In želela bi
               samo poudariti, da se te vsebine, ki jo želimo doseči, ne da vedno presojati na
               podlagi finančne logike. Hvala.</p>
            </sp>
            <sp xml:id="SDZ7-Izredna-02-2014-08-28.sp203">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Franc Trček.</p>
            </sp>
            <sp xml:id="SDZ7-Izredna-02-2014-08-28.sp204">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Na dolgo in široko smo včeraj razpravljali. Zunaj sem s sodelavcem iz SDS razpravljal
               pred kratkim. Bom poskusil biti nekoliko krajši tokrat, ker vem, da eni želite iti
               domov. Jaz imam kar energije, čeprav samo vodo pijem. V glavnem, ko sem jaz to
               gledal, ta predlog – kolegica Irgl ima tako lep nasmeh, zdaj me je zmedla. Ko sem
               gledal ta predlog – seveda si je vladna koalicija izbrala neke države, ki ji, po
               domače povedano, pašejo, je tako. Mene je blazno zmotilo, da so od preblizu to
               gledali. Malo bom prebral, kar sem si podčrtal. Nekoliko se bom ponavljal glede na
               včeraj, ampak publika to gleda, ne boste verjeli, se strinjam z vašo kolegico.
               Številni to gledajo, ker jim s penezi, ki jih imajo, kaj drugega ne preostane. Veste,
               jaz ne živim v nekih blaznih višinah, nisem imel espeja. Imam v ožji družini gospo,
               ki je za polno delovno dobo in garanje na penziji 447 evrov. Imam nezaposlenega brata
               v Beli krajini, imam kakega gospoda, očeta, ki predolgo čaka na operacijo in tako
               naprej. Zakaj to govorim? Verjetno nas je kar nekaj takih tukaj, da ne bom potem
               vnaprej poslušal, kot da sem jaz, ne vem, nek espejevec s 7 milijoni po Supervizorju.
               Skratka, kaj sem si tukaj podčrtaval. Bom prebral samo za Norveško in Francijo:
               ministrstvo za otroke, enakost in socialno vključenost, ministrstvo za zdravje in
               zdravstvene storitve, ministrstvo za pravosodje in javno varnost, ministrstvo za
               lokalno samoupravo in modernizacijo, ministrstvo za zunanje zadeve in mednarodni
               razvoj, ministrstvo za ekologijo, trajnostni razvoj in energijo, ministrstvo za
               gospodarstvo, oživljanje proizvodnje in digitalni sektor, ministrstvo za pravice
               žensk, urbane zadeve, mladino in šport – ta mi je zelo všeč –, ministrstvo za
               decentralizacijo in javne službe – to mi je tudi všeč –, ministrstvo za stanovanjske
               zadeve in regionalno enakopravnost.</p>
               <p>Ko grem brati ta predlog, kar sem že povedal na seji odbora, bodoče slovenske vlade o
               ministrstvih, je blago rečeno dolgočasen. Niso poimenovanja ministrstev, ki sem jih
               bral iz teh dveh držav, kar tako. Če grem na spletni portal Francije in Norveške in
               pogledam imena teh ministrstev, mi je takoj jasno, kam štrli neka razvojna politika
               ene in druge države. To je ena zadeva. Čeprav smo ideološko zelo različni, smo se
               nekako opozicijski poslanci in poslanke na seji odbora v številnih zadevah strinjali.
               Strinjali smo se, da je Stranka Mira Cerarja nekoliko nerodno pripravila ta predlog,
               blago rečeno. Sam sem celo rekel, da če bi to ali kaj podobnega šla pripravljati
               Združena levica, bi nas strokovci že nekje ustavili, pa bi rekli: daj poglej še ta
               člen, pa gor in dol. Glede na neko zaledje, ki je pri vas vseeno veliko. Vi niste
               strančica, da nekoga spet parafraziram, vi ste "stranketina". In se temu primerno
               tudi vedite v bodoče, prosim. Hočemo analize! Kolega Hanžek je že povedal,
               ministrstvo, to, gor ali dol, kolega Gorenak se je ustavil pri 12, jaz bi jih
               verjetno sklestil na 11. Če pa že morate imeti toliko ministrstev namesto tistih dveh
               brez listnice, zakaj nimate ministrstva za mlade, pa ministrstva za odpravljanje
               revščine ali kaj takega.</p>
               <p>Sočasno bi pa rad rekel, da se žalimo med seboj – upam, da bo tega v bodoče manj – in
               žalimo tudi številne sodržavljanke in sodržavljane. Blazno se žali tretjo veja
               oblasti in to bi lahko predsedujoči malo omejeval. Blazno se žali javno upravo. Mi
               smo navsezadnje javna uprava, ali veste. Seveda je vprašanje o javni upravi, koliko,
               kako, gor in dol. Ne bom zdaj procentov ponovno omenjal, Poljska, Danska, eno, drugo.
               Mi si moramo postaviti vprašanje, kaj sploh hočemo s to javno upravo in kako jo
               nekako reorganizirati. Omenjal sem že zadnjič, ampak takrat, ko sem bolj tulil, da so
               se v prvih vrstah kar ustrašili, novinarji so rekli: ali bo Trček koga na gobec? Jaz
               sem mehak, ne se bati, ne bom tulil več v bodoče, upam. Skratka, vprašanje javne
               uprave, kaj hočemo z javno upravo. Ampak da se vrnem nazaj. Takrat sem omenjal
               Kanado. Imam ogromno sorodnikov v Kanadi, nekaj tudi na kar odgovornih funkcijah.
               Madona, zdaj bodo imele tajne službe kaj delati, res jih moramo nadzirati. Skratka,
               Kanada – zdi se mi, da je edino dr. Kovač malo pisal tu. Kanada je šla v neke reforme
               in je te reforme umestila v čas in prostor z neko časovnico, z neko horizontalno
               povezavo med številnimi sektorji in ministrstvi.</p>
               <p>Lahko se strinjam s kolegico Simono, da se vsega ne da meriti in izmeriti, ampak,
               recimo, to je neko minimalno pričakovanje, ki ga jaz pričakujem od tako velike
               stranke, kot ste vi, in od te koalicije. Jaz pričakujem v pol leta – ni treba, da je
               to 500-stranski dokument, ker ga potem itak polovica poslank in poslancev ne bo
               prebrala, ampak pričakujem nek 300-stranski dokument, kjer boste jasno povedali,
               operacionalizirano po sektorjih, kako bomo to merili, kako bomo preverjali, kateri
               deležniki bodo tu soudeleženi, kako bomo, če uporabim neko metaforo, ki mi niti ni
               tako ljuba, popeljali ta voz gor in dol. Navsezadnje Sloveniji spet ne gre tako
               blazno slabo. Žaljivi smo tudi do gospodarstva. Na odboru včeraj in tudi danes sem
               poslušal: gospodarstvo pada, vse gre v maloro. Dajmo malo pozitive! So določeni
               segmenti gospodarstva, ki jim gre dobro, so določeni segmenti gospodarstva, ki jim bi
               lahko šlo bolje, tudi če se bomo mi tu malo bolj normalno vedli. Tu se bom ustavil.
               Sem rekel, da ne bom predolg.</p>
               <p>Za konec bi samo še malo o bruto družbenem spregovoril. Zveni zelo učeno, seveda, ga
               uporabljati, gor in dol. Zdaj prihaja neka nova metodologija merjenja tega. Če sem
               malo ciničen, lahko rečem: veste, če zdaj kupimo 400 novih patrij, bo bruto družbeni
               šel gor – če jih imamo od kje vzeti. Ampak verjetno je bolje razmišljati v smeri, ali
               bomo Slovenijo peljali v smeri dodelovalnih poslov, ker po novi metodologiji se to
               malo drugače meri, ali bo šla nova vlada bolj resno v iskanje tako imenovanih tržnih
               niš v ekonomiji. Mene bolj zanima, kakšna bo razlika med bruto in neto, da ne govorim
               o neto nacionalnem. Ne bom vam težil zdaj z metodologijo. 20 let sem se s tem
               ukvarjal. Svetujem opoziciji in Vladi in vsem, ki bomo o tem debatirali: dajmo se
               najprej podučiti. Vedno sem imel težave z mojimi študenti, ki zelo neradi berejo,
               veste, v tistih poročilih Statističnega urada, tistih prvih par strani brati, ker vam
               povedo, kaj se dejansko tam notri meri. Če bomo reševali neko usodo, ki bi jo jaz
               prepustil tretji veji oblasti, pa o tem nočem več govoriti, se bomo vedno znova
               nekako zaštrikali, in malo berite, kaj se dogaja. Mene je v osnovi strah za vašega
               liderja. Mene je strah, da bo nekomu počil film in bo mogoče počil ... Ali veste? Jaz
               bi svetoval, da ima malo močnejše policijsko spremstvo. Ampak dajmo se začeti s tem
               ukvarjati. Katerega smo danes? Čez pol leta, Vlada, če ne bo tega na mizi, bom
               sklical tiskovno konferenco. Hvala. Napisal vam pa tega ne bom jaz.</p>
            </sp>
            <sp xml:id="SDZ7-Izredna-02-2014-08-28.sp205">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Ljudmila Novak.</p>
            </sp>
            <sp xml:id="SDZ7-Izredna-02-2014-08-28.sp206">

               <speaker>LJUDMILA NOVAK (PS NSi):</speaker>

               <p>Hvala za besedo.</p>
               <p>Sedaj govorimo o amandmaju, zato bom najprej povedala, da podpiram ta amandma, ki
               skrajšuje rok z 90 dni na 60 dni, kajti v tem času naj bi vsi organi ministrstva
               sprejeli akte o notranji organizaciji in sistemizaciji. Želim pa povedati, da sicer
               vsaka vlada ima možnost, pravico, da si sestavi področja, resorje tako, kot si je
               zamislila, pa vendar se mi povečevanje števila ministrstev v tem času ne zdi idealna
               in dobra rešitev. Kajti ministrstva delujejo znotraj ene vlade, in vemo, da tudi
               ministrstva niso locirana na en prostor, niso locirana na eno lokacijo, da so tudi
               precej razpršena znotraj istega ministrstva in tako naprej, da danes komuniciramo
               preko mailov, preko drugih omrežij in da ni nujno, da skupaj sedimo. Bolj pomembna se
               mi zdi dobra organizacija dela, in mislim, da to lahko dosežemo tudi brez tega, da bi
               ustanavljali nova ministrstva in brez tega, da bi imeli nove ministre. Ministri in
               državni sekretarji so politični funkcionarji, sicer odgovorni za neko področje,
               predstavljajo neko področje, vendar tisti, ki pripravljajo dokumente, strokovni
               sodelavci, pa niso ministri. Razumem, da imajo nekatera področja tudi zaradi svoje
               reprezentativne vloge svojega ministra. Recimo, strinjala sem se, da imamo ministra
               za kulturo, tudi ministra za Slovence v zamejstvu in po svetu, ker je to neka
               reprezentativna vloga, da podpiramo naše rojake po svetu in v zamejstvu.</p>
               <p>Ne razumem pa, zakaj bomo imeli dva nova ministra brez listnice. Ali samo zaradi
               tega, da bomo zadovoljili strankarske, koalicijske zahteve, ali zaradi česa? Glejte,
               ministri, državni sekretarji so funkcionarji, operativno delo pa opravljajo zaposleni
               na ministrstvih, in vi pravite, da ne boste povečevali zaposlovanja. Torej, ne vidim
               razloga, zakaj bi morali imeti dodatne funkcionarje, ki pa seveda imajo svoje
               kabinete in tako naprej. To se mi ne zdi dobro, primerno. In škoda je, da, recimo, ko
               neka vlada vendarle stori težke korake in zmanjša administracijo, zmanjša stroške, da
               jih druga vlada znova poveča. Mislim, da če je prejšnja vlada naredila neke pomembne
               korake k zmanjšanju, osebno ne bi šla tega povečevati. Zdaj boste tri stranke v
               vladni koaliciji, in mislim, da je za tri stranke več kot dovolj prostih ministrskih
               mest. V času prejšnje, Janševe vlade je bilo pet strank in je bilo tudi dovolj
               ministrskih mest. In zaradi tega za zadovoljevanje koalicijskih potreb ni pomembno in
               ni potrebno, da je več ministrov, sploh pa ministrov brez listnice za neka področja,
               za katera pa niti ne vemo, kaj bodo ti ministri pokrivali. Tudi to, da bomo dobili
               poslanci poročilo o delu ministrstev, ali je imela ta reorganizacija smisel, ali je
               delo bolj učinkovito, je smiselno.</p>
               <p>Najbolje bomo pa videli, da je neko poročilo dobro, če bodo državljani bolj
               zadovoljni, če bomo hitreje sprejemali občinske prostorske načrte, če bomo lahko
               hitreje prišli do gradbenih dovoljenj, če se bodo lahko hitreje ustanavljala
               podjetja, če bomo namenili gospodarstvu takšno okolje, da bo lahko ustvarjalo nova
               delovna mesta in tako naprej. To bo pa najpomembnejše poročilo – zadovoljstvo ljudi.
               Vsekakor želim tej vladi, da bi čim prej naredila to, kar boste naredili z
               reorganizacijo. Moram pa seveda tudi opozoriti na to, kar mi pišejo tudi ljudje, ki
               so zaposleni na ministrstvih, koliko dela imajo s tem, z reorganizacijo, kajti ne gre
               samo za ministrstva, ampak gre tudi za organe v sestavi, od novih sistemizacij do
               delitvenih bilanc, proračunskih sprememb in tako naprej. Cela kopica teh stvari je
               naštetih v enem izmed dopisov, zato seveda prinaša to stroške, prinaša s seboj tudi
               to, da ne morejo zaposleni delati tistega, kar je njihova primarna naloga, ker se
               ukvarjajo sami s seboj. Na vse to moramo misliti, in nekdo mi je rekel: "Najbolje bi
               bilo, da enkrat za vselej ustanovimo ta ministrstva, pa je potem mir ali pa se
               spreminjajo z dvotretjinsko večino, kajti dejansko te spremembe prinašajo s seboj
               velike stroške." Hkrati pa, kot sem že rekla, vsa ministrstva delujejo znotraj iste
               vlade in zato samo dobra organizacija lahko tudi pripomore k izboljšanju stanja.</p>
            </sp>
            <sp xml:id="SDZ7-Izredna-02-2014-08-28.sp207">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Suzana Lep Šimenko.</p>
            </sp>
            <sp xml:id="SDZ7-Izredna-02-2014-08-28.sp208">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoči. Lepo pozdravljeni!</p>
               <p>Tudi jaz na nek način razumem, da si želi bodoča oziroma zdajšnja koalicija na nek
               način organizirati delo po svoje. Nekako pa ne morem pristati na to, da je razlog za
               povečanje ministrstev, v bistvu za štiri, dva sicer brez resorja, večja učinkovitost
               in operativnost. Nekako mi to dvoje ne gre skupaj. Sama bi izpostavila dvoje.
               Pomembno je, da bi tukaj upoštevali predvsem funkcionalnost državne in javne uprave
               do državljanov. Konec koncev so oni tisti, ki so nam zaupali mandat. In seveda
               finančna vzdržnost takšne organiziranosti. Tako da izhajajoč iz tega bi moralo biti
               izhodišče za postavljanje vaše organiziranosti, vaše nove strukture ravno to, kaj
               državljani v bistvu potrebujejo. In na nek način verjamem, da se državljani danes ne
               bi strinjali z vami, da vi potrebujete štiri ministrstva več. Dajte se raje posvetiti
               sami spremembi organizacije dela in začnite izhajati iz procesov. Šele nato bi morda
               videli, da dejansko sprememba strukture sploh ni potrebna. V to sem prepričana.</p>
               <p>Kar se tiče same finančne vzdržnosti, ste že sami zelo dobro v samem začetku nanizali
               en kup podatkov. Morda bi tukaj izpostavila samo še primanjkljaj, ki ga že imamo v
               prvih sedmih mesecih pridelanega, skoraj 920 milijonov, ki pomeni 90 % planiranega
               primanjkljaja za letošnje leto, in to so dejanske številke. In ne znam si
               predstavljati, na kakšen način boste znotraj tega izvedli še organizacijo. Pa prosim,
               ne mi reči in pisati, da to nima neposrednih finančnih posledic na proračun. Zagotovo
               jih ima. Nisem še videla ministrstva brez kabineta, in v kabinetu ni samo minister,
               so državni sekretarji in so tudi ostali svetovalci, administracija.</p>
               <p>Tako da enostavno vašega predloga ne podpiram zato, ker verjamem, da bi lahko delali
               še s kakšnim ministrstvom manj, absolutno pa ne s štirimi več. Hvala.</p>
            </sp>
            <sp xml:id="SDZ7-Izredna-02-2014-08-28.sp209">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jernej Vrtovec.</p>
            </sp>
            <sp xml:id="SDZ7-Izredna-02-2014-08-28.sp210">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi, spoštovani predsedujoči, lepo pozdravljeni!</p>
               <p>Večkrat je že bilo rečeno, da ima vsaka vlada, in tudi vaša vlada sama lahko presoja,
               kakšna bo organizacija vlade, kako bo potekalo delo in tako naprej. Ampak, kot že
               rečeno, število ministrstev ni premosorazmerno z uspešnostjo vašega dela, z boljšo
               organizacijo. Ampak bistvena so sporočila. Prvič je širitev, povečanje ministrstev za
               pet predvsem slabo sporočilo državljankam in državljanom, ljudem, ki danes v
               marsikaterem gospodinjstvu nimajo kaj dati v lonec. Kakšen zgled jim dajemo?! Drugič
               je to slab zgled gospodarstvu. Slovenija se sooča z res hudo finančno in gospodarsko
               krizo. In gospodarstvo, podjetniki varčujejo že vse od leta 2009. Z začetkom krize so
               začeli varčevati, vi pa dajete zgled Bodimo potratni. Ni problema, imamo denar,
               razširili se bomo. Ob vsem tem, ko ima Slovenija več kot 110 tisoč brezposelnih, ko
               je zadolženost v višini 80 % bruto domačega proizvoda, je to signal našim
               podjetnikom, gospodarstvenikom, da se v tej državi dejansko ne splača. Kajti v
               Ljubljani imamo ljudi, ki se bohotijo. To je ključno, kar s tem zakonom, s to
               širitvijo počnete. Signal glede gospodarstva je tudi sledeč. Dodatna ministrstva,
               sistematizacije pomenijo dodatna birokratska opravila. Veliko smo na terenu in veliko
               nam govorijo: poenostavite postopke, postopki so preveč zapleteni. Vi delate ravno
               nasprotno in krščanski demokrati to dejansko obžalujemo.</p>
               <p>Konec koncev pa obstaja ob tem vašem predlogu zakona predvsem vtis, da to počnete
               zato, ker imate kadrovske težave, ker je problem, kako se dogovoriti o razporeditvi
               mest med strankami. Zaradi tega sta dva dodatna ministra brez resorjev dejanski
               hendikep. Zakaj? Zakaj to počnete? Možnosti sta samo dve: ali je to neka morebitna
               nova koalicija, kakšna stranka, ki bo še dodatno prišla k vam, pa sta ta dva resorja,
               ta dva ministra na rezervi, ali pa je to rezerva za vaša koalicijska usklajevanja. Če
               boste sicer odgovorili, kakšna bo naloga teh dveh ministrov, kakšna bo njuna
               odgovornost, kaj bosta dejansko delala, potem v redu, potem sprejmem vaš argument, da
               uvajate dva nova ministra brez resorja. Do tedaj pa vam žal ne morem verjeti, kaj je
               dejansko v ozadju. Pa še glede številk. Že prej sem omenil, da pomeni širitev
               ministrstev preko 85 tisoč mesečnih obrokov malic v osnovni šoli. To je minimalno, če
               predpostavljamo, da bomo potrošili zaradi širitve ministrstev okoli milijon in pol
               evrov, pa so to res minimalne številke, kajti državnih sekretarjev bo ob petih
               ministrih deset. Bruto plača ministra na leto znaša okoli 72 tisoč evrov. 5
               ministrov, samo ministrske plače, 360 tisoč evrov. Plače državnih sekretarjev niso
               nič kaj manjše. Se pravi, da so tudi finančni učinki, ampak v primerjavi s simboliko,
               s sporočilom, ki ga dajete vsem državljanom in predvsem gospodarstvu, so tudi ti
               finančni učinki minimalni. Ponavljam, gre za simboliko, ki si je državljanke in
               državljani ne zaslužijo. Hvala.</p>
            </sp>
            <sp xml:id="SDZ7-Izredna-02-2014-08-28.sp211">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Opravili smo prvi krog.</p>
               <p>Je še kakšna želja po drugem krogu? Prosim za prijavo.</p>
               <p>Se opravičujem, nekaj se je zgodilo, dobil sem prejšnjo listo. Ali lahko prijave
               opravimo še enkrat, lepo prosim?</p>
               <p>Besedo ima gospa Margareta Guček Zakošek.</p>
            </sp>
            <sp xml:id="SDZ7-Izredna-02-2014-08-28.sp212">

               <speaker>MAG. MARGARETA GUČEK ZAKOŠEK (PS SMC):</speaker>

               <p>Najlepša hvala, gospod predsedujoči. Gospe poslanke, gospodje poslanci!</p>
               <p>Sama bi rada izrazila podporo današnjemu predlogu sprememb Zakona o Vladi Republike
               Slovenije, in sicer z razširitvijo ministrstev. In bi se predvsem vsebinsko omejila
               na en primer, in sicer na izredno občutljivo področje okolja. Nobena skrivnost ni, da
               imamo odprtih res veliko tako imenovanih pilotov na tem področju in da nas obravnava
               Evropska komisija bodisi zaradi kršitev bodisi zaradi delnih neprenosov, zaradi
               popolnih neprenosov, zaradi zamud v postopkih na področju prostora in okolja. Vsi
               vemo, da ima lahko to izredno negativne finančne posledice na državo, ki se ne merijo
               v pol milijona, v milijonih, deset milijonih, ampak v bodoči finančni perspektivi
               2014–2020 v milijardah evrov, če tega ne bomo uspeli izkoristiti. Tako da bi podala
               nekaj vsebinskih utemeljitev za to področje. Zahteve Evropske komisije so na področju
               okolja zelo visoke, in vemo, da bodo v nadaljnjih postopkih še zahtevnejše.
               Neučinkovito delo bi namreč postavilo pod vprašanje črpanje iz nove finančne
               perspektive 2014–2020, in ti pogoji bodo morali biti izpolnjeni še posebej, ker
               Evropska komisija govori o pogojih črpanja sredstev, ki bodo morali biti izpolnjeni
               vnaprej, ne tako, kot je trenutno. Če podam nekaj številk iz operativnega programa
               razvoja okoljske in prometne infrastrukture, sicer za obdobje 2007–2013, to pomeni –
               vemo, da smo imeli tukaj na razpolago okoli 1,5 milijarde evrov, in sicer po
               posameznih področjih. Sredstva za vode in poplavno varnost nekje 400 milijonov evrov,
               trajnostne energetske prenove 160 in odvajanje, čiščenje odpadne vode 155 milijonov
               evrov.</p>
               <p>Torej, vsi skupaj bomo morali delovati tako, da bomo ta sredstva lahko učinkovito
               črpali, in temu je namenjen tudi naš predlog. V okviru na novo predlaganega,
               ustanovljenega ministrstva za okolje in prostor nujno potrebujemo čim prejšnje
               uskladitve naše zakonodaje z direktivami in uredbami Evropske unije. Potrebujemo pa
               jih tudi zato, ker ne gre samo za okolje kot izredno občutljivo zadevo, ampak gre za
               gospodarsko rast. Zakaj? Če pogledamo še en dokument, in sicer strokovne podlage
               akcijskega načrta učinkovite rabe energije, ki so nam ponudile dober pregled
               primernih, dobrih praks v Evropi. Ta nam pove, da bodo naša podjetja že naslednje
               leto pod izrednim konkurenčnim pritiskom Evropske unije, ker bomo imeli neprimerne
               produkte, neprimerne storitve in ne bodo konkurenčne, če tega ne izpolnimo. Zato ni
               naključje, da imajo vse tehnološke, gospodarsko najbolj prodorne države v Evropski
               uniji že večletno strogo in temeljito okoljsko in prostorsko politiko, ker so
               razumele, da je prostorsko okoljska omejitev dejansko katalizator tehnološkega in
               pravega gospodarskega razvoja. Govorimo o tako imenovanem krožnem gospodarstvu.
               Verjetno vsi veste in poznate termin zapiranja krožnih tokov. Tisti, ki tega niso
               uspeli, imajo danes, v času neizogibne globalizacije, velike težave. Med njimi smo
               tudi mi. To je primer vsebinske utemeljitve, zakaj je ta nov resor ministrstva za
               okolje in prostor potreben, in sicer iz stališča vsebinskega, strokovnega in
               učinkovitega črpanja sredstev, ki jih nujno potrebujemo. Hvala.</p>
            </sp>
            <sp xml:id="SDZ7-Izredna-02-2014-08-28.sp213">

               <speaker>PODPREDSEDNIK PRIMOŽ HAINZ:</speaker>

               <p>Mag. Margareti Guček Zakošek se zahvaljujem.</p>
               <p>Besedo ima gospod Tomaž Lisec.</p>
            </sp>
            <sp xml:id="SDZ7-Izredna-02-2014-08-28.sp214">

               <speaker>TOMAŽ LISEC (PS SDS):</speaker>

               <p>Hvala, podpredsednik, za besedo. Lep pozdrav! Verjamem, da boste konkretni,
               učinkoviti in za vse poslance enak podpredsednik Državnega zbora.</p>
               <p>Na žalost pa danes ugotavljam, da za koalicijo ni prav posrečen dan. Pri prejšnji
               točki ste šli mimo ustave, mimo zakonodaje, pri tem zakonu pa zasledujete dve glavni
               točki. Eno je racionalizacija po vašem, ki naj stane, kolikor hoče, in pa druga stvar
               – nekaj laži, ki ste jih zapisali v tem zakonu. Racionalizacija pa naj stane, kolikor
               hoče. Prej so rekli predhodniki iz Poslanske skupine SMC: ne bomo večali stroškov
               države. Zanimivo. Pri tem pa povečate število ministrstev z 12 na 17. Že kar nekaj
               kolegov je reklo, da to prinese dodatne stroške. Plača 5 ministrov, 80 tisoč evrov na
               leto krat 5 – 400 tisoč evrov. 10 državnih sekretarjev, malenkost manjše plače.
               Recimo, da je povprečna plača državnega sekretarja 70 tisoč evrov na leto, krat 10 –
               700 tisoč evrov. Smo že čez milijon. Vsak minister ima lahko 5 ljudi v kabinetu na
               zaupanje. In na moje dosedanje poznavanje teh kabinetnih uslužbencev nihče ni v 22.,
               23., 24. plačilnem razredu, ampak so v 45., 46. razredu in tako naprej. In glede na
               moje dosedanje poznavanje teh kabinetnih uslužbencev, nihče ni v 22., 23., 24.
               plačilnem razredu, ampak so v 45., 46. ali višjem razredu. Torej, približno 50 tisoč
               evrov na leto. 5 krat 5 je 25, krat 50 tisoč, pa si izračunajte. Spoštovani, takšna
               racionalizacija, da bo na koncu zmanjkalo za fikuse v teh ministrstvih, kaj šele za
               vse ostalo. Potem pa imamo. Pol leta se boste igrali s tem, kdo se bo kam preselil,
               odselil, kdo si bo nabavil nov računalnik, kdo bo vzel kakšnega starega s seboj,
               razne podporne službe komaj čakajo, da dobijo nek posel s strani teh ministrstev, ker
               bomo rabili nove informacijske sisteme, ker bomo rabili nove ne vem kaj, skratka, vse
               bo stalo. Še več. Pet novih ministrov. Mar mislite, da bodo cel mandat sedeli v
               svojih pisarnah in delali? Ne. Bo treba iti malo po Sloveniji, pa bo treba iti malo
               po tujini in to bo stalo. Verjetno ne tako poceni, kot so stali letalski leti gospoda
               Viranta. Verjetno bodo stroški teh letov malo dražji. Tako da je ta vaša fama o temi
               racionalizacija in pa učinkovita uprava popolnoma zgrešena. Še več, štartali ste z
               zakonom brez ene analize. In moram reči, da sem danes prvič zasledil, da ima število
               ministrstev neposredne učinke na BDP in na rast brezposelnosti. Zanimivo. Brez analiz
               ste si drznili zapisati: "Kljub napovedim prejšnjih vlad, združevanje ministrstev
               oziroma zmanjšanje števila ministrstev ni prineslo predvidenih učinkov nižanja
               stroškov porabe." Za leto 2012 lahko trdim, da je prineslo nižanje stroškov porabe.
               Potem ste zapisali "znižanje števila zaposlenih v javnem sektorju". Ni ga bilo. Vsaj
               1 %, čeprav smo si marsikateri želeli vsaj še kakšen odstotek več nižanja zaposlenih
               v javnem sektorju.</p>
               <p>Zapisali ste, da ni bilo učinkovitosti dela in reševanja problemov. Spoštovani, lahko
               imamo dva ministrstva ali pa 100 ministrstev, če ni pravega ministra s pravimi
               državnimi sekretarji, ne bo nobenega učinkovitega dela. Če pa imamo ministre, ki
               vedo, prvič, zakaj se sploh gre v politiki, in drugič, se vsaj malo spoznajo na svoj
               resor, pa verjamem, da lahko preko državnih sekretarjev, preko direktorjev
               direktoratov in preko drugih služb naredijo hudičevo veliko dela. Vprašajte bivše
               ministre. Kateri so znani? Tisti, ki so bili skoraj diktatorji na svojih mestih, zato
               ker so imeli red, če so imeli 200 zaposlenih na ministrstvih ali pa 500. Tistim, ki
               pa so v svojih ministrskih mandatih malo hodili po svetu, pa nobena učinkovitost dela
               ni prinesla neke kakovosti, ker so bili tam pač namesto fikusa. To pa je
               racionalizacija Naj stane, kolikor hoče! Če bi šlo tako naprej, vam jaz predlagam in
               upam, da boste za ta dva ministra brez resorja, če imate vsaj malo razuma in posluha
               za ljudi, dali vsaj na primer ministrstvo za turizem ali za energetiko, pač nekaj,
               kar morda še prinaša kanček dodane vrednosti v to državo. Ne bom si drznil reči, da
               bi morda imeli ministrstvo za lokalno samoupravo. Lokalna samouprava je edina, ki še
               dela. Od 13. julija naprej ne slišimo niti besede o lokalni samoupravi. Mene je bilo
               strah, da boste celo prepovedali lokalne volitve pa rekli: "Ah, župani so itak
               nebodigatreba, itak jih moramo kar odpisati in tričetrt občin kar ukiniti!" O mladih
               ne bu ne mu. Celo več, do zdaj sem slišal en stavek, da se Urad za mladino ukinja in
               bo nek urad za medgeneracijsko solidarnost, beri: mladi, zadnji čas, spokajte kovčke,
               odidite iz Slovenije, starejši bomo vladali, vi mladi pa "ako bude nešto, bude", če
               pa ne, pa tudi prav.</p>
               <p>Jaz resnično apeliram, če že imate dva ministrstva na zalogo, naredite iz njiju kaj
               konkretnega, ne pa zaposliti dva človeka po svoji meri, da bosta tam zraven fikusa in
               tajnice opravljala ne vem kaj, naročila časopise in veselo vedrila osem ur v
               službi.</p>
               <p>Še več, zapisali ste: "Predlog zakona nima neposrednih finančnih posledic za državni
               proračun in na druga javna finančna sredstva." Ko bo katera iz opozicijskih strank
               prinesla kakšen zakon v Državni zbor, prosim, da ne poslušamo očitkov o tem, kako
               zakon ni primeren za nadaljnjo obravnavo, ker ima finančne posledice. Vi se zlažete,
               da zakon nima finančnih posledic, mi vam dokazujemo, da jih ima, vsaj dva milijona
               letno, pa boste to z lahkoto izglasovali. Ko pa bo prišla neka stranka iz opozicije z
               nekim zakonom, kjer bomo na primer urejali neko sistemsko malenkost, dali vsaj 5
               strani analiz, kako je treba nekaj na novo urediti, in če ne bodo strokovne službe
               Državnega zbora, boste pa s pritiskom na gumb "proti" izglasovali, da zakon ni
               primeren za nadaljnjo obravnava, ker prinaša približno milijon evrov stroškov na leto
               in bo za vas to popolnoma nesprejemljivo. Danes ste pustili takšnim zakonom odprto
               pot. Vsakič, ko bo opozicija prinesla kakšen zakon z minimalnimi finančnimi
               posledicami, vam bom vrgel tale zakon na mizo in vam pokazal, da ste zlagali, pa ga
               boste vseeno sprejeli s finančnimi posledicami. Ko bo pa recimo neka stranka iz
               opozicije naredila kakšno malenkost, bo pa "Ne, ne gre." Kaj šele vsebinsko!
               Poglejte, kaj ste zapisali: "Predlagane spremembe sledijo načelom preglednejšega,
               učinkovitejšega in predvsem bolj operativnega ustroja in poslovanja resorjev." In
               gledam te uboge tri strani, ne duha, ne sluha, nobene analize, nobene strategije,
               nobenega roka, toda vi z lahkoto zapišete "spremembe sledijo načelom preglednejšega,
               učinkovitejšega in predvsem bolj operativnega ustroja in poslovanja resorjev." Na
               blef ste napisali, spoštovani, in to je za vas zveličavno.</p>
               <p>Še nekaj glede števila ministrstev. V vladi Janeza Janše jih je bilo torej 12, gospa
               Alenka Bratušek si je končno zadala za cilj Ministrstvo za kulturo, kljub temu, da
               finančni tokovi znotraj tega ministrstva niso bili nič večji kot prej v tistem super
               ministrstvu, ampak kakor je bilo, je bilo. In tista vlada Janeza Janše, ki je
               zmanjšala število ministrstev na 12, je imela 5 strank v koaliciji. Veliki apetiti,
               tudi SDS, Nove Slovenije, Ljudske stranke, Državljanske liste, DeSUS. Pa smo se
               vseeno malo stanjšali, šli malo v fitnes in rekli, da bomo poskušali nekaj zdržati. 5
               strank. Sedaj 3 stranke, 17 ministrstev. In kljub temu, spoštovani kolegi iz Stranke
               Mira Cerarja, da ste že 14. julija vedeli, da vam bosta DeSUS in SD tekla v objem v
               koalicijo. Še več, toliko ste imeli manevrskega prostora, da ste lahko stranki
               Zavezništva Alenke Bratušek rekli: "Ne, hvala, vas ne potrebujemo, nas je dovolj." In
               kljub temu, da je stranka DeSUS zahtevala samo regres za upokojence, ko oziroma če
               bo, brez nekih pomembnih kadrovskih zahtev, ki bi jih gojila do vaše stranke. Podobno
               s stranko SD, oni so samo rekli: "Lepo vas prosimo, kontrolirana privatizacija, pa
               bomo srečni, gremo takoj z vami." Čeprav slišim in berem, da bodo danes neki območni
               odbori odločali o tem, ali gredo sploh v koalicijo, tu se pa že veselo delijo
               ministrska mesta. Torej, takrat je bilo 5 strank, 12 ministrstev, zdaj so 3 stranke,
               pa 17 ministrstev, in vi še vedno govorite o racionalizaciji državne uprave. Logika,
               spoštovani, ki je vsaj jaz ne razumem.</p>
               <p>Pa morda še en stavek. Novo ministrstvo za javno upravo. Že včeraj sem rekel na
               odboru, da je to tihi zmagovalec letošnjih državnozborskih volitev. Vemo, kdo je
               javni zmagovalec, Stranka Mira Cerarja, tihi zmagovalec pa je javna uprava. Samo
               poglejte program Stranke Mira Cerarja, ki ste ga imeli pred volitvami, tisto, kar je
               bilo dosegljivo. V središče ste postavili javne uslužbence. Ne sociale, ne
               gospodarstva, da ne rečem še česa drugega, da ne bom česa pozabil. Javni uslužbenci.
               In javni uslužbenci oziroma javni sektor ima sedaj blagovoljno s strani te koalicije
               svoje ministrstvo. Včeraj sem si drznil reči še nekaj – izvajalo se bo tiho
               lustracijo. Pa je bil en poslanec s strani koalicije, kar sem potem prebral v
               življenjepisu, celo na dveh ministrstvih namestnik, pomočnik ali celo generalni
               sekretar na stranki. In je rekel: "Ne, to se pa ne dogaja." Spoštovani, ne samo, da
               sem drugi mandat v Državnem zboru, 10 let sem v Državnem zboru, sodeloval sem pri
               mnogih strokovnih službah, vedno se dogaja lustracija, vedno. Ne, ni treba, da vse
               odpustijo, minimalno pa se "naše" z "vašimi" menjava in obratno. Vedno se to dogaja,
               ker nista važna ime in priimek, ampak zadaj vsaj še malo nekega političnega pedigreja
               nekega uradnika, ali se ga bo zaposlilo, ali bo to nekdo, ki je blizu Nove Slovenije,
               SDS, DeSUS ali katere druge stranke. Vedno. In v nasprotno me ne bo nihče prepričal.
               Imam preveč izkušenj, po elektronski pošti in preko esemesov dobivam, kaj vse se
               dogaja. Državna uprava oziroma javni sektor je pa leglo tega. Morda tudi lokalna
               samouprava, ampak to danes ni tema, o tem bodo verjetno povedali več tisti, ki so
               bili nekoč župani. Skratka, to bohotno razsipavanje tako s številom ministrstev kot z
               vsem tem, kar bo to prineslo – poleg tega pa še nekateri ministri, ki vsaj po mojem
               mnenju in glede na tisto kar kroži, ne bodo prinesli dodane vrednosti – ne obeta nič
               dobrega za to državo.</p>
               <p>Verjamem, da bo marsikateremu ministru lažje. Primer. Gospod Dejan Židan je verjetno
               zelo vesel, da se bo znebil okoljskega dela in bo resnično minister za tisto, kar mu,
               priznam, verjetno zelo leži, čeprav se z njegovo politiko na področju kmetijstva,
               njegove povečane birokracije in skrbi izključno za velike kmete, kjer naj mali pa kar
               počasi zaprejo svojo kmetijo, ne strinjam, ampak nekaj pa le ve o področju
               kmetijstva. Ko pa je bila tema glede okolja, pa je z veseljem poslal svoje državne
               sekretarke, ki so tam nervozno štiri, pet ur sedele na tistem stolu in skušale vsaj
               malo odgovoriti nam, poslancem koalicije, predvsem pa opozicije, če smo imeli kakšna
               vprašanja. Skratka, tako, kot je prej povedala kolegica iz Nove Slovenije, ko smo se
               enkrat potrudili, da bomo malo stanjšali javno upravo, ministrstva, vse to kar za
               seboj prinese, ko smo začeli govoriti o zmanjšanju skladov, agencij, uradov in vsega
               tega – ne. Pride nova politika, ki je pod vladavino Stranke Mira Cerarja in kljub
               temu, da so nas bile pol leta pred državnozborskimi volitvami polna usta, vsi mediji
               so govorili, da je država v katastrofalnem stanju, tam so problemi, tam so problemi,
               pufe imamo, zadolženi smo. Ne! Pod vladavino Mira Cerarja, spoštovani, se nam bosta
               cedila med in mleko, vse bo fino.</p>
               <p>In v tem smislu, spoštovani, da končam malo ironično, resnično mi je žal, da nimate
               vsaj 20 ministrstev, kot je rekla vaša vodja poslanske skupine, potem bi bila
               verjetno brezposelnost še veliko manjša, kajti vsaj še 200, 300 ljudi več bi
               zaposlili, zadolževanje pa bi se verjetno zmanjšalo. Analiza za to področje ne
               obstaja, ampak verjetno boste morali povedati, kako ste našli neko korelacijo med BDP
               in številom ministrstev. Skratka, klavrn začetek delovanja te vlade. Samo sprašujem
               se, koliko časa bo to zdržalo. Hvala.</p>
            </sp>
            <sp xml:id="SDZ7-Izredna-02-2014-08-28.sp215">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Luka Mesec.</p>
            </sp>
            <sp xml:id="SDZ7-Izredna-02-2014-08-28.sp216">

               <speaker>LUKA MESEC (PS ZL):</speaker>

               <p>Hvala za besedo.</p>
               <p>Jaz se v bistvu pridružujem tovarišem iz svoje poslanske skupine glede splošnega
               stališča, se pravi, nasprotujemo predvsem ministrom brez listnice, glede ostalih
               ministrstev pa smo mnenja, da jih je potrebno pač oblikovati smiselno po vsebinskih
               usmeritvah vlade. Bi pa v bistvu želel dati par drugih poudarkov v to razpravo
               oziroma pozval k temu, da se razpravo vrne v neke okvirje, v katerih naj bi bila,
               podobno kot sem jo dopoldan kritiziral, da je napačno zastavljena oziroma da se vrti
               okrog popolnoma napačnih tematik.</p>
               <p>Prva stvar, ki me zmoti v tej debati, je, da iz vseh strani slišimo neke očitke
               oziroma neargumentirane izpeljave, da naj bi število ministrstev linearno vplivalo na
               državno potrošnjo. To vsekakor ne drži in to sploh ni današnja topika. Pač to bo
               topika takrat, ko bomo sprejemali proračun. Takrat se bomo pogovarjali o tem, koliko
               denarja naj bi šlo za posamezna ministrstva, koliko denarja naj bi država
               porabila.</p>
               <p>Druga stvar, ki je za lase privlečena v tej razpravi, je, da število ministrstev,
               spet linearno, vpliva na rast BDP in zaposlovanja. Če obstaja kakšna taka raziskava,
               vam lahko kar vnaprej povem, da je pač blef, da je privlečena za lase.</p>
               <p>Poleg tega pa notri v bistvu uporabljate države, za katere ne drži to, kar trdite.
               Najprej smo slišali, da na Poljskem krize sploh ni bilo. No, če pogledamo rast BDP na
               Poljskem, je bil leta 2009 BDP te države 529 milijard evrov, leto dni kasneje, 2010,
               je bil 430 milijard evrov. Torej je upadel za 100 milijard evrov. Leta 2014 je še
               vedno pod ravnjo tistega izpod 2009 in podobno kot Slovenija je tudi Poljska od leta
               2013 doživela drugo recesijo, in sicer zaradi usmeritev ne samo svoje države, ampak
               Evropske unije. Potem imamo tukaj Irsko, kjer naj bi spet število ministrstev
               prineslo neko blagostanje, majhno število ministrstev seveda, ampak spet pozabljamo,
               da je to prav tista Irska, ki je bila najbolj prizadeta v začetku krize, ki je
               najbolj odvisna od tujih investicij, ki je najbolj podrejena zunanjemu finančnemu
               kapitalu in kapitalskim tokovom in ki je najbolj volatilna na udarce, ki jih je
               prejela s strani svetovnih finančnih trgov. Število ministrstev v tem primeru nima
               prav nobene veze s tem, kakšna je gospodarska rast te države ali ne. Kaj ima vezo z
               njeno gospodarsko rastjo, je predvsem vsebinska usmeritev njene vlade in nek razvojni
               model, kot bi rekli ekonomisti. Torej, na kakšen način zagotoviti potrošnjo,
               investicije in posledično gospodarsko rast in delovna mesta. Mogoče to.</p>
               <p>In še zadnja stvar. Če je bila dopoldan beseda dneva "Janez Janša", je popoldan
               beseda dneva "racionalizacija", kot da je to neko splošno sprejeto družbeno merilo,
               po katerem naj bi se presojala učinkovitost vlade, češ posekajmo državo, pa bo prišla
               gospodarska rast, ker bomo s tem dali kisik gospodarstvu. Mislim, to je res vulgarno
               ekonomsko razmišljanje, ki ga ne uči nobena ekonomska šola, ki nima nobene
               podkrepitve ne v teoriji in ne v empiriji. Če bi že imelo potrditev v empiriji, potem
               ne bi prihajalo recimo do tega, kar se je v Sloveniji zgodilo leta 2012, ko je
               takratna vlada posekala javno potrošnjo za 460 milijonov evrov, hkrati pa je BDP
               upadel za 700 milijonov evrov. In podobno se dogaja povsod po Evropi, ker če vse
               države hkrati varčujejo, nobena ne troši, nobena ne kupuje teh izdelkov in vse države
               ne morejo izvoziti svoje krize, tako kot si nekateri predstavljajo.</p>
               <p>Skratka, če potegnem črto, vsi ti argumenti so iz trte izviti. Racionalizacija in
               varčevanje sta napačni usmeritvi in če želimo gospodarsko rast, se moramo spoprijeti
               prav z njima dvema, ne pa s številom ministrstev. Tukaj v bistvu pozivam, da se
               posvetimo temu, čemur naj bi bila razprava namenjena, torej, ali smo zadovoljni s
               predlogom, ki ga pripravlja naslednja vlada in mandatar, torej, da bi imeli 14
               ministrstev plus tri ministre brez listnice. Hvala.</p>
            </sp>
            <sp xml:id="SDZ7-Izredna-02-2014-08-28.sp217">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jožef Horvat.</p>
            </sp>
            <sp xml:id="SDZ7-Izredna-02-2014-08-28.sp218">

               <speaker>JOŽEF HORVAT (PS NSi):</speaker>

               <p>Hvala lepa za besedo, gospod predsedujoči. Drage kolegice in kolegi!</p>
               <p>Razprava naj bi tekla o amandmaju k 3. členu dopolnjenega Predloga zakona o
               spremembah in dopolnitvah Zakona o Vladi Republike Slovenije, ki so ga predlagali
               kolegice in kolegi Slovenske demokratske stranke, ki se pravzaprav bere tako, da bi v
               prehodnih in končnih določbah zapisali, da se Zakon o državni upravi uskladi z
               določbami tega zakona, torej novele Zakona o Vladi Republike Slovenije v 60 dneh
               oziroma v dveh mesecih, ne v 90 dneh, od prisege ministrov, imenovanih po tej noveli
               zakona o vladi.</p>
               <p>Jaz bom ta amandma podprl. Treba se je namreč zavedati, da čas teče ta trenutek
               hitreje kot pred 20, morda 30 leti in da čas ni neka imaginarna komponenta v
               štiridimenzionalnem prostoru, kot je z njo računal slavni Albert Einstein, ampak je
               en najpomembnejših resursov v gospodarstvu in tudi sicer, ne samo v gospodarstvu, v
               našem splošnem življenju, morda pomemben vsaj toliko kot energija, da bomo lažje
               razumeli. Pa v nadaljevanju, da se razumemo, jaz seveda dajem vso pravico mandatarju
               dr. Miru Cerarju in nastajajoči koaliciji, da si napravi neko arhitekturo vlade. To
               je legitimna pravica vsakega mandatarja, vsake koalicije, da po svoji presoji naredi
               optimalno arhitekturo vlade s številom ministrov, določi pristojnosti in tako naprej.
               Seveda pričakujem in trdim, da so ključni ljudje, ki vodijo posamezna ministrstva. In
               dovolite tudi vi meni kot opozicijskemu poslancu in kot poslancu, ki je nekoč, bolj
               točno v začetku leta 2012, z nekim zadovoljstvom glasoval, da se število ministrstev
               zmanjša iz nekdanjih 18 na 12. Takrat smo sporočili ljudem, da mislimo resno, da nam
               ne gre za ministrske stolčke in da želimo varčevati z davkoplačevalskim denarjem, da
               se razumemo. In takrat so ljudje to podprli. Se spomnim, da nam je takratnim
               koalicijskim strankam podpora narasla. Kako bo sedaj, bomo videli. Jaz seveda tudi
               pričakujem, da bo ta struktura vlade, ta arhitektura odzivnejša kot katerakoli
               doslej. Predvsem bolj odzivna kot vlada, ki sedaj odhaja, ki se preprosto ne odziva
               tudi na takšne probleme, kot jih imamo v Pomurju, kjer na nek način oziroma dejansko
               umira že drugi paradni konj, Skupina Nafta Lendava. Pomurski poslanci pišemo vladi
               Alenke Bratušek, nobenega odgovora, nobenega odziva. Pa pravimo, da pri nas vlada
               parlamentarna demokracija.</p>
               <p>Jaz bi si tudi kot nekdo, ki je bil skorajda četrt stoletja v podjetju, želel
               nekoliko več podjetniškega pristopa k upravljanju države. Podjetniškega pristopa. Saj
               nekateri teoretiki in tudi praktiki pravijo: država je kot nekakšno podjetje, vlada
               je neka uprava tega podjetja. V zadnjih letih se je v razvitem svetu razvila
               filozofija tako imenovanih vitkih startup podjetij. Dejstvo je, da so trgi
               prenasičeni z dobrinami, potrošniki skrajno zahtevni in tudi visoko izobraženi,
               konkurenca je globalna, hitrost tehnoloških in drugih sprememb pa vse večja. In vse
               to, kar sem sedaj povedal in se seveda nanaša na gospodarsko družbo, se da gotovo po
               neki analogiji preslikati tudi v vodenje države.</p>
               <p>Tudi sam, kot ste povedali že pred menoj nekateri kolegice in kolegi, nekako pogrešam
               večji poudarek na lokalno samoupravo. In preko tega poudarka, večji poudarek na
               skladnem regionalnem razvoju. O tem v zadnjem času veliko govorim in očitno bo treba
               še govoriti, ker bomo drugače še naprej priča razvoju zgolj osrednje Slovenije,
               periferija pa bo vedno bolj oddaljena od Ljubljane. In to je narobe. Država je toliko
               močna, kolikor je močna na svojem obrobju, svoji periferiji. Žal mi je tudi, da
               nikjer v koalicijskem sporazumu ni govora o regionalizaciji oziroma o ustanovitvi
               pokrajin v Sloveniji, torej ustanovitvi in vzpostavitvi drugega nivoja lokalne
               samouprave, kar imamo pravzaprav v ustavi že tudi napisano.</p>
               <p>Ministrica ali minister, ki bo odgovoren za odnose Republike Slovenije s Slovenci
               zunaj njenih meja, je pravzaprav že določen z Zakonom o odnosih Republike Slovenije s
               Slovenci zunaj meja Slovenije, ki smo ga sprejeli v mandatu 2004–2008. Prav amandma
               Nove Slovenije, ki je bil seveda sprejet, pa je šel v tej smeri, da se za to področje
               določi ministra. Mislim, da je zelo pomembno, da ta minister in Vlada skrbita za
               celotno slovensko narodno telo, kjerkoli na zemeljski obli že njeni deli živijo.</p>
               <p>Kot rečeno, veliko je govora o vitki organizaciji. Sam bi želel, da bi ta arhitektura
               nove vlade imela tudi pridih, vsaj pridih, vitke organizacije. Kaj to pravzaprav
               pomeni? Jaz vitko organizacijo razumem kot neko inovativno prilagoditev novim
               razmeram. In v Sloveniji so nove razmere. So krizne razmere in mi moramo državo
               upravljati tako, da se bomo čim prej prilagodili na neke nove razmere, takšne
               razmere, kjer bo dejansko zagotovljena blaginja za vse. Moja bojazen je, da če bo šlo
               vse tako nekako počasi, lagodno, s počasnim tempom, pa zdaj bom tukaj malo
               optimističen v te napovedi, bo seja Vlade morda šele v četrtek, 8. januarja 2015, ko
               bodo kadrovsko, premoženjsko in še kako drugače konsolidirana vsa ministrstva. To je
               zelo daleč. Ker bo potreben čas, da se bodo vse te zadeve, ki sem jih omenjal,
               dejansko tudi uredile.</p>
               <p>Vesel pa sem, da ste v koalicijskem sporazumu kar nekaj teže namenili informatizaciji
               poslovnih procesov, če lahko tako rečem, tistih procesov, ki tečejo znotraj
               ministrstva, med ministrstvi, ampak se seveda te informatizacije ne da narediti čez
               noč. Gotovo bi tudi ta informatizacija lahko in mora prispevati k vitkejši
               organizaciji, vitkejši arhitekturi, strukturi vlade. Upam seveda, da bo ta
               informatizacija enkrat res dala tudi prave učinke, ker o tem veliko zgolj govorimo,
               premalo pa naredimo.</p>
               <p>Kot rečeno, ta amandma k 3. Členu, o katerem je zdaj govora, bom podprl. Ne morem pa
               iz razlogov, ki sem jih navedel, podpreti te novele Zakona o vladi. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp219">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Iva Dimic, pripravi naj se gospa Violeta Tomić.</p>
            </sp>
            <sp xml:id="SDZ7-Izredna-02-2014-08-28.sp220">

               <speaker>IVA DIMIC (PS NSi):</speaker>

               <p>Hvala za besedo. Spoštovani predsednik, spoštovane kolegice in kolegi!</p>
               <p>Sama podpiram amandma k 3. členu, ki ga je predlagala Poslanska skupina SDS. Imam pa
               sama tudi določeno mnenje glede širitve ministrstev, ki ste jih predlagali. Za dobro,
               uspešno in učinkovito Vlado ni pomembno število ministrstev. Mislim, da je predvsem
               potrebna in pomembna politična volja. Državljanke in državljani so odvisni od
               politične volje, ki jo sprejemajo koalicijske stranke, ki tvorijo neko trdno
               koalicijo. To, da imate trdno koalicijo in kako trdna je, smo danes videli z
               glasovanjem. Imate zares veliko število glasov in verjetno vas bomo vsi državljani
               sodili tudi po politični volji. Ne po trdnosti, ampak po politični volji, kaj boste v
               državi naredili, da bo v dobrobit državljank in državljanov. Zakaj imamo vrsto
               predpisov in posameznih členov, ki jih nihče ne izvaja, pa so določeni pristojni
               organi za njihovo izvajanje. Tukaj lahko rečem, da mogoče ni dovolj politične volje.
               In da ne bo ta politična volja nekje visela v zraku, vam bi jo rada konkretizirala,
               kaj pomeni.</p>
               <p>V mandatu vlade Alenke Bratušek, nekje v mesecu maju, smo obravnavali problematiko
               hiše hospica. Vemo, kaj je ta hiša hospica, kaj se tam dogaja in komu je namenjena.
               Tistim, ki so, bom rekla, nekje na robu življenja. Za to reševanje bi bila potrebna
               politična volja, ki je takrat na odboru nismo imeli. Potrebno je, da se uskladita dva
               ministrstva, Ministrstvo za zdravje in Ministrstvo za delo, družino, socialne zadeve
               in enake možnosti, vendar nismo prišli kam dlje, čeprav smo se vsi strinjali,
               sprejeli sklepe, da zagotovimo hiši hospica za njeno redno letno delovanje 210 tisoč
               evrov na letni ravni. To je bilo za takratno vladno koalicijo preveliko breme. O tej
               politični volji govorim. Vsi smo se strinjali. Tudi znesek ni bil prenormiran,
               nedosegljiv oziroma nerealen, vendar ni bilo politične volje urediti status tej hiši.
               Zato jaz pričakujem od vladne koalicije, ki se bo oblikovala po posameznih
               ministrstvih, ki jih bo več, da bo tudi več te politične volje. In kot sem že
               povedala, potem vas bomo ocenjevali, vsi, tudi mi poslanci sami med seboj in pa
               seveda državljani in državljanke. Zakaj to, da širite ministrstva, pomeni, da
               zagotavljate dodatna finančna sredstva, ki pa morajo biti tudi v primeru z zakonov,
               potreb, ki jih državljani potrebujejo in s tega vidika resnično pričakujem na eni
               izmed naslednjih sej odbora tudi zagotavljanje finančnih sredstev hiši hospica. Ni
               bila samo hiša hospica potrebna bila politične volje, tudi zakon o ureditvi statusa
               vojnih invalidov, tako da bo zadeva kaj kmalu hitro merljiva, koliko je te politične
               volje v tej vladi. Hvala.</p>
            </sp>
            <sp xml:id="SDZ7-Izredna-02-2014-08-28.sp221">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Violeta Tomić, pripravi naj se gospod Ljubo Žnidar.</p>
            </sp>
            <sp xml:id="SDZ7-Izredna-02-2014-08-28.sp222">

               <speaker>VIOLETA TOMIĆ (PS ZL):</speaker>

               <p>Spoštovani predsedujoči, kolegice poslanke in kolegi poslanci, tovarišice in
               tovariši!</p>
               <p>Govorila bom o kulturi. Združena levica se bo glede te točke tako in tako vzdržala,
               zato mi dovolite krajše razmišljanje o tem, kako je stranka Janeza Janše leta 2012
               ukinila Ministrstvo za okolje in Ministrstvo za kulturo. Prej je gospod Gorenak
               rekel, da padec BDP zahteva tudi zmanjšanje števila ministrstev. Me veseli kolegi, da
               vam dajem veselje, kar smejte se. Toda dokazano je, da v Evropi prav kultura prinaša
               enkrat več dobička, kot se vloži vanjo finančnih sredstev. Kulture ne smemo gledati
               kot zajedavca proračuna, ampak kot gospodarsko panogo. Da vam dam en čisto kratek
               učni primer. Če naredite en festival poezije, dobite od Ministrstva za kulturo
               določena sredstva ali pa se na razpisu prijavimo za neka sredstva. Potem pa pridejo
               iz celega sveta ljudje. Delajo prevozniki, delajo prenočišča, delajo kmetje, ki
               prodajajo svoje pridelke, gostilne in vsi izvedo, kje Slovenija je. Z najbolj okolju
               prijaznimi gospodarskimi panogami se da zaslužiti čim več. Zato bi prosila, da se
               odnos do kulture in okolja vendarle spremeni. Okolje in kultura sta si po svojem
               občutku zelo blizu pravzaprav. Zakaj, razmišljam, se je Janez Janša lotil ravno
               okolja in kulture? Ko grem mimo sodišča, vidim: "Rešite Janšo, rešite Slovenijo!" Se
               pravi, da se on enači s Slovenijo. Spoštovani in spoštovane. Kultura je Slovenija.
               Kultura nas je ohranila skozi zgodovino in ne en z imenom in priimkom, da ga ne
               omenjam kar naprej. Okolje je Slovenija. Dokler bomo imeli čisto in zdravo okolje
               bomo konkurenčni, ne po kvantiteti naših pridelkov, ampak po kvaliteti. In tukaj
               dobiš občutek, da je nekdo želel odstraniti konkurenco.</p>
               <p>Varčevanje, pravite. Gospod Lisec je razlagal, da je bilo pet koalicijskih partneric,
               pa je bilo za vse dovolj ministrstev. Vidite, takšno razmišljanje nas je pripeljalo v
               krizo. Saj ministrstva niso torta, ki si jo boste delili, niso fevdi. In govorite o
               tem, koliko plač bodo imeli. Ministrstva so delovna področja. Dali jim bomo delo, ne
               nagrade. Naložili jim bomo delo, zato zaupam vladi, da bo modro sestavila ta
               ministrstva, da bodo, kot ste prej omenjali, preko teh ministrstev črpali evropska
               sredstva in dali ljudem še več dela. Pa tudi to bi pripomnila, manjše število
               ministrstev kot imamo, večja je koncentracija moči, in tudi to ni nekaj, za kar bi se
               mi borili.</p>
               <p>Naj zaključim. Delovna mesta bodo tista, ki naj nas vodijo. Gandi je rekel, na svetu
               je dovolj bogastva za vse, toda ni ga dovolj za pohlep nekaterih. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp223">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Ljubo Žnidar, pripravi naj se gospod Andrej Čuš.</p>
            </sp>
            <sp xml:id="SDZ7-Izredna-02-2014-08-28.sp224">

               <speaker>LJUBO ŽNIDAR (PS SDS):</speaker>

               <p>Hvala lepa, predsedujoči. Kolegice in kolegi!</p>
               <p>Predlagatelj, to je vladna koalicija, nas danes tukaj prepričuje, da povečanje
               števila ministrstev za štiri ali pet ne bo imelo finančnih posledic za državni
               proračun. Jaz se bom tukaj vzdržal komentarja, čeprav v to ne verjamem. Zelo hitro bo
               na mizi rebalans za leto 2014 in leto 2015. Številke so pa merljive in tam vam bom
               dal odgovor oziroma vas bom takrat opomnil. Če danes nimam prav, bom rekel, da sem
               imel napačno mišljenje. Če bodo številke javne uprave manjše ob povečanju števila
               ministrstev, bom rekel: "Aha! Vaše usmeritve so prave, vaša pot gre v pravo
               smer."</p>
               <p>Kar se tiče samega povečanja učinkovitosti. Kar nekaj problematike dobro poznam,
               okoljske problematike, ki je bila danes omenjena. Ja, res je, pa vprašajte ministra
               ali bodočega ministra gospoda Židana, ki se ukvarja samo s kmetijstvom – okoljskega
               dela se niti dotaknil ni, ker to je bil pa kar trdi oreh, ampak tiste stvari je
               najbolje dati ob stran. Seveda bom z zanimanjem spremljal povečanje učinkovitosti,
               predvsem pri umeščanju državnih infrastrukturnih projektov v prostor, reševanju
               okoljske problematike in pa, ker je zame najbolj pomembno ljudem dati delo, s posebno
               pozornostjo spremljal zagon investicij v Republiki Sloveniji. In če bo k tem dejstvom
               povečanje števila ministrstev krepko pripomoglo, bom izjemno vesel. Ampak iz prakse,
               iz vsakoletnega povečevanja rasti javnih uslužbencev, temu ji tako. Eno je teorija,
               drugo so pa realna dejstva, ki se kažejo v številkah, številke so pa merljive. In te
               bodo zelo kmalu na mizi.</p>
               <p>Na koncu bi rekel samo to, da vam je DeSUS po mojem mnenju krepko dal vetra. Za vsak
               slučaj ste si dali še dva resorja ministra brez listnice, da imate za vsakokratno
               novo zahtevo, ker vemo, da DeSUS na cirka en mesec, dober mesec in pol pride vedno z
               novo zahtevo, tam v predalu še kakega rezervnega ministra, za katerega še danes ne
               veste, kaj bi bila ravno njegova naloga. Za vsak slučaj. Za vsak slučaj, da bo ta
               vladna koalicija malo dlje zdržala. To je dobra poteza za vladajočo, največjo
               koalicijsko stranko, ampak slaba poteza za državljane Republike Slovenije. Pustimo
               času čas. Stvari bodo slej ko prej merljive s številkami in takrat se bom zopet
               oglasil. Hvala.</p>
            </sp>
            <sp xml:id="SDZ7-Izredna-02-2014-08-28.sp225">

               <speaker>PREDSEDNIK DR. MILAN BRGLEZ:</speaker>

               <p>Hvala lepa.</p>
               <p>Besedo ima gospod Andrej Čuš, pripravi naj se gospod Uroš Prikl.</p>
            </sp>
            <sp xml:id="SDZ7-Izredna-02-2014-08-28.sp226">

               <speaker>ANDREJ ČUŠ (PS SDS):</speaker>

               <p>Hvala za besedo, gospod predsednik.</p>
               <p>Kot je bilo danes v razpravah že večkrat povedano, je prvi ukrep vlade ali pa lahko
               danes rečemo koalicije Mira Cerarja večanje števila ministrstev. Po mojem mnenju je
               to znak, da ste prepričani v svojo nesposobnost, da ne verjamete v svoj program in da
               ne verjamete v to, da boste uspeli zagnati gospodarstvo. Razumem, da ste na volitvah
               prejeli res veliko število glasov in da ste marsikomu seveda obljubili službo, ampak
               ali ne bi bilo boljše, da bi se pogovarjali o ustvarjanju delovnih mest v
               gospodarstvu. Danes je bilo že velikokrat povedano, da je Slovenija unikum. Dame in
               gospodje, moram povedati, da se strinjam, ker mislim, da je Slovenija ena redkih
               držav, kjer politika ustvarja delovna mesta. Več ministrstev enostavno pomeni več
               stroškov, dražjo državo, skrbi pa me tudi področje medresorskega usklajevanja. Bil
               sem poslanec že v prejšnjem sklicu leto in pol in že takrat sem poslušal, da imamo
               težave z medresorskim usklajevanjem. Sam bi recimo rad izpostavil Resolucijo o
               Nacionalnem programu za mladino, za katero res lahko rečemo, da je bila projekt vseh
               ministrstev – in do česa je prišlo? Da enostavno pet, šest resorjev nikakor ni
               pristalo na niti en ukrep, ki bi bil pogodu vsem, zato imamo seveda "špehe" papirja,
               ki ostajajo v predalih, problematika mladih recimo pa je večja iz dneva v dan.</p>
               <p>Večje število ministrstev, kot sem povedal, ne bo olajšalo dela vlade, ampak bo
               delovanje otežilo. Čez pol leta pa vam bomo tu postavljali poslanska vprašanja, kaj
               ste naredili, kaj boste naredili, pa bo odgovor ministra ali ministrice: "Ja, zdaj
               smo preselili prostore, pa malo smo se začeli pogovarjati in usklajevati, mislim, da
               se je kabinet kar navadil zdaj delati na novih področjih." Mislim, da bo ljudstvo to
               tudi prepoznalo. In upam, da se ne boste delali norca. Na simbolni ravni pa jaz
               razumem potezo večanja števila ministrstev predvsem tako, da ste naklonjeni širjenju
               javnega sektorja oziroma recimo raje javne uprave, s tem pa ste obrnili hrbet tudi
               slovenskemu gospodarstvu in tistim, ki nekaj ustvarjajo, ki ustvarjajo dodano
               vrednost, ki delajo za naše plače. In, spoštovana koalicija, s tem ste si postavili
               zelo slabe, trhle temelje in dali tudi nam že veliko za povedati. Sami se obnašate,
               kot da denar dobesedno dežuje, in prosim, da nam drugič za to govornico ne govorite,
               da je v Sloveniji težka finančna situacija, ker se sami tako ne obnašate. Danes je
               bilo povedanih nešteto izračunov, vendar mislim, da ni samo plača strošek, je tudi
               marsikaj drugega, od prostorov in tako naprej.</p>
               <p>Tudi sam, kot je veliko govorcev danes povedalo, enostavno ne razumem povezave, da bo
               zaradi več ministrstev večji BDP. Potem predlagam, da naredimo vsakega Slovenca in
               Slovenko za ministra, pa bomo imeli res dober BDP. Ne vem, kje je tu logika.</p>
               <p>Ko je bilo govora o področju kulture, gospod Matić, kaj pa je bilo bolje, da se je
               dalo denar, ki se ga je privarčevalo na račun plač in drugih stroškov vzdrževanja
               prostorov, v kulturo ali da se ga je dalo za plačo ministra in nekaj državnih
               sekretarjev? Sam sem bil član Odbora za kulturo, sicer po menjavi vlade, in tudi v
               mandatu, ko je bil Žiga Turk minister pristojen za kulturo, kot sem sam razbral, ni
               nič zaostajalo. Je pa seveda razumljivo, da marsikateri javno izpostavljen posameznik
               ali politik mogoče izgubi malo motivacije, če gre na kakšno proslavo in do njega
               pristopi kakšen kulturnik in ga označi za smrad. To pa je možno. Kot pravim, področje
               kulture tudi takrat, ko je bilo po mnenju opozicije super ministrstvo, ni zaspalo,
               delovalo je dobro, pregledno, sredstva so šla za kulturne programe in ne za plače, pa
               me ne narobe razumeti, da nimam spoštovanja do ljudi, zaposlenih na ministrstvu. Sam
               sem prepričan, da bi se dalo narediti sestavo vlade precej bolje.</p>
               <p>Rad bi pa še dodal, da sem tudi sam precej razočaran nad delitvijo resorjev oziroma
               postavitvijo pristojnosti resorjev. Sam sem pričakoval precej več na področju
               mladine, problematika mladih raste iz dneva v dan. Tudi sam sem zdaj na nekaterih
               socialnih omrežjih prebral, da je načrtovana ukinitev Urada za mladino, da bo to zdaj
               nek urad za medgeneracijsko sodelovanje. In to varno v času, ko bi morala politika
               mladim reči, ostanite v Sloveniji, izobražujte se, se bomo malo potrudili za vas,
               ampak s tem jim tudi mi na simbolni ravni dajemo slab znak. In na podlagi tega sem
               sam težko optimist.</p>
               <p>Bi pa pričakoval, da bi vlada, ko bo konstituirana, usmerila nekaj več naporov tudi v
               regionalizacijo. Včasih smo imeli za to ministrstvo. Sam prihajam s spodnjega
               Podravja, iz ene slabše razvitih regij Slovenije. Nekajkrat sem vabil vlado Alenke
               Bratušek v naše kraje in tudi, ko bo vlada konstituirana, prosim, pridite in boste
               videli, da ni samo Ljubljana Slovenija. Hvala.</p>
            </sp>
            <sp xml:id="SDZ7-Izredna-02-2014-08-28.sp227">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Uroš Prikl.</p>
            </sp>
            <sp xml:id="SDZ7-Izredna-02-2014-08-28.sp228">

               <speaker>UROŠ PRIKL (PS DeSUS):</speaker>

               <p>Hvala lepa.</p>
               <p>Načeloma se nisem imel namena oglašati, pa vendarle me je zbodlo to, da se v veliki
               večini primerov pri razpravljavcih iz opozicije kot rdeča nit vleče učinkovitost
               države in direktna vzročna povezava s številom ministrstev. Jaz vam moram povedati,
               da to nikakor ni direktno vzročno povezano, to ni premočrtno. Večje število
               ministrstev ne pomeni manj učinkovite države in obratno. Jaz sem prepričan, da je
               lahko tudi s številom ministrstev, ki so predvidena pri tej vladi, država še kako
               učinkovita, še kako racionalna in temu tudi bo tako. Če pa bi teoretično zmanjšali na
               5, 6, 7 ministrstev, to ni noben garant, noben porok, da bo država učinkovita, da bo
               zaživela sociala, da bo gospodarstvo zadihalo in tako dalje in tako naprej.
               Prioriteta za učinkovito delo države je ustrezna volja, želja, vnema. Predpostavljam,
               ne predpostavljam, prepričan sem, da nam v koaliciji te volje, te vneme in te želje
               ne bo zmanjkalo. Drug pomemben moment je kako čisto operativno, organizacijsko
               zastavimo delo in k temu sodi tudi, kot se je kolega izrazil, arhitektura teh
               ministrstev.</p>
               <p>Jaz mislim, da bi bilo pravilno, prav in korektno, da pustite, kot je bila praksa do
               zdaj, vsaki vladi, ki se na novo koncipira, da si nekako sama začrta organizacijsko
               strukturo, tudi število ministrstev, in da potem na podlagi tega, kako si je projekte
               in aktivnosti zamislila, tudi dela.</p>
               <p>Ko sem predstavljal stališče Poslanske skupine DeSUS, sem povedal, da je program
               prioritetne narave. Ogromno časa je bilo porabljenega, ogromno energije in prepričan
               sem, da to ni bilo vse vrženo v zrak, ampak da bo to nosilo posledice zelo hitro.
               Morda nam oziroma vladnim uslužbencem, ministrom niti ne bo potrebnih 100 dni, ampak
               se bodo rezultati oziroma vsaj neka izhodišča začela kazati neprimerno prej. Seveda
               pa bodo morala biti ta ministrstva, kakršnakoli že bodo, zelo rigorozna pri zajezitvi
               stroškov, zelo "šparovna", če se lahko po domače izrazim. Predvsem pa je bistveno
               naslednje. Govorili ste o milijon in pol višjih stroških iz naslova mase plač. Masa
               plač mora ostati v nekih limitih. To smo se trudili tudi v preteklosti in mislim, da
               nam je v dobršni meri tudi uspelo. Lahko damo manj ministrstev, pa v kabinet
               predsednika oziroma predsednice Vlade umestimo 5, 6 državnih sekretarjev in je efekt
               isti. Ustanovimo neko novo agencijo, zaposlimo tisto zgornjo mejo kabinetnih
               zaposlitev, o katerih je bilo govora, in evo, učinek je praktično identičen. Ne
               govorim na pamet, imam nekaj izkušenj na tem področju. Vrsto let sem delal v državni
               upravi, na koncu tudi na mestu generalnega in vem, kako je treba tem stvarem streči.
               Tu so javna naročila, tu so dnevni odhodki iz naslova materialnih stroškov in tako
               dalje in tako naprej. Tukaj se ogromno denarja vrže v veter in to je treba
               zajeziti.</p>
               <p>Seveda me je zmotilo, ko je kolega, mislim, da se piše Lisec ki ga na žalost zdaj ni
               v dvorani, že drugič govoril o lustraciji. Jaz vam lahko kategorično povem in
               zatrdim, da vsaj na teh dveh ministrstvih, na katerih sem bil, torej na Ministrstvu
               za delo, družino, socialne zadeve in enake možnosti in Ministrstvu za zdravje, ni
               bilo govora o nobeni tihi, glasni, poltihi, polglasni, kakršnikoli lustraciji. Nobene
               lustracije ni bilo, vsaj ne, da bi jaz bil zraven, ko se je ta izvajala. Pa sem bil
               zraven, ko so se sprejemali kadrovski načrti, pa sem bil zraven, ko se je zaposlovalo
               in tako dalje. Če pa govorimo o zaposlitvah na zaupanje, tako imenovanih kabinetnih
               zaposlitvah, pa je seveda tako, da ko gre minister, gredo z njim kabinetne
               zaposlitve. Mnogokrat, morda pa to ni najprimernejše iz naslova zajezitve javnih
               financ, pa so mnogi uslužbenci pri različnih ministrih iz različnih političnih strank
               tudi ohranili svoje zaposlitve, ko več ni bilo tega ministra, in so se zaposlili
               bodisi za določen bodisi za nedoločen čas. Tako da je zelo boleče, ko človek sliši,
               da se gremo neke lustracije ali pa da je to vsesplošna praksa. Jaz vam lahko še
               enkrat zagotovim, da tam, kjer sem jaz bil in kjer sem se ukvarjal s kadrovsko
               politiko, temu ni bilo tako in bi bilo to nesprejemljivo, neokusno, neprimerno. Hvala
               lepa.</p>
            </sp>
            <sp xml:id="SDZ7-Izredna-02-2014-08-28.sp229">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Prožim listo.</p>
               <p>Besedo ima gospod Zvonko Lah, pripravi naj se dr. Vinko Gorenak.</p>
            </sp>
            <sp xml:id="SDZ7-Izredna-02-2014-08-28.sp230">

               <speaker>ZVONKO LAH (PS SDS):</speaker>

               <p>Hvala lepa, gospod predsednik, za besedo.</p>
               <p>Zjutraj sem poslušal radio in je starejši poslušalec rekel takole: "Po zelo všečnem
               govoru predsednika Vlade, je čez nekaj dni prišel hladen tuš – povečanje števila
               ministrstev. In občutek imam, da se bo čez kakšne pol leta začel spraševati Oh, kje
               bi vzel? To pomeni, da bo zmanjkalo denarja za vse te zadeve."</p>
               <p>Res je, vsaka vlada naj si po svoje prikroji število ministrstev, če bi bilo to zelo
               enostavno. Da ne bo prišlo zopet do preseljevanja iz enega naslova na drug naslov, iz
               enega ministrstva na drugo ministrstvo in bo to trajalo in bodo ministrstva kar nekaj
               časa neoperativna. Jaz se bojim tega.</p>
               <p>Pričakoval pa sem pri argumentaciji povečanja števila ministrstev tisti vsebinski
               del. Za vsako časovno obdobje, situacijo, v kateri je država, je verjetno treba
               prilagoditi tudi funkcioniranje države in posameznih ministrstev. In v zatečenem
               stanju, kakršno je, bi morala tudi ta vlada oziroma ta stranka, ki ima praktično
               škarje in platno v rokah, kaj hitro reagirati oziroma vsaj nakazati, zakaj take
               spremembe in kako bodo določeno problematiko reševali. Jaz bi vas rad spomnim, da sem
               bil včeraj zelo razočaran, ker tega nič ni bilo, ima to vsebinsko podlago in gospa
               predlagateljica je rekla, da o tem ne bomo več razpravljali. V redu, ampak rad bi vas
               spomnil. Glede na to, da se je danes tudi tu gospa Guček Zakošek le lotila nekega
               zelo perečega dela, kot je Operativni program razvoja okoljske in prometne
               infrastrukture, zatečeno stanje finančne perspektive 2007–2014, kjer je zelo kritična
               situacija.</p>
               <p>Naj najprej povem o kmetijstvu. Jaz delim mnenje s tistimi, ki so rekli, da se je
               gospod Židan lepo "losal" okoljskega dela, ki mu je bil trn v peti ves čas in je v
               svojem mandatu zelo malo postoril na tem področju. Vmes ga je seveda enega dela
               rešila predsednica Vlade, ko je potegnila to k sebi v vladno službo. Vendar je bilo
               to že precej pozno, pa tudi ukrepi niso bili pravi. Vemo, v kakšni situaciji je
               kmetijstvo. Ta država je na male kmete pozabila. Povprečni kmet v Sloveniji ima 6 in
               pol hektarja zemlje. To ni za preživetje. Kmetijska politika je šla v smeri, da je
               treba združevati zemljišča, ustvarjati večje konkurenčne kmete, ki se nikakor ne
               morejo primerjati z evropskimi kmeti oziroma s povprečjem in biti konkurenčni, že
               zaradi tega ne, ker je dve tretjini kmetijskih zemljišč na področju z omejenimi
               dejavniki kmetovanja, to so strmina, slaba zemlja ali plitka zemlja, tako da ne
               morejo biti konkurenčni evropskim kmetom. Pa vseeno jih pustimo, kmetovanje kmetje
               opuščajo, kmetijska zemlja se zarašča, čeprav imamo v Evropi med najmanj, če ne celo
               najmanj, na prebivalca. Ampak to bo minister Židan že nekako obvladoval. Rešil se je
               pa okoljskih projektov, kohezijskih projektov.</p>
               <p>Vemo in vi verjetno tudi, da je pripravljenih 11 projektov na področju 34 občin, da
               je Vlada rekla, da s svojimi lastnimi sredstvi pričnejo z izvedbami teh projektov, da
               bodo kasneje sledila tudi evropska sredstva. Časa zmanjkuje, projekti morajo biti
               končani do konca 2015 s črpanjem evropskih sredstev. Če ne, jih lahko v 2016 občine
               dokončajo z lastnimi sredstvi. Če to ne storijo, potem je treba vrniti ves kohezijski
               denar z obrestmi in to so dolžne občine. Pričakujte takoj po lokalnih volitvah, da se
               bodo te občine zbudile in terjale odgovore od vas. Situacija je taka, da ne samo jaz,
               ampak tudi tisti, ki so na ministrstvih zadolženi za to, pravijo, da ta denar ne bo
               počrpan, da bo ostalo okrog pol milijona evrov iz te finančne perspektive. To je
               dvakrat več, kot je davek na nepremičnine, ki ga boste verjetno poskušali ponovno
               uveljaviti. Tukaj sem pričakoval določene, bi rekel, vsaj argumente ali pa nastavke,
               kako se boste tega lotili. Slišali smo, da predvidevate, ker gre za posebno
               ministrstvo za okolje in prostor, da boste dali večji poudarek prostoru. To je tudi
               velik trn v peti, saj se prostorski občinski akti izdelujejo od pet do osem let, kar
               je nesprejemljivo. Investitorji in podjetniki čakajo na gradbeno dovoljenje od pet do
               šest let, v tujini je to v tednih merjeno, pri nas pa v letih. Tako odganjamo tuje
               investitorje, kot da se jih bojimo. Tukaj je potrebno marsikaj storiti. Pri recimo
               gradbenih dovoljenjih smo edini v Evropi, ki imamo neke upravne enote, ki izdajo
               gradbena dovoljenja. Za enostavne objekte to povsod po Evropi delajo občine in to v
               parih tednih. In ne tak kup dokumentacije, ampak na desetih straneh.</p>
               <p>Gospodarstvo. Ko gremo v Avstrijo, imajo podjetniki stojnice brez blagajn, veliko
               pavšala.. Pri nas imamo za vsako malenkost račun, blagajno, vodenje knjig. Ne vem,
               kam to pelje. Poslovanje teh malih podjetij bi bilo treba bistveno poenostaviti.
               Bežijo nam mladi podjetniki, mali podjetniki, ki registrirajo podjetje čez mejo.
               Pravijo, da ni noben problem v Avstriji ali na Hrvaškem registrirati podjetje, pa
               lahko posluješ normalno. Tuje investicije sem že omenil. Tukaj mislim, da je rešitev.
               Sedaj smo skoraj hermetično zaprti za tuje investitorje.</p>
               <p>Potem pa še javna uprava. Upravne enote. Odkar sem v parlamentu, vedno poudarjam, da
               smo pri upravnih enotah unikum, da tega v Evropi ni. Imamo en kup zaposlenih, ki niso
               potrebni. Recimo, da samo omenim, promet s kmetijskimi zemljišči. V Sloveniji je
               zaposlenih 500 referentov, ki delajo izključno na prometu s kmetijskimi zemljišči.
               Takrat, ko nismo imeli podjetij z licencami, ki to opravljajo, je bila verjetno to
               potreba. Ali je tudi sedaj treba? Kaj ti ljudje delajo?</p>
               <p>Potem lokalna samouprava. V ministrstvu je samo z besedo omenjena lokalna samouprava.
               Gospod Han, v času vaše vlade so bila polna usta razprav skladnega regionalnega
               razvoja, sedaj ga ni nikjer. Pokrajine, drugi nivo lokalne samouprave. Ali boste šli
               v ta projekt? Nikjer ni nakazan. Menim, da je nujno. Veliko je tega. Pričakoval bi
               vsaj nekaj konkretnega od vas, nek argument ali pa nekaj v programu. Samo gospa Guček
               Zakošek je omenila okoljske projekte in pomembnost tega, da bo treba to rešiti. Če se
               sedaj lotite, bo verjetno že prepozno.</p>
               <p>Mislim torej, da s povečanjem števila ministrstev kar tako, brez pravih argumentov,
               brez prave razlage, na zalogo, niste zadostili pričakovanjem tistih, ki so vas
               volili.</p>
            </sp>
            <sp xml:id="SDZ7-Izredna-02-2014-08-28.sp231">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Vinko Gorenak, pripravi naj se dr. Bojan Dobovšek.</p>
            </sp>
            <sp xml:id="SDZ7-Izredna-02-2014-08-28.sp232">

               <speaker>DR. VINKO GORENAK (PS SDS):</speaker>

               <p>Hvala lepa, predsednik.</p>
               <p>Naj ponovim nekaj besed iz mojega včerajšnjega nastopa, ki se je nanašal na to temo.
               Glejte, kakorkoli imate koalicijski poslanci ali pa javnost mogoče občutek, da vas
               opozicija ovira, naj povem, da to ni res. Vi imate zadostno število glasov in vi
               boste izglasovali vse tisto, kar boste vi hoteli. Torej nimate nobenega problema z
               opozicijo. Ker ste pač koalicija in lahko izglasujete karkoli želite. Vprašanje je
               seveda kaj. To je prvo.</p>
               <p>Drugo. Mi smo bili priča volilni kampanji, ki je pripeljala do rezultata, kakršen je.
               Jaz sicer na osebni ravni nisem zadovoljen s tem, ampak jaz sem eden in ni
               problematična zadeva. Ampak gre za državo. Saj ne gre za kogarkoli od nas. Država
               danes ni tam, kjer je bila po volitvah leta 2011. Pri takratni zadolženosti se je
               dalo stvari še reševati na nek normalen način. Danes država ni več tam, kjer se da
               zadeve reševati na normalen način. Zato vam koaliciji, zlasti Stranki Mira Cerarja,
               želim, da to državo rešite. In jaz bom en najbolj zadovoljnih ljudi, če bo vam to
               uspelo. Mogoče zveni malo smešno, ampak je iskreno in je točno. Ker nekdo to državo
               mora rešiti. Ljudje so se na volitvah odločili, da ste to vi, ljudje imajo prav in
               zato vam želim pri vašem delu veliko uspeha. Opozicija pa je zato, da nastavlja
               ogledalo in seveda sem jaz eden tistih, ki vam bom ogledalo vseskozi kazal. Ampak ne
               zato, ker bi vas zajebaval, ne zato, ker bi vam želel slabo ali ker bi oteževal vaše
               delo, ampak ker je opozicija zato, da skuša koalicijo, saj veste – ko zaideš, da ti
               nekdo pokaže ogledalo, pa se pogledaš in rečeš: "Opa, saj ima mogoče prav!" in greš
               na prava pota. Zato menim tako in moj nastop bo tudi v tem smislu.</p>
               <p>Vi ste zapisali, da boste naredili vitko in transparentno upravo. Tukaj notri.
               Program Stranke Mira Cerarja. Jaz sem rekel, da vam lahko čestitam za tako odločitev,
               ker je edina logična, edina pametna, edina tista, ki jo ljudje pričakujejo. Vendar,
               glejte, prinesli ste pa dokument, ki se imenuje Zakon o spremembah in dopolnitvah
               Zakona o Vladi Republike Slovenije, v katerem število ministrstev povečujete za 5.
               Število ministrov povečujete za 5. To ni korak v smeri vitke uprave, ampak je to
               korak v smeri tiste uprave tipa Debela Berta. Kaj je zdaj res? Če je res, da želite v
               smeri vitke javne državne uprave, potem zmanjšate število ministrstev. Bodite boljši
               od vlade Janeza Janše. Časi so namreč taki, da so bistveno slabši kot leta 2011, 2012
               in če je tista vlada uspela državo voditi z 11i ministri plus enim, se pravi 12, pri
               skoraj pol manj zadolženosti in v, človek bi rekel, bistveno boljšem finančnem
               stanju, potem lahko vi to vodite z 8. In jaz vam bom čestital, ker boste boljši od
               vlade Janeza Janše. Moti pa me in zato vam ogledalo nastavljam, da pišete eno – vitka
               uprava, v zakonu pa prinesete Debelo Berto. To me moti.</p>
               <p>Pojdimo na številke. "Upoštevali bomo dobre prakse in dobre predloge." Jaz sem že
               skoraj zaploskal, ko sem slišal takrat kandidata, zdaj pa že predsednika Vlade, vlade
               v nastajanju. Končno! Končno, da ne bo enako kot v prejšnjem mandatu. Namreč, mi smo
               med leti 2008 in 2011 spisali okoli 211 zakonov. Vlada Boruta Pahorja in tista ekipa
               je to gladko zavrnila. En zakon ni bil sprejet. Torej, tega nima smisla početi, če
               imaš "pametno" vlado. Ampak, glejte, volivci – današnji čas me spominja malo na tisto
               ustanovno sejo ali pa prvo sejo prejšnjega parlamenta, tiste prejšnje sestave
               parlamenta in tiste odločitve. Gospe vodje poslanske skupine zdaj spet ni, pa ne vem,
               ali je to slučaj ali ni, ampak ko jaz nastopam, ona izgine. Ne vem, zakaj, upam, da
               je slučaj. Na tistem mestu je sedel gospod Möderndorfer, za seboj je imel 29 novih
               obrazov. Tamle so sedeli iz Državljanske liste in tam je bila gospa Hočevar. Ona je
               imela prvi nastop in jaz sem bil prav navdušen nad njenim nastopom, namreč, "Začenja
               se novo obdobje za državo Republiko Slovenijo, mi smo najbolj pošteni, mi smo
               najboljši in mi bomo to državo rešili." Zdaj pa poglejte, tam ni več ne nje ne
               nikogar od njenih. Tule so novi obrazi, preostanek je pa tamle zadaj. Štirje so še
               ali pet. Kolikor jih je že? Štirje so še ostali. To je cena, ki jo zahteva ljudstvo.
               Tudi mi smo svojo ceno plačali. Pet poslancev je manj. Ampak danes sprejemate prvi
               dve stvari, torej prej odlok, zdaj zakon, in če to primerjamo s situacijo v neki
               srednji šoli, bi lahko rekel: prvič cvek, drugič cvek. Na poti v grajo je to. Nekje
               boste imeli grajo, potem boste pa padli. In tu bomo dobili nove obraze. Mogoče se
               bodo štirje preselili tjale gor. Tega vam jaz ne želim. Želim vam, da državo rešite,
               zato so vas ljudje volili.</p>
               <p>Še nekaj številk. Glejte, gospod Rop je državo vodil s 16 ministrstvi in nekaj več
               državnimi sekretarji. Takrat je bil zakon nekoliko drugačen, ker so takrat državni
               sekretarji lahko namreč opravljali naloge, kot jih zdaj generalni direktorji. Janez
               Janša je vlado vodil s 17 ministrstvi. To je bil čas debelih krav, gospodarska rast
               je bila 6, 7 % in tako dalje. Za njo je prišel Borut Pahor, ki je državo vodil z 18
               ministri. Pa se je kriza začela. Se pravi, večja je kriza, več imaš ministrov. Janez
               Janša je nato vlado leta 2012 vodil z 11 plus enim ministrstvom. Začela se je kriza.
               Gospa Bratušek je nadaljevala s 13. Zdaj, ko je pa stanje daleč najslabše, finančno
               in gospodarsko, pa vi pridete s predlogom "vitka uprava, Debela Berta", z 12 na 17
               ministrstev. To je treba ljudem povedati. Tega vi niste rekli, tega vi niste povedali
               v programu. Mi imamo danes tako stanje, da … Ko smo zadnjič poslušali premierja, je
               bilo vse pravna država, vse je šlo na poštenost, na korektnost, na zakonitost. Če to
               zdaj malo pogledamo s pomočjo medijev, ki vemo, čigavi so, imamo že tako stanje, da
               kdorkoli se gospoda Cerarja dotakne – opa! Je najbolj pošten na tem svetu. Prav. Jaz
               tudi upam, da je tako. In veliko uspeha! Realnost pa ni taka. Števila ministrstev,
               naprej. Veliko vas je govorilo o tem, da ne bo oziroma vi zapišete tu notri, da ne bo
               finančnih posledic. Ja, pa ne "farbati" ljudi! Pet ministrov zahteva na letni ravni 5
               krat 80 tisoč evrov, kar je 400 tisoč evrov. To so samo plače ministrov. Vsak
               minister ima tajnico. Jaz ne poznam ministra, ki ne bi imel tajnice. Vsak minister bo
               imel pravico do dveh državnih sekretarjev, mogoče tista dva v kabinetu ne. In zdaj,
               še najbolj moteče je pa tisto v kabinetu. Vsak minister bo imel tudi šoferja, saj je
               takšen že običaj in vsak bo upravičen do petih kabinetnih zaposlitev, mogoče tisti v
               kabinetu ne. Glejte, tisti, ki ste že bili takrat, se boste dobro spomnili. Od leta
               2004–2008 v času debelih krav in gospodarske rasti in proračunskega presežka, bi
               lahko imela tudi vlada Janeza Janše ministre v njenem kabinetu, tako kot je zdaj
               načrtovano pri vas. Te naloge sem opravljal jaz, ampak z nazivom državnega
               sekretarja. Pa še nekdo je bil poleg mene, sva bila dva državna sekretarja. Vi pa
               hočete imeti seveda v času gospodarske krize ministre tam. Ne gre skupaj. Ne gre.</p>
               <p>Še nekaj številk. Zakaj v predlogu zakona pišete o Norveški, ki ima 15 ministrstev,
               če vi hočete 17 ministrov. Francija 16, vi 17. Mimogrede, Francija ima 61 milijonov
               ljudi. Poljska 17 pri 38 milijonih. Skratka, niti za zakon, ki ste ga predložili –
               Poslovnik in ostala pravila zahtevajo, da morate dati tri mednarodne primerjave, vi
               ste dali štiri mednarodne primerjave – in pri vseh štirih mednarodnih primerjavah
               niste našli ene države v Evropi, ki bi imela več ministrstev. Vi ste navedli
               Norveško, Francijo, Poljsko in Irsko. Samo Poljska jih ima 17, vsi ostali jih imajo
               manj. Če pa bi pogledali v Avstrijo, bi ugotovili, da ima 13 ministrov, Portugalska
               13, Finska 12. Uh, "grdi" Madžarski z Orbanom gre pa gospodarsko na bolje, ima jih 8.
               Ali recimo gospodarsko finančni čudež Švice, 7 ministrstev. Ali boste ljudem povedali
               realno sliko in rekli: "Mi se zajebavamo, zato smo to spisali, vitka javna uprava,
               delali pa bomo drugače"? Potem to ljudem povejte, jaz ne bom niti to govoril, ampak
               povejte jim za to govornico to.</p>
               <p>Včeraj sva z gospo dr. Kustec Lipicer, vodjo Poslanske skupine SMC, imela možnost
               nekaj malega debatirati na odboru oziroma soočiti mnenja, potem je pa šla in sem spet
               bos ostal, nisem mogel z njo končati dialoga. Danes je spet ni. Ona je namreč rekla,
               da vse analize kažejo, da zmanjšano število ministrstev v vladi Janeza Janše ni
               prineslo želenih finančnih in ostalih učinkov. Sem jo debelo pogledal. Veliko berem
               elektronske medije, berem Umar in ne vem kakšne še vse analize in take analize nisem
               nikjer videl, zato sem jo prosil, če mi hoče povedati, kje je kakšna analiza, ki je
               analizirala delo vlade Janeza Janše z vidika števila ministrstev. Mimogrede, zato mi
               tudi predlagamo amandma. V našem amandmaju piše, ker zdaj ne morem več manjšati
               števila ministrstev, tako ste včeraj odločili na odboru, da naj do 1. decembra leta
               2015 ministri pripravijo analizo, jo pošljejo Vladi, Vlada naj naredi skupno analizo
               in naj jo pošlje v parlament. To piše v amandmaju. Zato, da se bomo seznanili, kaj je
               zdaj boljšega, ko bomo namesto 12 imeli 17 ministrov. Saj mora biti neka analiza. In
               ker gospa Kustec Lipicer ni našla nobene analize, mi je rekla, da je mislila na
               analize Umarja. Oprostite, ne bo držalo. Umar nikoli ni napravil nobene analize o
               številu ministrov vlade Janeza Janše in učinkovitosti, nobene analize ni. Potem je
               govorila o Ekonomskem inštitutu in sem jo vprašal, če je lahko bolj konkretna. Ni
               bila. Sem šel gledat, v elektronskih virih ni dostopno nič, torej nihče ni tega
               analiziral. Govorim o 12 ministrih vlade Janeza Janše in o učinkih te vlade z vidika
               manjšega števila. Govorila je tudi o mednarodnih raziskavah. Mednarodne raziskave so
               še manj raziskovale učinkovitost vlade dela Janeza Janše v letu 2012, ko je ta vlada
               imela 11 plus enega ministra. Se pravi, poleg tega, da se ne držite tega, kar piše v
               tem koalicijskem sporazumu, tudi gradiva Vlade in izvajanje vodje največje poslanske
               skupine … Poglejte, ne bom še grdo rekel, naslednjič bom rekel, da lažete, sedaj pa
               še ne bom rekel tako grdo. Ampak bodite previdni! Ne pisati nekaj, kar ne drži. In ne
               govoriti nekaj, kar ne drži. Ne drži, da je Umar delal raziskavo, ne drži, da jo je
               delal Ekonomski inštitut in ne drži, da bi obstajale mednarodne raziskave o delu
               vlade Janeza Janše leta 2012 z vidika dvanajstih ministrov. Takih raziskav ni. Prosim
               torej za točne podatke. Naslednjič bom rekel: "La-že-te!" Zdaj pa še ne bom, ker vem,
               da je začetek in da je potreben čas.</p>
               <p>Danes je vodja poslanske skupine zadevo popravila. Tukaj je ni. Jaz upam, da bo
               prišla od kod ali pa, da ji bo kdo povedal. In je rekla, da manjše število
               ministrstev leta 2012 ni v ničemer povezano s kakšnim uspehom, govorila pa je o tem,
               da je padel bruto družbeni proizvod. Ja, seveda je padel bruto družbeni proizvod.
               Hudo je strmoglavil, ne samo padel. Ampak če je bruto družbeni proizvod padel in če
               je v državni blagajni manj denarja, potem pričakujem manj, ne več ministrstev. Manj,
               ne več, če je manj denarja. Nadalje je to utemeljila z brezposelnostjo. To tudi drži.
               Poglejte, v času od 2004–2008 je brezposelnost padla na manj kot 60 tisoč. V vladi
               Janeza Janše smo leta 2008 še sprejemali sklepe, s katerimi smo dovoljevali 60 tisoč
               zaposlitev iz tujine. Torej iz non-EU countries, iz neevropskih držav, ker je tam
               tako avtomatika. Torej iz držav, ki niso članice Evropske unije. Takrat še tudi
               Hrvaške. In poglejte sedaj situacijo. Danes smo pa vse tiste domov poslali, ker tako
               ni več dela in imamo 120, 130 tisoč nezaposlenih. Brezposelnost torej raste, gospa
               Kustečeva ima prav. Ampak za brezposelne rabite nadomestilo. Pomeni, da država rabi
               več denarja. In če država rabi več denarja, potem ne morete povečevati število
               ministrstev, ampak morate zmanjšati, zmanjšati morate število ministrstev. Vi pa jih
               povečujete. Nadalje je ona to utemeljila z dolgom države, da ima država čedalje več
               dolga. Tudi to je res. Z "uspehi" vlade gospe Alenke Bratušek smo prišli na 29
               milijard in od tega je ena milijarda ali več kot 10 % na letni ravni namenjenih
               obresti. Torej, gospa Kustečeva ima prav. Ampak če rabite denar za to, da boste
               pokrili proračun, potem morate zmanjšati število ministrstev, ne povečati. Ne
               povečati. Nadalje je govorila o 392 tisoč ljudeh, ki živijo pod pragom revščine. Ne
               vem, kje je ta podatek dobila, vem pa, da je tu nekje, kar točno. Podatek je točen.
               Ampak če je / nerazumljivo/ toliko revežev, potem moramo dati za socialo in ne za
               plače ministrov, gospe in gospodje. Ne morete potem povečevati iz 12 na 17 ministrov.
               Ne gre. Poglejte, ona je torej dala čudovito obrazložitev, zakaj morate število
               ministrstev manjšati v zakonu, ste jih pa povečali. Enostavno stvar ne gre. Ne gre
               skupaj. Morate se videti v tem ogledalu in pravi čas je, da se vidite, boljše bo,
               lahko korigirate zadeve in lahko začnete delati to, kar je potrebno, to pa je
               reševanje te države. In temu so bili namenjeni glasovi volivcev in tako dalje.</p>
               <p>Mimogrede, nekdo je prej govoril o tem, da stare mame gledajo ali kako je že bilo
               rečeno. Ne vem, ali nas gledajo samo stare mame ali ne, ampak odzivi ljudi so. Jaz
               sem dobil elektronsko sporočilo. Poslal ga je gospod Pavel, ki se očitno tudi zavzema
               za manjše število ministrstev in nam daje prav. In me je spomnil na to, da ima
               Slovenija 2 milijona prebivalcev z 212 župani in 350 občinskimi svetniki, New York pa
               ima 8,4 milijona prebivalcev, enega župana in 40 svetnikov. To je pa vitka uprava.
               Ampak jaz sem mislil, da boste šli vi v tej smeri, če ste napisali vitka uprava.
               Vitka uprava je torej to. Toliko o tem.</p>
               <p>Gospod Matić, mislim, da je še tukaj, je prej govoril o tem, da ne ve, kje so bile
               objavljene ankete, ki nasprotujejo temu, da bi se povečevalo število ministrstev.
               Gospod Matić, jaz sem se potrudil, vam bom po moji razpravi, ko izklopim mikrofon, to
               prinesel na vašo mizo. Anketa je bila objavljena 25. 8. 2014. Bila je narejena sicer
               v režimskem časopisu levice, ampak nisem mislil vas, vi verjetno še nimate časopisa,
               torej "vašem", sem mislil. In 75 % ljudi nasprotuje temu, kar boste vi sedaj
               naredili. 75 % namreč pravi: "proti povečevanju". Vprašanje je bilo: "Ali podpirate
               idejo, da bi nova vlada štela 15 oziroma 16 ministrstev, prejšnja pa jih je imela
               12?" To je bilo vprašanje. Poglejte, kar 75 % ljudi – upam, da veste, da so to, ki
               vas podpirajo – pravi: "Ne, tega ne podpiramo." Potem jih je 17 %, ki podpirajo, 8 %
               je pa vseeno, za kaj gre. To vam bom dal, gospod Matić, da boste lahko tudi vi
               proučili to zadevo, pa mislim, da je bilo še kje drugje to objavljeno.</p>
               <p>Torej, da sklenem. Ljudje, ki so zaupali glas vam, jaz vam čestitam, z najboljšimi
               željami, da to državo rešujete. Jaz si osebno v tem trenutku ne bi želel sedeti
               tamle, pa ne bi si želel, da bi mi ministrski predsednik rekel, ali boš ti minister
               za to, tisto ali ono. Ne bi si želel tega. Nikoli več. To vam lahko povem, preizkusil
               sem to. Vi boste to opravljali v veliko težjih pogojih, zato vam želim uspešno delo.
               Če boste vi to rešili, nekomu drugemu za vami ne bo treba. Konce koncev je država
               Slovenija sedaj, jaz rad ponazarjam, približno tako je pripeljala do prepada, prednji
               kolesi tega tovornjaka, če ga simbolično primerjamo z državo, so v prepadu, zadnji so
               še na cesti, zadeva malo gunca. Šofer je rekel: "Vsi potniki nazaj." Jaz vam želim,
               želimo vam pomagati ta avtobus potegniti na cesto. Ampak tudi vi razumite, da to
               želimo. In nobenega razloga ni, da ne sprejemate tega, kar smo vam ponujali včeraj z
               amandmaji, ko smo rekli: "Ne delajte 17 ministrstev oziroma 17 ministrov, obdržite
               to, kar je naredila gospa Bratuškova, bodite pa boljši od vlade Janeza Janše, ki je
               imela 11 plus 1, 12 ministrov." Bodite boljši. Vsi tisti, ki govorite o nekih
               analizah, takih in drugačnih, da to ne vpliva na tisto, tisto ne vpliva na tisto – to
               lahko znanstveniki govorijo oziroma govorimo tako ali drugače, tako kot bi pravniki
               lahko to počeli, pa bi enkrat imel eden prav, enkrat bi imel pa drugi prav. Šteje
               samo nekaj drugega. Vzgled šteje. Vzgled šteje. In če greste vi danes iz 12 na 17
               ministrstev, je to dejanje, ki ne prispeva k vzgledu. Če bi bila finančno-gospodarska
               situacija v državi boljša, jaz ne bi upal narediti takega koraka. Veste, ko greste iz
               18 na 11 plus 1, kar smo šli mi, smo bili v situaciji, ko smo mogli iz 18 ministrov
               preiti na 11 plus 1. To je strašno težko. Še preden si minister, ti kulturniki
               rečejo, da smrdiš. Tako so rekli takratnemu kandidatu za ministra dr. Turku. To je
               hudo. To, kar vi počnete, je lažje, ne vem pa, če je to pametno.</p>
               <p>Malo prej je bivši predsednik Vlade Janša govoril o nečem. Saj veste, da on piše
               knjige, to vam je verjetno poznano in verjetno vam je poznano, da je napisal več
               knjig, kot pa vsi tisti, ki sedijo v PEN in so ga skušali izključiti, vendar to nima
               veze. Hotel sem povedati to, da je govoril o tem, da bo glasovanje o prejšnji
               komisiji prišlo v zgodovino. Jaz sem si ta spisek ogledal, vem, kdo bo prišel v
               zgodovino, ko bo tista knjiga napisana, in čestitam vam, predsednik parlamenta, da vi
               to ne boste, ker ste na častni strani. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp233">

               <speaker>PREDSEDNIK DR. MILAN BRGLEZ:</speaker>

               <p>Gospod Trček, kaj? Proceduralno?</p>
            </sp>
            <sp xml:id="SDZ7-Izredna-02-2014-08-28.sp234">

               <speaker>DR. FRANC TRČEK (PS ZL):</speaker>

               <p>Hvala.</p>
               <p>Jaz bi imel proceduralno. Z vsem dolžnim spoštovanjem do gospoda Gorenaka, ki je
               danes definitivno boljši od mene, kot pravi kolega Han, od katerega se bom učil,
               upam, da ga vsaj dosežem kdaj, ne vem, če ga bom kdaj presegel, ampak večino tega,
               kar je govoril, ni povezano s to točko. Upam, da bomo šli skupaj kot opozicija
               dolgoročno v zmanjšanje števila občin. Prosim, da malo bolj dosledno vodite to sejo
               in nas, vključno z mano, opozarjate in danes se ne bom več oglašal. Hvala.</p>
            </sp>
            <sp xml:id="SDZ7-Izredna-02-2014-08-28.sp235">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Bojan Dobovšek, pripravi naj se mag. Klavdija Markež.</p>
            </sp>
            <sp xml:id="SDZ7-Izredna-02-2014-08-28.sp236">

               <speaker>DR. BOJAN DOBOVŠEK (PS SMC):</speaker>

               <p>Hvala, gospod predsednik. Spoštovane poslanke, spoštovani poslanci!</p>
               <p>Glede na to, da nas ključni izzivi vseh sodobnih družb, predvsem pa družb v
               tranziciji, mečejo v to luč odpravljanja korupcije, na drugi strani so okoljski
               izzivi, to so izzivi vseh sodobnih družb, je prav, da se družbe na te izzive odzivajo
               z ustrezno državno strukturo. Vse mednarodne organizacije, predvsem za tranzitne
               družbe, ugotavljajo, da potrebujemo strokovno močno in odločno transparentno državno
               upravo. Če pogledamo javni sektor, največ korupcije je v javnem sektorju in prav
               odgovori se kažejo v preventivi. Preventiva bo tista, ki bo odpravila korupcijo, ki
               bo nekako zagnala državne institucije, da bodo v partnerskem odnosu z gospodarstvom
               postavile tiste temelje, ki jih Slovenija potrebuje.</p>
               <p>Če pogledamo okoljske izzive. Kaj je prihodnost Slovenije? Mi kot bodoča vlada in mi,
               tisti, ki naj bi jo v parlamentu, moramo te bodoče izzive iskati prav v zdravem,
               čistem in varnem okolju, kar je bilo danes že opozorjeno. In to je tisto, kar lahko
               Slovenijo potegne naprej. Na to, da za to potrebujemo samostojno ministrstvo, so
               opozorili številni strokovnjaki, kajti le tako bomo lahko kos izzivom.</p>
               <p>Prav tako je v tistem prvem delu – Ministrstvo za javno upravo, ki bo prevzelo del
               nalog Ministrstva za notranje zadeve, tako da se bo to lahko posvetilo tako finančni,
               kot gospodarski kriminaliteti, kar je tisti izziv za prihodnje. Hvala.</p>
            </sp>
            <sp xml:id="SDZ7-Izredna-02-2014-08-28.sp237">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Klavdija Markež, pripravi naj se gospod Žan Mahnič.</p>
            </sp>
            <sp xml:id="SDZ7-Izredna-02-2014-08-28.sp238">

               <speaker>MAG. KLAVDIJA MARKEŽ (PS SMC):</speaker>

               <p>Hvala, gospod predsednik, za besedo. Spoštovani kolegi poslanci in kolegice
               poslanke!</p>
               <p>Ves čas poslušamo na nek način obtožbe, da smo neodgovorni, nepremišljeni, brez
               analiz, ampak vedite, dragi kolegi, da se reorganizacije ministrstev lotevamo
               premišljeno, z veliko mero odgovornosti, predvsem pa zaradi tega, ker si prizadevamo
               k večji učinkovitosti in operativnosti dela naše državne uprave in predvsem
               učinkovitosti delovanja organov odločanja. Mislim, da smo bili v neki slepi ulici,
               kjer smo se vsi mi, ki smo dolga leta delali v javni upravi, srečevali s takšnimi ali
               drugačnimi ovirami. Sama sem se kot dolgoletna vodja javnega zavoda na Štajerskem
               srečevala s številnimi težavami. Bili smo nekako vezani na področje črpanja evropskih
               sredstev, se s tem tudi ne nazadnje preživljali, vendarle smo pa kar naleteli iz
               ovire na oviro. Pa ne bi zdaj o tem govorila, o tem še bo prilika na odboru, kajti
               sama si bom res prizadevala za odpravo teh birokratskih ovir, da bomo učinkovito
               črpali sredstva, tudi to, kar je še ostalo za finančno perspektivo, ki je v popolnoma
               zaključni fazi.</p>
               <p>Vedite, da si dejansko želimo stabilnosti, da nam je dovolj težke situacije, tega, da
               tonemo iz krize v krizo. Smo odgovorni in se zavzemamo za gospodarsko rast in pa za
               socialno državo. Zato bom rekla, da sem kar razočarana ob vseh teh obtožbah, pa
               vendarle bi se sama osredotočila na področje delovanja lokalne samouprave, kajti
               tukaj sem vseeno bolj domača.</p>
               <p>Trenutno mislim, da lokalne skupnosti v naši državi delujejo izredno razpršeno. Tudi
               navodila za delo niso vedno jasna, problemi se kar kopičijo. Še to bi omenila, da so
               lokalne skupnosti, kot vsi veste, vezane na širok resor Ministrstva za notranje
               zadeve, mi pa si prizadevamo, da prenesemo to na javno upravo, kajti menimo, da se
               problemi ne rešujejo učinkovito. Mislim, da je gospod Lah govoril o lokalnih
               samoupravah, o težavah, ki se pojavljajo že ob začetku leta 2015 – tudi mi v Stranki
               Mira Cerarja se zavedamo tega, vemo, kje je srž teh težav. Zavedamo se, da imamo
               številne nedokončane razvojne projekte in z tega stališča, če ne bomo tukaj hipoma
               nastopili učinkovito, bomo dejansko morali vračati kar več kot pa 500 milijonov evrov
               evropskih razvojnih sredstev.</p>
               <p>Zato še enkrat, mislim, da je nujna učinkovita reorganizacija in pa povezovanje naših
               resornih ministrstev. Pa še enkrat poudarjam, da se dejansko zavzemamo za
               optimizacijo delovanja javne uprave, za odzivnost resorjev in pa predvsem nam je
               namen tudi, da rezultate oziroma učinke te organizacije sproti in zelo kritično
               merimo. In mislim, da se bomo tega lotili v zelo kratkem času in tudi prevzeli vso
               družbeno odgovornost. Hvala lepa.</p>
            </sp>
            <sp xml:id="SDZ7-Izredna-02-2014-08-28.sp239">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Žan Mahnič. Gospa Markeš, prosim, izklopite.</p>
            </sp>
            <sp xml:id="SDZ7-Izredna-02-2014-08-28.sp240">

               <speaker>MAG. KLAVDIJA MARKEŽ (PS SMC):</speaker>

               <p>Se opravičujem, ampak smo res še novi.</p>
            </sp>
            <sp xml:id="SDZ7-Izredna-02-2014-08-28.sp241">

               <speaker>ŽAN MAHNIČ (PS SDS):</speaker>

               <p>Hvala za besedo, spoštovani gospod predsednik.</p>
               <p>Vesel sem, da se koalicijska pogajanja zaključujejo. Če sem bil prav obveščen, naj bi
               bila koalicijska pogodba parafirana v torek. Če bi to trajalo še kakšen teden ali 14
               dni, bi verjetno imeli danes še kakšno ministrstvo več za ustanoviti. In ta
               ministrstva so rezultat koalicijskih pogajanj. Kako si jih bomo zapomnili? Nas niste
               povabili zraven, program Združene levice in Nove Slovenije vam ni bil všeč, stalno pa
               ste se prepirali, kakšne bo razrez ministrstev, kakšna bodo ta ministrstva in tako
               naprej.</p>
               <p>Jaz sem si prebral ta vaš predlog in tukaj sem si podčrtal eno zadevo. "Predlog
               zakona nima neposrednih finančnih posledic za državni proračun in na druga javna
               finančna sredstva." In potem še naprej. "Prerazporeditev javnih uslužbencev bo
               izvedena v skladu z akti organizaciji in sistematizaciji delovnih mest ter na novo
               vzpostavljenimi vsebinskimi področji, zato nove zaposlitve niso načrtovane." Se
               pravi, trenutno imamo 12 ministrstev, zdaj jih bo 14 plus 3. Imeli bomo več
               ministrstev. Kako ne bo novih zaposlitev? Imeli bomo več ministrstev, ampak novih
               zaposlitev pa ne bo. Bodo ministri mogoče brezplačno opravljali delo? Bodo državni
               sekretar in ostali brezplačno opravljali delo? Te logike ne razumem, če jo kdo, bi
               prosil, da mi jo razloži. Dopuščam, da je tudi drugače.</p>
               <p>Strinjam se in lepo je, da ste ohranili ministrstvo za Slovence v zamejstvu in po
               svetu. Menim pa, da ga je treba v prihodnosti še bolj izkoristiti. Vemo, da so naši
               rojaki v tujini zelo uspešni in mislim, da se od njih lahko kvečjemu samo kaj
               naučimo, ne pa tako, kot je bilo tudi slišati nekatere, da tega ministrstva brez
               listnice ne potrebujemo. Vseskozi smo govorili o varčevanju v javnem sektorju. Ja,
               gre predvsem za zgled. Moja mama dela v javnem sektorju, moj oče v gospodarstvu, tako
               pogosto tudi doma kakšno rečemo na to temo. In ko poslušam, kako so v podjetju, kjer
               dela oče, varčevali, javni sektor tega ni videl, ne vidi in verjetno tudi nikoli ne
               bo. Strinjam se, milijon in pol, kakor so naračunali, se resda ne sliši veliko,
               ampak, veste, to je tista politika, ki je to državo pripeljala, kamor jo je. Ja, kaj
               pa je milijon in pol, saj je 8 milijardni proračun. Kaj je milijon in pol tukaj, pa
               milijon in pol tam, pa milijon in pol tam? Zaradi tega, ker ne znamo odgovorno delati
               z denarjem, ki ni naš. Verjamem, da vsi delate, delamo s svojim denarjem racionalno,
               ampak z državnim denarjem žal ne, saj ni naše, saj nihče ne odgovarja. Škoda za
               državljanke in državljane. Milijon evrov in pol ni veliko, kot ste ugotovili, je pa
               dovolj, da bi recimo sanirali plaz v mojem okolju, v Poljanski dolini pri Dvorcu
               Visoko. Ali pa uredili cesto na Sorico, ker čaka že od leta 2005. Ali pa obnovili
               most v Mednem, med Medvodami in Ljubljano, ki kodra živce Gorenjcem in še komu
               drugemu. Ali pa ne nazadnje zagotovili približno 7 tisoč 800 državnih štipendij za
               tiste iz socialno najbolj ogroženih družin. Res je, očitno milijon in pol ni
               veliko.</p>
               <p>In po vsem tem se sprašujem. Pozorno sem spremljal govor mandatarja. Ne rečem, da
               nimate tudi dobrih točk programa, ampak za razliko od vas se meni postavlja eno
               bistveno vprašanje: kdo bo vse to plačal? Lepo je deliti bombončke tam in tam, ampak
               dajmo se že enkrat vprašati – imamo minus, vemo, kakšne so javne finance - kdo bo vse
               to plačal. In glede na to, kar je bilo slišati, se bojim, da se nam obeta nadaljnja
               politika zadolževanja, politika višanja davkov, ki nas je tako leta 2011 kot leta
               2014 pripeljala do predčasnih volitev. Jaz samo upam in si želim, da ne boste podrli
               rekorda vlade Alenke Bratušek, ki nas je v letu dni uspela zadolžiti za 8 milijard
               evrov, kar je približno 14 tisoč 500 evrov na Slovenca, vključno z novorojenčki. In
               kaj imamo za teh 8 milijard evrov? Sami dobro vemo, kaj.</p>
               <p>Bilo je govora o kulturi. Jaz se z gospo Tomić strinjam, tudi kultura je tista, ki
               prinaša k dvigu BDP, in tudi kultura mora biti. Ampak kulturo je treba podpirati
               drugače, ne samo tako, da damo ministra, da damo državne sekretarje in tako naprej.
               Če vam res gre za to, kot pravite, optimizacijo, racionalizacijo, da se bo s tem
               izboljšalo določena področja, potem imam eno vprašanje. Vemo, kaj je naša prioriteta.
               Kjer je naša država šibka, to je pri črpanju evropskih sredstev. Zakaj potem recimo
               ne ustanovite ministrstva za črpanje evropskih sredstev? Veliko je takih. Tudi kolega
               Lisec je omenil, da če bi šli tako, bi lahko potem res na koncu prišli tja na 20, 30
               ministrstev. In mi smo v amandmaju napisali: "Pristojna ministrstva iz drugega,
               tretjega in četrtega odstavka tega člena najkasneje do 1. decembra 2015 posredujejo
               poročilo vladi o racionalizaciji."</p>
               <p>Podprite ta amandma, če ste tako prepričani, da ta racionalizacija bo, in ko bomo
               prebrali to poročilo, vam bomo z veseljem zaploskali in rekli: "Oprostite, zmotili
               smo se, imeli ste prav, res je prišlo do tega."</p>
            </sp>
            <sp xml:id="SDZ7-Izredna-02-2014-08-28.sp242">

               <speaker>PREDSEDNIK DR. MILAN BRGLEZ:</speaker>

               <p>Ali želi še kdo razpravljati? (Da.) Prožim listo.</p>
               <p>Besedo ima gospa Andreja Katič.</p>
            </sp>
            <sp xml:id="SDZ7-Izredna-02-2014-08-28.sp243">

               <speaker>ANDREJA KATIČ (PS SD):</speaker>

               <p>Hvala.</p>
               <p>Do zdaj naj bi razpravljali o amandmaju, tako da upam, da bom mogoče zadnja
               razpravljavka, ampak vseeno. Spoštovane, spoštovani!</p>
               <p>Sama menim, da je pravica predsednika Vlade, da si organizira delovanje vlade in
               ministrstev po svoji lastni presoji. Važna je vsebina, učinkovitost. In mislim, da
               nam je vsem skupaj v tej dvorani ne glede na politično prepričanje skupno to, da mora
               iti Slovenija po poti razvoja naprej in eden izmed predpogojev za to je stabilna
               vlada, vlada, ki ima podporo pri državljankah in državljanih in ki bo lahko odgovorno
               opravljala svoje delo.</p>
               <p>Veliko je bilo že povedanega. Sama bi se želela prav tako dotakniti področja lokalne
               samouprave. Občine so tiste, ki prebivalkam in prebivalcem najbolj neposredno
               zagotavljajo vse pogoje za njihovo kvalitetno življenje. In občina je nivo, kjer
               prebivalke in prebivalci tudi najbolj neposredno sodelujejo pri odločanju. In vsako
               ministrstvo ne glede na njegovo področje s svojimi odločitvami vpliva na delovanje
               občin. Za kaj vse so odgovorne občine? Sama bi lahko kot direktorica občinske uprave
               govorila eno uro in pol o tem, ampak naj na hitro povzamem. Občine omogočajo pogoje
               za gospodarski razvoj svojega območja, pogoje za gradnjo, tudi gradnjo stanovanj,
               skrbijo za lokalne javne službe, na primer za to, da stopimo do pipe, odpremo vodo in
               priteče pitna voda, skrbijo za odvajanje in čiščenje odpadne vode, odvoz odpadkov,
               druge gospodarske javne službe, skrbijo za lokalne ceste, za javne poti, za mirujoči
               promet, javni prevoz, skrbijo za predšolsko, šolsko vzgojo, zdravstveno lekarniško
               dejavnost, skrbijo za socialno stanje svojih občank in občanov, pospešujejo kulturno
               društveno dejavnost, tudi športno, skrbijo za varstvo okolja, varstvo pred naravnimi
               in drugimi nesrečami, upravljajo s prostorom in, tu je zakonodaja še posebej
               zahtevna, gradijo, investirajo. Verjetno sem katerega izmed področij spustila, pa
               vendar sem se dotaknila področja prav vseh ministrstev, ki so našteti v predlogu
               sprememb Zakona o Vladi. Skoraj nepregledna vrsta zakonov in še bolj nepregledna
               vrsta podzakonskih aktov določa okvir delovanja lokalne samouprave. Po predlagani
               spremembi Zakona o Vladi bo naloge s področja lokalne samouprave upravljajo
               Ministrstvo za javno upravo. Želela bi si, da se občinam, lokalni samoupravi prizna
               pomen glede na težo nalog, ki jih opravljajo in da se področje lokalne samouprave ne
               bi izgubilo znotraj drugih nalog Ministrstva za javno upravo. Področje lokalne
               samouprave je bilo v preteklosti zanemarjeno. Občine bi potrebovale močno
               ministrstvo, ki ne bo samo seznanjeno ali bo zgolj stalo ob strani ob pripravi
               zakonodaje in podzakonskih predpisov drugih ministrstev, temveč se bo aktivno kot
               nadzorni ali nek usklajevalni organ vključevalo v njihovo pripravo. In to ministrstvo
               naj tudi zagotavlja, da se bodo lahko občine primerno vključevale v zakonodajni
               proces in tudi proces sprejemanja podzakonskih in drugih aktov.</p>
               <p>V pripravi so številni strateški dokumenti. Tudi na področju reorganizacije javne
               uprave, tudi na področju nadaljnjega razvoja lokalne samouprave. Verjamem, da bo imel
               predsednik Vlade s svojo ekipo ob tem vedno pred sabo tudi odločitve ustavnega
               sodišča, ki jih je v preteklosti to Ustavno sodišče že sprejelo. Naj omenim samo
               dvoje, financiranje občin in naloge občin. Prvič, v Ustavi je opredeljeno, da naj bo
               občina sposobna samostojno opravljati lokalne zadeve oziroma zadovoljevati potrebe in
               interese svojih prebivalcev. To pomeni, da sta za kvalitetno opravljanje lokalnih
               zadev javnega pomena nujno potrebni finančna sposobnost in avtonomnost občin, zato
               tukaj nisem razumela debate o tem, da občine niso dobile navodil za delo. Občine so
               avtonomne pri vodenju svojih zadev. In drugič, Ustavno sodišče je že ob uvedbi
               lokalne samouprave pa tudi kasneje v posameznih odločbah svojih večkrat obrazložilo,
               da ustavna določba zavezuje zakonodajalca tudi k določanju posebne pristojnosti
               mestnih občin. Govorim o nalogah, ki so vezane, ki so pomembne za razvoj mest, kot
               pravi naša ustava.</p>
               <p>Ob reorganizaciji dela Vlade in ministrstev in njihovih prvih stopenjskih organov, na
               primer upravnih enot, davčnih uradov, centrov za socialno delo in še drugo, pa ne
               pozabiti, kar bi še posebej rada poudarila, da vsaka racionalizacija ni nujno dobra
               in da na dolgi rok ne pomeni dejansko tudi zmanjšanja stroškov. Če lahko izpostavim
               samo konkreten primer, in sicer ukinjanje davčnega urada ali upravne enote v Velenju,
               ki je peto največje mesto v Sloveniji, in selitev dela teh služb v nek drugi center
               mogoče na kratek rok pomeni nek prihranek za davčni organ, čeprav analiz nisem videla
               in se s tem ne bi strinjala, zagotovo pa pomeni dražjo in bolj odtujeno storitev za
               državljanke in državljane. In ne pozabimo, da smo v službi ljudi, tudi ko
               organiziramo delovanje države in njenih služb, ki naj bodo predvsem in zlasti
               namenjene ljudem. Hvala.</p>
            </sp>
            <sp xml:id="SDZ7-Izredna-02-2014-08-28.sp244">

               <speaker>PREDSEDNIK DR. MILAN BRGLEZ:</speaker>

               <p>Sprašujem, ali želi še kdo razpravljati? (Ne.)</p>
               <p>Ker ne želi nihče več razpravljati, zaključujem razpravo. Prehajamo na odločanje o
               vloženem amandmaju. Poslanke in poslance prosim, da preverite delovanje glasovalnih
               naprav.</p>
               <p>Gospod Gorenak? Obrazložitev glasu v imenu poslanske skupine? V svojem, prav.</p>
            </sp>
            <sp xml:id="SDZ7-Izredna-02-2014-08-28.sp245">

               <speaker>DR. VINKO GORENAK (PS SDS):</speaker>

               <p>Ja, čisto na kratko.</p>
               <p>Glejte, amandma ne niža števila ministrstev s 17 na 12, ker tega ne moremo narediti.
               To smo predlagali včeraj in je odbor to zavrnil. Zato pa amandma preprosto napotuje
               na to, da je treba vse stvari speljati v dveh mesecih. In drugo, amandma napotuje na
               to, da do 1. 12. 2015 ministri pripravijo analizo, jo posredujejo Vladi, Vlada pa
               parlamentu. S to analizo bi bil potem lahko tudi parlament seznanjen s tem, kakšni so
               učinki povečevanja števila ministrstev.</p>
               <p>In sam na tem mestu, kako naj rečem, res zdravorazumsko pričakujem podporo takšnemu
               amandmaju. Takšna analiza lahko koristi vam ali pa vsem nam, da boste lahko videli
               ali je bil ta korak upravičen ali ne. Pričakujem in prosim za podporo amandmaju.
               Hvala.</p>
            </sp>
            <sp xml:id="SDZ7-Izredna-02-2014-08-28.sp246">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu s strani poslancev ali poslan? Ne vidim interesa.</p>
               <p>Prehajamo na odločanje o amandmaju Poslanske skupine SDS k 3. členu.</p>
               <p>Glasujemo. Glasovanje teče. Navzočih je 66 poslank in poslancev, za je glasovalo 13,
               proti 46.</p>
               <p>(Za je glasovalo 13.) (Proti 46.)</p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmaju in z drugo obravnavo predloga zakona v okviru
               skrajšanega postopka.</p>
               <p>Prehajamo na tretjo obravnavo predloga zakona. Ker v drugi obravnavi predlagani
               amandma ni bil sprejet, prehajamo na odločanje o predlogu zakona. Obveščam vas, da me
               Zakonodajno-pravna služba oziroma Vlada nista opozorili, da bi bil zaradi amandmajev
               sprejetih na matičnem delovnem telesu predlog zakona neusklajen.</p>
               <p>V lastnem imenu ali v imenu poslanske? Dobro.</p>
               <p>Obrazložitev glasu v imenu Poslanske skupine SDS.</p>
            </sp>
            <sp xml:id="SDZ7-Izredna-02-2014-08-28.sp247">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Tokrat res v imenu poslanske skupine, ker potrebujem nekoliko več časa.</p>
               <p>Poglejte … O, dober dan, gospa Kustec.</p>
               <p>Poglejte, jaz sem vam cel dan dopovedoval, cel dan sem se trudil, včeraj celo
               popoldne sem se trudil, da bi država Slovenija obdržala 13 ali 12 ministrstev in da
               jih ne bi imela 17, ker si tega v tem trenutku preprosto ne moremo privoščiti. Naš
               predlog je bil skrajno razumljiv, naš predlog je bil skrajno racionalen, jaz
               verjamem, da je bil naš predlog v skladu z voljo 75 % ljudi, ki je v anketi Dela to
               označilo. Zelo sem se trudil, da bi dopovedoval, hkrati sem celo prosil, da bi dobil
               nekatere odgovore vsaj s strani vodje poslanske skupine, pa mi to ni bilo dano
               oziroma mi ni uspelo dobiti odgovorov, zato smo v fazi, ko je treba glasovati.</p>
               <p>Kar se tiče Poslanske skupine SDS, bo seveda glasovala proti takemu zakonu. Naj
               naštejem nekaj razlogov, zakaj bomo glasovali proti. Proti bomo glasovali zato, ker
               smo ena redkih držav, ki tako enormno povečuje število ministrstev. Število
               ministrstev v Sloveniji je namreč obratno sorazmerno s krizo. Takrat, ko je kriza
               relativno mala ali je pa ni, takrat imamo manjše število ministrstev. To je običajno
               pri desnih vladah. Ko pa pridejo levo usmerjene vlade, pa običajno število
               ministrstev, ne glede, poudarjam, ne glede na finančno in gospodarsko situacijo,
               povečujejo, kar je seveda nesprejemljivo, zato bomo glasovali proti.</p>
               <p>Nam je bilo očitano, da oviramo. Mi ne želimo nikogar ovirati, mi želimo pomagati in
               zato smo tudi vložili amandma, ki ste ga preglasovali. Jaz sem pri amandmaju resnično
               pričakoval, da boste podprli vsaj amandma. Amandma je zahteval samo analizo, nič
               drugega. Nič drugega. Ne. Torej tudi analize ne bo. Sedaj, v situaciji, ko niste bili
               pripravljeni podpreti 12 namesto 17 ministrstev, v situaciji, ko niste bili v
               koaliciji pripravljeni podpreti niti to, da bi po enem letu analizirali učinke, v
               taki situaciji bi bila sedaj pravzaprav moja naloga, da napovem eno obstrukcijo. To
               bi bilo najbolj pametno. Ker namreč ne bi želeli sodelovati pri tako, da ne bom rekel
               problematičnih, ampak pri tako absurdnih odločitvah. Ampak ne bom tega naredil. Lahko
               vam pa povem, da bomo glasovali proti, ker želimo dobro državi. Samo zato. Hvala
               lepa.</p>
            </sp>
            <sp xml:id="SDZ7-Izredna-02-2014-08-28.sp248">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SMC, dr. Simona Kustec Lipicer.</p>
            </sp>
            <sp xml:id="SDZ7-Izredna-02-2014-08-28.sp249">

               <speaker>DR. SIMONA KUSTEC LIPICER (PS SMC):</speaker>

               <p>Najlepša hvala.</p>
               <p>Najprej se opravičujem, sem še nova v postopkih, sem mislila, da bom tistih deset
               minut porabila zdaj, ampak jih imam malo manj. Pa bom vseeno povedala pravzaprav
               povzetek tega, kar je dejansko v gradivu, tega, o čemer danes odločamo in kar se je
               čez ta dolg dan ali pa popoldan na nek način vrtelo v okviru razprave v tej
               dvorani.</p>
               <p>Če smo se v ponedeljek pogovarjali o tem, kakšne naj bi bile karakteristike vodje in
               vodenja, se danes pogovarjamo o karakteristikah vlade in vladanja. In v tem kontekstu
               smo se oziroma bi se morali pogovarjati predvsem o institucionalni opori za vlado in
               za vladanje, potem smo pa po neki logiki, meni sicer čisto blizu, zašli tudi v
               vprašanje procesov in vsebin vladanja, ciljev in učinkov, ki jih vladanje prinaša s
               seboj. In se mi zdi to zelo pomembno in zelo prav. Pokazali smo, to je bil tudi v
               mojem uvodnem nagovoru nekako poudarek, da se na neki strani pogovarjamo pravzaprav o
               teh kratkoročnih ciljih, ki so vezani predvsem v sanacijo problemskih stanj v državi,
               in pa v dolgoročne cilje, ki so vezani v neko proaktivno naravnanost, ki nas bo v tem
               kvalitativnem, nematerialnem smislu končno pripeljala spet k temu, kar imenujemo
               javno dobro, kar imenujemo demokracija, dobrobit, blagostanje in tako naprej.
               Skratka, ves čas smo se v teh razpravah vrteli okoli zmesi vsebine na eni strani in
               številk na drugi strani. In tukaj pridemo pa potem do tega temeljnega vprašanja, ki
               vas zelo preganja oziroma vam enkrat pride prav, drugič pa malo manj. Kaj sedaj
               delamo s številkami? Torej, kaj delamo s kvantiteto? Najprej ste mi očitali, da sem
               vzpostavila neposredno povezanost med številom ministrstev pa med aktualnim stanjem,
               ki sem ga ilustrirala s številkami. To seveda ni res. Vam bom razložila, zakaj to
               metodološko ni res. Ker sem rekla takole: "Kljub manjšemu številu ministrstev je
               stanje takšno." Če bi metodološko, po načelih veljavnosti in zanesljivosti govorila o
               metodološko relevantni povezanosti, bi morala reči: "Zaradi manjšanja števila je
               prišlo do tega." Pa nisem tega rekla. To je bil eden od primerov tega, kako se je
               danes kar nekajkrat poskušalo tudi besede malo okrog obrniti, zato da so v kakšni
               argumentaciji prišle bolj prav kot v kakšni drugi.</p>
               <p>Potem še ena zadeva. Predmet odločanja danes je novela zakona, ne koalicijski
               sporazum, ne volilni program SMC, novela zakona treh predlagateljev. Ne SMC in ne
               Kustec Lipicer … / izklop mikrofona/</p>
            </sp>
            <sp xml:id="SDZ7-Izredna-02-2014-08-28.sp250">

               <speaker>PREDSEDNIK DR. MILAN BRGLEZ:</speaker>

               <p>Proceduralno.</p>
            </sp>
            <sp xml:id="SDZ7-Izredna-02-2014-08-28.sp251">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Bom zelo kratek. Z vsem uvidevanjem do gospe vodje poslanske skupine in ob
               upoštevanju tega, da ste novi, je treba nekaj vedeti. V Poslovniku piše, da pri
               obrazložitvi glasu obrazložite vaš glas in glas poslanske skupine, ne pa da mene
               učite. To mi morate prej povedati v tistih 10 minutah, ko ste zamudili. Prav bi bilo,
               da to spoštujete in verjamem, predsednik, da boste tudi vi peljali stvari v tej
               smeri, da bo spoštovan Poslovnik s strani vseh. Hvala vam.</p>
            </sp>
            <sp xml:id="SDZ7-Izredna-02-2014-08-28.sp252">

               <speaker>PREDSEDNIK DR. MILAN BRGLEZ:</speaker>

               <p>Mislim, da je bilo iz razprave jasno, da bo glas za, ni bilo pa to eksplicitno
               razloženo. / oglašanje iz dvorane/ Počakajte, da pojasnim do konca. Dejstvo pa je
               hkrati tudi, da se zaradi tega, ker vsi poslanci, ki so novi, še ne obvladajo vseh
               zadev, niso pravočasno prijavili k razpravi, zato da bi lahko porabili tisti čas, ki
               so ga imeli na voljo.</p>
               <p>Še kakšna obrazložitev glasu s strani poslanskih skupin? (Ne.) Sprašujem, ali je
               kakšna obrazložitev glasu s strani poslancev in poslank? (Ne.) Torej lahko glasujemo.
               Glasujemo o celotnem predlogu zakona.</p>
               <p>Glasujemo. Glasovanje teče. Navzočih je 66 poslank in poslancev, za je glasovalo 49,
               proti 8.</p>
               <p>(Za je glasovalo 49.) (Proti 8.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda in tudi 2. izredno sejo Državnega zbora.</p>
               <p>Hvala za sodelovanje. <title>Seja je bila končana 28. avgusta 2014 ob 19.02.</title>
               </p>
            </sp>
         </div>
      </body>
   </text>
</TEI>
