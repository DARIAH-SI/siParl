<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Redna-31-2017-06-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|19B56A147A27392BC12581F3003317B1</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=19B56A147A27392BC12581F3003317B1</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-31-2017-06-22.DZ" n="31">
               <name>Redna</name>
               <date when="2017-06-22"/>
            </setting>
         </settingDesc>
         <particDesc>
            <listOrg>
               <org xml:id="Redna-31-2017-06-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>DRŽAVNI ZBOR</head>
            <stage type="session">nadaljevanje 31. seje</stage>
            <stage type="date">(22. junij 2017)</stage>
            <stage type="chairman">Sejo so vodili predsednik Državnega zbora dr. Milan Brglez in podpredsednika
            Primož Hainz in Matjaž Nemec. </stage>
            <stage type="time">Seja se je začela ob 9.04.</stage>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Spoštovani kolegice poslanke in kolegi poslanci, gospe in gospodje! Začenjam z
               nadaljevanjem 31. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in poslanci:
               Mirjam Bon Klanjšček od 13. ure, Vesna Vervega do 11. ure, Irena Grošelj Košnik do
               15. ure, Bojana Muršič do 15. ure, Marija Bačič do 15. ure, Janez Janša, Primož Hainz
               od 11. do 14. ure, Luka Mesec do 10.30 in od 16.30 do 18. ure, Jožef Horvat, Matjaž
               Hanžek do 13. ure, Marko Ferluga do 12. ure, Branko Zorman do 14. ure, Roberto
               Battelli, Matej T. Vatovec do 13. ure, Miha Kordiš do 16. ure, Jože Tanko od 16. ure
               naprej in gospod Žan Mahnič od 16. ure naprej.</p>
               <p>Vse prisotne lepo pozdravljam!</p>
               <p>Prehajamo na <title>15. TOČKO DNEVNEGA REDA, TO JE NA PONOVNO ODLOČANJE O ZAKONU O
                  SPREMEMBAH IN DOPOLNITVAH ZAKONA O IZVRŠEVANJU PRORAČUNOV REPUBLIKE SLOVENIJE ZA
                  LETI 2017 IN 2018.</title>
               </p>
               <p>Državni svet je 30. maja 2017 na 29. izredni seji sprejel zahtevo, da Državni zbor na
               podlagi tretje alineje prvega odstavka 97. člena Ustave Republike Slovenije pred
               razglasitvijo ponovno odloča o Zakonu o spremembah in dopolnitvah Zakona o
               izvrševanju proračunov Republike Slovenije za leti 2017 in 2018.</p>
               <p>Za obrazložitev zahteve dajem besedo predstavniku Državnega sveta gospodu Milanu
               Ozimiču.</p>
            </sp>
            <sp who="SDZ7:OzimičMilan">
               <speaker>MILAN OZIMIČ:</speaker>
               <p>Spoštovani gospod predsednik, spoštovani poslanke in poslanci, predstavniki
               Vlade!</p>
               <p>Državni svet je sprejel zahtevo, da Državni zbor ponovno odloča o spremembah in
               dopolnitvah Zakona o izvrševanju proračunov Republike Slovenije za leti 2017 in 2018.
               Razlog za veto, čeprav se za občine dviguje povprečnina za tri evre in pol, je seveda
               vprašanje, ampak Državni svet že vseskozi ob sprejemanju zakonov o izvrševanju
               proračunov Republike Slovenije za leta, ki so pač predmet konkretnih zakonov,
               problematizira določanje višine povprečnine. Ker tako, kot je, ne pokriva sredstev za
               zakonsko izvrševanje nalog, ki jih imajo občine. To je ponavljajoča se zgodba, ki ne
               dobi ustreznega odziva in epiloga v rešitvi tega problema, ki je zelo pereč in ki je
               seveda ključen za delovanje občin, za izvrševanje njihovega poslanstva, da poleg
               kvalitetne izvedbe zakonsko določenih občin skrbijo tudi za razvoj na svojem območju.
               To je ključno vprašanje in tudi ključni razlog za to, da je bil izglasovan ponovni
               veto na zakon o spremembi zakona o izvrševanju proračuna Republike Slovenije. To ni
               neko nagajanje ali kakorkoli, ampak je to ponovno neko resno argumentirano opozorilo,
               da je na tem področju v dogovoru med Vlado in občinami treba ta problem slej ko prej
               odpraviti, ker je izrazita cokla razvoja, če hočete enakomernega razvoja Slovenije
               kot celote.</p>
               <p>Pri tej zahtevi za višja sredstva ne gre za povečanje porabe ali neko trošenje, neko
               razkošje. Gre za to, da se sredstva, ki jih imajo občine kot namenska za razvoj, za
               vzdrževanje infrastrukture, za gradnjo infrastrukture, za ustvarjanje pogojev za
               udejanjenje različnih dejavnosti na lokalni ravni, ne trošijo za pokrivanje zakonsko
               določenih nalog, ki jih je država določila, da jih izvajajo občine. Tu je srž
               problema, tu je tudi ključni razlog, tu je tudi to nenehno ponavljanje, ker tole ni
               prva zahteva in niti prva obrazložitev, ki bi bila zdaj neko presenečenje. To se
               ponavlja pravzaprav že vseskozi, odkar ZIPRS kot zakon o izvajanju proračunov obide
               sistemski Zakon o financiranju občin, ki pri tem vprašanju določa, da bi morala biti
               povprečnina za približno 20 % višja. Takšna, kot je zdaj določena, zaostaja za
               približno sto evrov za tistim, kar določa sistemski Zakon o financiranju občin. V
               argumentih, zakaj je tako, je vedno slišati, da imamo fiskalno pravilo in da morajo
               občine tukaj nositi ustrezen delež. Občine ta delež v tem paktu stabilnosti seveda
               nosijo in so bile tudi deležne tega zmanjševanja in so ga tudi udejanjale. Ne glede
               na to, je ta zaostanek nesorazmeren tudi, če hočete, s temi določili, ki jih je
               država sprejela kot obvezo. Občine se tega zavedajo, ampak razkorak je nesorazmeren,
               razkorak povzroča velik problem, in če se bo to še naprej nadaljevalo in če tu ne bo
               resnega odziva in rešitve tega problema, potem bo Slovenija kot celota utrpela veliko
               škodo, predvsem pa zaostanek v razvoju.</p>
               <p>Torej, to je ponovno resno opozorilo. Državni svet si ne predstavlja, da bo ta veto
               uspešen, pričakuje pa, da bo ta nenehno ponavljajoča se problematika enkrat le
               dosegla tiste in da jo bodo začeli obravnavati z vso resnostjo problema, ki ga ni
               mogoče prekriti z zatiskanjem oči. Hvala.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Zadevo je obravnaval Odbor za finance in monetarno politiko kot matično delovno
               telo.</p>
               <p>Za predstavitev mnenja odbora dajem besedo predsednici gospe Urški Ban.</p>
            </sp>
            <sp who="SDZ7:BanUrška">
               <speaker>URŠKA BAN (PS SMC):</speaker>
               <p>Spoštovani predsednik, hvala za besedo. Pozdravljeni vsi skupaj!</p>
               <p>Odbor za finance in monetarno politiko je na 38. seji 7. 6. 2017 kot matično delovno
               telo obravnaval zahtevo Državnega sveta, da Državni zbor ponovno odloča o Zakonu o
               spremembah in dopolnitvah Zakona o izvrševanju proračunov Republike Slovenije za leti
               2017 in 2018, ki ga je Državnemu zboru predložila Vlada in ga je Državni zbor sprejel
               24. 5. 2017 na 30. seji. Odboru so bila v obravnavo posredovana naslednja gradiva:
               zahteva Državnega sveta, mnenje Zakonodajno-pravne službe in mnenje Vlade. Na seji
               odbora so sodelovali predstavniki Državnega sveta, Ministrstva za finance in
               Zakonodajno-pravne službe.</p>
               <p>Uvodoma je poročevalec Državnega sveta v imenu predlagatelja obrazložil zahtevo
               Državnega sveta za ponovno odločanje o zakonu ter podrobno predstavil njihove ključne
               argumente. Predhodno so bili ti argumenti predstavljeni tudi danes, zato jih sedaj na
               tem mestu ne bom ponavljala. Predstavnica ministrstva pa je predstavila pisno mnenje
               Vlade. V nadaljevanju je predstavnica Zakonodajno-pravne službe v dopolnilni
               obrazložitvi mnenja pojasnila, da se navedbe Državnega sveta v zahtevi za ponovno
               odločanje nanašajo na vprašanja, ki so povezana s presojo vsebinske primernosti
               ureditve, do katerih se služba ne more opredeliti, saj presegajo okvir nalog, ki jih
               službi nalaga Poslovnik Državnega zbora.</p>
               <p>V razpravi so bila mnenja članic in članov odbora glede ustreznosti Zakona o
               izvrševanju proračunov Republike Slovenije za leti 2017 in 2018 različna. Nekateri so
               se strinjali z mnenjem Državnega sveta, saj menijo, da se krši evropska konvencija o
               lokalni samoupravi ter da to vpliva na skladen regionalni razvoj in kvaliteto
               življenja v občinah. Nekateri so podprli predlog zakona, saj dviguje povprečnino, so
               pa menili, da to še ne more biti končna rešitev. Menili so tudi, da veljavno fiskalno
               pravilo ne more biti izgovor za višino povprečnine za občine in da so človekove
               pravice ter pravice lokalnih skupnosti nad fiskalnim pravilom. Menili so, da je
               finančna kriza prebrodena, vendar Sloveniji ostaja visoko breme vsakoletnih obresti
               na izposojena sredstva. Nekateri člani so opozorili, da je treba na novo določiti
               metodologijo izračuna povprečnine, da bo bolje odražala dejansko stanje v občinah in
               upoštevala njihovo raznolikost. V občinah namreč obstajajo zelo velike razlike in s
               tem povezana različna višina primerne porabe. V nadaljevanju je predstavnica
               ministrstva odgovorila na zastavljeno vprašanje in podala dodatne informacije.</p>
               <p>Po opravljeni razpravi je odbor z večino glasov vseh članov, 12 za, nobenim proti,
               sprejel mnenje, da je Zakon o spremembah in dopolnitvah Zakona o izvrševanju
               proračunov Republike Slovenije za leti 2017 in 2018 ustrezen. Hvala.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Za obrazložitev mnenja dajem besedo predstavnici Vlade kot predlagateljice državni
               sekretarki na Ministrstvu za finance mag. Saši Jazbec.</p>
            </sp>
            <sp who="SDZ7:JazbecSaša">
               <speaker>MAG. SAŠA JAZBEC:</speaker>
               <p>Spoštovani poslanke in poslanci!</p>
               <p>Državni svet je na izredni seji 30. maja izglasoval zahtevo, da Državni zbor ponovno
               odloča o Zakonu o spremembah in dopolnitvah Zakona o izvrševanju proračunov Republike
               Slovenije za leti 2017 in 2018. Državni svet se namreč ne strinja s predlaganim
               dvigom povprečnine za leto 2017, saj meni, da ta ne pokriva v celoti višjih stroškov
               dela javnih uslužbencev, ki nastajajo zaradi decembrskega dogovora Vlade s socialnimi
               partnerji. Očita tudi, da predlagani dvig povprečnine ne upošteva raznolikosti občin
               in s tem njihovih različnih finančnih potreb. Vsakoletna obveznost določitve
               povprečnine v letnem zakonu je določena v Zakonu o financiranju občin, iz katerega
               izhaja, da povprečnino določi Državni zbor z zakonom, ki ureja izvrševanje državnega
               proračuna. Izračunava se na način, ki je določen v 12. členu, že sam Zakon o
               financiranju občin pa napotuje, da se lahko pri izračunu upoštevajo tudi druge
               okoliščine. To izhaja iz 11. člena ZFO, v katerem je določeno, da Vlada pred
               predložitvijo državnega proračuna v Državni zbor sklene dogovor z reprezentativnimi
               združenji občin.</p>
               <p>Pri določitvi povprečnine je ključna tudi ustavna zaveza fiskalne srednjeročne
               uravnoteženosti proračunov sektorja država, pri čemer je omejevanje izdatkov treba
               porazdeliti med vse institucionalne enote in torej upoštevati tudi delež, ki ga
               morajo občine prispevati h konsolidaciji javnih financ. Navedeno izhaja iz več odločb
               Ustavnega sodišča, v katerih to navaja, da je ključni cilj državnega proračuna kot
               instrumenta Vlade pri izvajanju makroekonomske politike dosegati fiskalno stabilnost
               ter trajen in stabilen narodnogospodarski razvoj, ki je v interesu države kot celote,
               in tudi da morajo biti temu cilju prilagojene ekonomske in fiskalne politike
               občin.</p>
               <p>Sprememba višine povprečnine za leto 2017, ki je določena v predlaganem zakonu,
               izhaja le iz dodatnih obveznosti iz naslova stroškov dela. To pomeni, da je bilo že v
               povprečnini v višini 530 evrov upoštevano povišanje stroškov dela v primerjavi z
               letom 2016, povišanje povprečnine v višini dodatnih 3 evrov in pol pa je zgolj
               izračun povprečnih stroškov, ki izhajajo iz vsebine dogovora med socialnimi partnerji
               iz lanskega decembra. Način financiranja občin, kot je določen v sistemskem zakonu,
               omogoča le upoštevanje povprečnih stroškov za financiranje občinskih nalog in v tem
               trenutku pravne podlage, ki bi omogočala drugačno metodologijo za financiranje nalog
               občin po veljavnih predpisih, ni. Pri izračunu predlagane povprečnine je bila
               upoštevana ocena povišanih stroškov dela na lokalni ravni za leto 2017 na podlagi
               višine sredstev, ki jih občinski proračuni namenjajo tako neposrednim uporabnikom kot
               tudi skozi transfere ali plačila cen storitev posrednim uporabnikom proračuna. Ob
               upoštevanju navedenega je bilo ocenjeno, da bo dogovor s socialnimi partnerji
               povzročil višje odhodke občinskim proračunom za približno 6 milijonov evrov, kar bi
               pomenilo, da se mora v letu 2017 povprečnina povišati za 3 evre, tako Vlada s
               predlaganim povišanjem za 3,5 evra svojo obljubo izpolnjuje.</p>
               <p>V Sloveniji je vzpostavljen model financiranja občin, ki ga je mogoče z Zakonom o
               financiranju občin še izboljšati. Pri pripravi morebitnih sprememb pa bo treba ne
               glede na vse upoštevati, da fiskalno pravilo, povzdignjeno na ustavno raven, zavezuje
               enako državni proračun in vse ostale proračune institucionalnih enot, med katere
               sodijo tudi občine, k omejevanju izdatkov kljub izkazanim ugodnim gospodarskim
               rezultatom.</p>
               <p>Ne gre pozabiti, da poleg navedene tematike zakon določa tudi višji letni dodatek za
               vse upokojence, ker omogoča učinkovitejše izvrševanje državnegaproračuna, zato
               predlagam, da Predlog zakona o spremembah in dopolnitvah Zakona o izvrševanju
               proračunov Republike Slovenije za leti 2017 in 2018 ponovno podprete. Hvala lepa.
            </p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo dajem predstavnikom poslanskih skupin za predstavitev stališč.</p>
               <p>Besedo ima Poslanska skupina Demokratične stranke upokojencev Slovenije, zanjo gospod
               Franc Jurša.</p>
            </sp>
            <sp who="SDZ7:JuršaFranc">
               <speaker>FRANC JURŠA (PS DeSUS):</speaker>
               <p>Spoštovani, želim vam lep dober dan, predvsem malo hladnejši!</p>
               <p>Pred seboj imamo predlog zakona, ki ga bomo v Poslanski skupini Desus ponovno
               podprli. Če gledamo širšo sliko javnih financ, sicer kaže vse bolje, a moramo še
               vedno zmanjševati strukturni primanjkljaj. Kljub temu smo predvsem zaradi vztrajanja
               Poslanske skupine Desus uspeli tokrat zagotoviti tudi letni dodatek za tiste uživalce
               pokojnin, ki prejemajo pokojnino v znesku, višjem od 760 evrov. Njim se bo letni
               dodatek izplačeval v višini 90 evrov. Pri ostalih razredih se bodo cenzusi za
               pridobitev določene višine letnega dodatka dvignili navzgor glede na januarsko
               uskladitev, zneski pa se bodo v primerjavi z letom 2016 zvišali. Ob tem bi rad dodal,
               da smo v zadnjih mesecih v poslanskih klopeh Desusa z veseljem opazovali, kako se
               skrb za upokojence vedno bolj prijemlje tudi ostalih poslanskih skupin. To nas
               neizmerno veseli, navdihuje, saj vse kaže, da bomo v prihodnosti imeli izjemno
               podporo pri zagotavljanju njihovih pravic. Sicer smo v Desusu v tej vladi že trikrat
               zagotovili usklajevanje pokojnin in verjemite mi, da ni lahko biti tisti, ki ob
               proračunskem usklajevanju vedno hodi po robu, a usklajevanja ob primerni gospodarski
               rasti smo v koalicijski pogodbi obljubili, in zato na njih tudi vztrajamo. V vladi
               seveda niso sami in normalno je, da se ne strinjamo vedno. Tudi ob odprtju Pandorine
               skrinjice izdatkov ob koncu leta 2016 smo negodovali, a smo po drugi strani takoj
               odreagirali in zahtevali regres za vse upokojence in s tem tudi uspeli.</p>
               <p>Spoštovani, ob tem bi rad dodal še nekaj. Prepričan sem, da se vsi prisotni zavedamo,
               da je fiskalno pravilo sila pomemben ukrep, za katerega smo se odločili ob zavedanju,
               da boljše rešitve takrat ni bilo. Vemo, da gre za resno zavezo in ne za risanje
               velikih in manjših krogcev. To je verjetno jasno tudi vsakemu, ki je kdaj načrtoval
               proračun na katerikoli ravni. Posledice grozljive bančne luknje je bilo treba
               sanirati, in če kdo, je imel Desus ob zapisu fiskalnega pravila v ustavo pomisleke,
               kako se bo to odrazilo na sociali v naši državi, a vendar smo s premišljenim vodenjem
               te barke, ki ji pravimo država, uspešni in tako lahko celo sproščamo ukrepe, ki smo
               jih v določenem obdobju sprejemali s tresočo roko, a so bili nujni.</p>
               <p>Še enkrat, zakon bomo ponovno podprli in veseli nas, da lahko v prihodnosti računamo
               na širšo podporo pri sprejemanju zakonodaje, ki bo znotraj fiskalnih omejitev
               upokojencem omogočila boljše življenje.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima poslanska skupina Socialnih demokratov, zanjo gospod Janko Veber.</p>
            </sp>
            <sp who="SDZ7:VeberJanko">
               <speaker>JANKO VEBER (PS SD):</speaker>
               <p>Hvala za besedo in lep pozdrav vsem v imenu Poslanske skupine Socialnih
               demokratov!</p>
               <p>Pri ponovnem odločanju o Zakonu o spremembah in dopolnitvah Zakona o izvrševanju
               proračunov Republike Slovenije za leti 2017 in 2018 bomo ponovno glasovali za zakon,
               saj ga nujno potrebujemo za izvrševanje proračuna, ki je bistven za to, da lahko
               rešujemo vse izzive, ki so dejansko zapisani tudi v tem proračunu.</p>
               <p>Glede na zahtevo za ponovno odločanje o predlogu zakona, ki je bila dana s strani
               Državnega sveta, pa vendarle menimo, da se ponovno srečujemo z opozorili, da občine,
               kljub temu da je bil dogovorjen dvig povprečnine v višini 3,5 evra, niso zadovoljne s
               tem, kar je bilo dogovorjeno, in da si želijo pravzaprav polno izpolnjevanje Zakona o
               financiranju občin, zato da lahko v celoti izpolnjujejo svoje naloge. Ko se dotaknemo
               zahteve Državnega sveta, lahko vidimo, da razmišljajo o tem, da bi bilo treba tudi na
               novo urediti način financiranja občin zaradi njihove raznolikosti, in to je ena od
               najzahtevnejših nalog, ki jih, če bomo šli v takšno spremembo, lahko sprejmemo,
               vendar najbrž v nobenem primeru ne bomo popolnoma zadovoljni ali pa ne bodo občine
               popolnoma zadovoljne. Ključno pa je, da se tisti zakon, ki je sprejet, predvsem
               spoštuje in izvaja.</p>
               <p>In mogoče samo v razmislek, ker je vendarle v Zakonu o financiranju občin zapisano,
               da se vsakoletna višina povprečnine določi v zakonu o izvrševanju državnega
               proračuna. To je dejansko tisti odvzem samostojnosti lokalne samouprave, ki jo država
               vzame prav v Zakonu o financiranju občin. Najbrž bi bil v zelo kratkem času res
               potreben razmislek, ali bi Zakon o financiranju občin spremenili prav tej točki, ki
               zavezuje, da se povprečnina sprejema v zakonu o izvrševanju proračuna. Verjetno bi
               bilo bistveno bolj smiselno, da bi bilo zapisano na ta način, da če bi bila v državi
               2-krat zaporedoma beležena negativna gospodarska rast, potem lahko tudi država ali
               Državni zbor poseže v višino povprečnine, sicer pa, če je gospodarska rast pozitivna,
               to ne bi smelo biti dovoljeno. To je samo ena od možnih hitrejših rešitev kot pa
               celotna sprememba Zakona o financiranju občin in bi zagotovo pripeljala do tega, da
               se ne bi srečevali z vedno novimi zahtevami o ponovnem odločanju o zakonu o
               izvrševanju proračuna.</p>
               <p>Glede občin in njihovih siceršnjih razvojnih nalog in razmišljanja o tem, kaj lahko
               postorijo dobrega za svoje občanke in občane, želimo še enkrat opozoriti na to, da bo
               vendarle treba bistveno več truda vložiti v to, da se uspešno počrpajo predvsem
               evropska sredstva, in da je to tista priložnost, ki nam lahko zagotovi še večjo
               gospodarsko rast in s tem višji bruto domači proizvod in s tem seveda tudi prejšnjo
               možnost polne uveljavitve Zakona o financiranju občin v zdajšnji vsebini, kot je v
               veljavi. Sicer pa bi bilo vendarle treba v teh pogovorih izpostaviti tudi dejstvo, da
               se odzovemo tudi na opozorila Državnega sveta, ki govorijo o tem, da občine
               ustanavljajo več javnih zavodov, zato da opravijo storitve za svoje občanke in
               občane. Nekritično se velikokrat ustanavljajo javni zavodi v občinah, ki niso
               namenjeni temu, da se zagotavlja javna storitev občankam in občanom, ampak
               zagotavljanju številnih drugih interesov, ki pravzaprav s tem, da nudijo neko
               storitev občankam in občanom, nimajo nič, so pa velik strošek za občino. Tukaj pa bi
               bilo ravno tako treba izčistiti kriterije, kdaj in koliko takšnih zavodov, ki niso
               nujno potrebni za servis občankam in občanom, občine lahko ustanavljajo. Hvala.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Združena levica, zanjo Violeta Tomić.</p>
            </sp>
            <sp who="SDZ7:TomićVioleta">
               <speaker>VIOLETA TOMIĆ (PS ZL):</speaker>
               <p>Hvala za besedo, spoštovani predsednik. Kolegice in kolegi!</p>
               <p>Socialisti predloga ne bomo podprli, tako kot ga nismo podprli v rednem postopku. Mi
               namreč nasprotujemo socialni in nerazvojni proračunski politiki, ki se izvršuje s tem
               zakonom.</p>
               <p>V petih minutah je težko razložiti, kaj vse je narobe, lahko pa nakažem glavne
               probleme. Prvi problem je, da koalicija sistematično znižuje dohodnino za tiste z
               najvišjimi plačami in da vzdržuje nizko obdavčitev kapitala in premoženja velike
               vrednosti. Koalicija bi rada torej na hitro znižala primanjkljaj, ampak hkrati
               zmanjšuje proračunske prihodke. Če pa zmanjšuješ prihodke, lahko primanjkljaj
               zmanjšuješ samo tako, da omejuješizdatke. In tukaj smo pri drugem problemu.
               Omejevanje izdatkov je izgovor za omejevanje pravic. Zaradi proračunske politike te
               vlade se mora danes skoraj 40 tisoč prebivalcev preživljati z 293 evri na mesec.
               Zaradi umetnega pomanjkanja sredstev hoče Vlada polovico drugega tira prepustiti
               Madžarski. Da ne govorim o stanju v zdravstvu ali o pokojninah. Skupni vzrok za vse
               te probleme pa je namera Vlade, da privatizira čim večji del javnega sektorja. Naš
               javni sektor je namreč že zdaj bistveno manjši kot recimo avstrijski, za približno 5
               odstotnih točk BDP. Če bo Vlada uresničila svoje obljube Evropski uniji iz programa
               stabilnosti, se bo skrčil za nadaljnje 3 odstotne točke. To pa lahko dosežeš samo
               tako, da prepustiš dele javnega sektorja kapitalu. Poleg tega imamo še en problem.
               Koalicija krči javni sektor kot celoto, hkrati pa namerava povečati delež za vojsko.
               Ne samo, da imamo manjši javni sektor kot na primer Avstrija, tudi znotraj našega
               sektorja je represivnim organom že zdaj namenjen bistveno večji delež kot pa socialni
               politiki in zdravju. In to razmerje naj bi se še poslabševalo. Tukaj imamo nazoren
               primer, kaj pomeni, če imajo zaveze do Nata in do Evropske unije prednost pred
               blaginjo državljanov in zavezami do lastnega ljudstva. Vlada je Evropski uniji
               obljubila privatizacijo in varčevanje, Natu je obljubila investicije in oborožitev,
               rezultat pa bo siromašenje tistih sektorjev, od katerih je odvisna blaginja države in
               državljanov. Take politike v Levici seveda ne mislimo podpirati.</p>
               <p>Za konec pa bi opozorila še na eno škodljivo določbo tega zakona, namreč na omejitve
               zaposlovanja v javnem sektorju. Kot veste, je večina čistilk, varnostnikov oziroma
               podpornega osebja zaposlena preko zunanjih izvajalcev. Lani so mediji veliko poročali
               o čistilkah, ki so na ministrstvih in celo na inšpektoratu za delo delale na črno in
               niso dobile zakonitega plačila. Najboljša rešitev za ta problem je, da bi te delavce
               zaposlili tam, kjer že delajo, in ta zakon to še vedno, žal, preprečuje. Navedem
               lahko dva konkretna primera, Banka Slovenije in Univerza v Ljubljani. Na filozofski
               fakulteti bi radi čistilke direktno zaposlili, vendar bi v tem primeru kršili
               kadrovski načrt, v Banki Slovenije pa bi radi celo na novo outsourcali čiščenje, zato
               da bi zaposlili več uradnikov. Najmanj, kar bi Vlada s to novelo morala narediti, bi
               bilo to, da se zaposlitve podpornega osebja ne bi vštevale v isto kvoto kot
               zaposleni, ki opravljajo osnovno dejavnost. Na ta način bi omogočila normalno
               zaposlitev delavcem, ki so zdaj izrazito zapostavljeni.</p>
               <p>Na koncu pa še o občinah. Pred kratkim je Računsko sodišče objavilo revizijsko
               poročilo o obveznih nalogah občin. Kaj nam sporoča? Tako na Ministrstvu za javno
               upravo kot na Ministrstvu za finance v bistvu ne vedo, kaj vse so obvezne naloge
               občine. Med ministrstvoma ni ustrezne komunikacije, Vlada pa je s tem le delno
               seznanjena. Skratka, totalni kaos. In kdo bo odgovarjal? Vsi mi smo tudi občani in
               občanke. V levici smo Koprivnikarja velikokrat pozvali, naj to uredi, ampak on rajši
               binglja s helikopterjev. Minister Gregor oziroma koalicija pa nič. Hvala za vašo
               pozornost.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Nove Slovenije – krščanskih demokratov, zanjo mag. Matej
               Tonin.</p>
            </sp>
            <sp who="SDZ7:ToninMatej">
               <speaker>MAG. MATEJ TONIN (PS NSi):</speaker>
               <p>Dragi poslanke in poslanci, dober dan!</p>
               <p>Zakon, ki je pred nami, gre za spremembo Zakona o izvrševanju proračunov Republike
               Slovenije za leti 2017 in 2018, prinaša dve ključni spremembi, o katerih je tudi
               največ govora. In sicer povečuje povprečnino za občine s 530 evrov na glavo na 533
               evrov in pol in prinaša povišanje letnega dodatka za upokojence za plus 10 evrov. Na
               ta zakon je bil vložen veto Državnega sveta in mi ta veto razumemo in tudi podpiramo
               razloge, zakaj je Državni svet vložil veto na ta zakon, seveda pa končno glasovanje
               pomeni, da če bi veto na ta zakon uspel, vendarle ne bi prišlo do vsaj tega povišanja
               letnega dodatka za 10 evrov in niti ne bi prišlo do povišanja glavarine oziroma
               povprečnine za občine za 3 evre in pol.</p>
               <p>Gre za izjemno nizke zneske, ampak kljub vsemu boljše to kot nič in zaradi tega
               poslanska skupina teh stvari ne bo mogla podpreti, prav tako pa jim ne bo
               nasprotovala.</p>
               <p>Zdaj pa bistveno, zakaj razumemo Državni svet in zakaj razumemo, da so vložili veto,
               predvsem so se sklicevali na povprečnine za občine. Občine so tako ali drugače
               gonilna sila razvoja v Sloveniji. Če pogledate podeželje, če pogledate različne konce
               Slovenije, lahko ugotovite, da je Slovenija v zadnjih 25 letih, vsaj kar se tiče
               regionalnega razvoja, napredovala. Ves ta napredek so storile občine. Občine so bile
               tiste, ki so peljale ključne investicije, da se je izboljšala infrastruktura, da
               imajo danes zaselki in vasi ceste, pločnike, medtem ko morda pred 25 leti niso imeli
               niti asfaltiranih cest. Je pa v zadnjih letih opazen trend, da država ves čas dodatno
               nalaga občinam obveznosti in naloge, vendar za to ne zagotavlja ustreznih sredstev.
               Teh 533 evrov in pol seveda ne bo rešilo situacije, ker po izračunih združenj
               različnih občin bi bila pravilna povprečnina več kot 600 evrov na občana in ne zgolj
               533 evrov in pol. Zdi se mi, da ta vladna koalicija na tak prefinjen način želi
               postoriti tisto, kar je bil tudi načrt ministra Viranta, to je na nek način zmanjšati
               število občin. On je to želel doseči z zakonom, ta vladna koalicija to želi s
               financiranjem občin. Če občine nimajo denarja za investicije, potem se bo seveda
               marsikdo vprašal, v čem je sploh smisel obstoja manjših občin, in kar naenkrat se bo
               začel vršiti pritisk za zmanjšanje števila. Mi temu nasprotujemo in ves čas trdimo,
               da so občine tisti ključni garant, ki lahko zagotovi skladen regionalni razvoj, ki
               lahko zagotovi to, da se razlike med posameznimi deli občine še naprej zmanjšujejo in
               da predvsem mladi ostajajo v krajih, kjer so rojeni, kjer so odraščali.</p>
               <p>Kar se tiče samega letnega dodatka, je najverjetneje jasno, da teh deset evrov
               dodatka za upokojence ne bo rešilo njihovih težav. To je denarja za vsega dve kosili,
               in če bi upokojencem resnično želeli zagotoviti dostojne pokojnine, ki si jih po 40
               letih trdega dela zagotovo zaslužijo, potem bi morali zasledovati to, da bi bila
               najnižja pokojnina postavljena na nivo praga revščine. Torej, tisto, kar država
               predpisuje, da je minimalno za preživetje, bi morala biti tudi minimalna pokojnina. V
               tem primeru bi danes to pomenilo 617 evrov. Če želimo to storiti, je jasno, da
               pokojninski sistem potrebuje spremembe, ker sedanji je nevzdržen, in če bomo iskali
               rešitve znotraj obstoječega pokojninskega sistema, bodo te predvsem negativne, zato
               smo v Novi Sloveniji predlagali predlog pokojninske reforme, ki pa išče rešitve izven
               tega in se zgleduje po skandinavskih državah. Tako da to so tiste prave rešitve, ki
               jih moramo zasledovati, z 10 evri dodatka pa seveda problema ne moremo rešiti.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina nepovezanih poslancev, zanjo mag. Alenka Bratušek.</p>
            </sp>
            <sp who="SDZ7:BratušekAlenka">
               <speaker>MAG. ALENKA BRATUŠEK (PS NP):</speaker>
               <p>Lep pozdrav, spoštovani kolegice in kolegi, predsednik, državna sekretarka!</p>
               <p>Pred nami je veto Državnega sveta na zakon, ki bi moral biti tehnični zakon za
               izvrševanje državnega proračuna, pa roko na srce že dolgo vrsto let ni samo to, je
               kar nekaj vsebinskih stvari. Razumem župane, razumem občine, razumem Državni svet,
               ampak če ta sprememba zakona o izvrševanju proračuna ne bi bila potrjena in
               uveljavljena, bi občine dobile manj, kot bodo dobile s to spremembo.</p>
               <p>Zato bo zakon o izvrševanju proračuna tako kot pri postopku sprejemanja tudi danes
               dobil našo podporo, seveda pa je ob tem treba opozoriti, da Vlada mora spoštovati
               Zakon o financiranju občin. Ko smo na odboru govorili o tem vetu, je bilo jasno
               povedano, da se Vlada zaveda, da ne spoštuje Zakona o financiranju občin, kar je na
               nek način nesprejemljivo, in želim si, da zakon spoštujejo, predvsem pa, da vsaj za
               leto 2018 in naprej najdejo skupno besedo z občinami in tudi soglasje o višini
               povprečnine. In druga stvar, ki je zajeta v ta zakon o izvrševanju proračunov, je
               letni dodatek za upokojence. Roko na srce, več ga je, kot ga je po osnovnem zakonu,
               sem pa na nek način žalostna ali pa razočarana, da Vlada in koalicija kljub visoki
               gospodarski rasti, visokim davčnim prihodkom ne najdeta za proračun res skromnih 21
               milijonov in da končno pri upokojencih nehamo varčevati. Upokojenci so v času krize
               prispevali veliko, to je dejstvo, in vsi skupaj jim moramo biti hvaležni za to. Lahko
               bi – mi smo vložili predlog, pa na žalost nismo bili uslišani – že letos ta denar
               našli. 21 milijonov znotraj 9 milijard in pol ni tako veliko denarja, in če ga je
               Vlada našla za vojsko, verjetno je prav, da je tako, bi ga lahko oziroma morala najti
               tudi za upokojence, pa ga na žalost ni. Ampak še enkrat, vseeno bolje kot predhodni
               zakon, ki velja sedaj.</p>
               <p>Kot sem že povedala, ne glede na te pripombe bomo v naši poslanski skupini tako kot
               prvič zakon podprli.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Stranke modernega centra, zanjo gospa Urška Ban.</p>
            </sp>
            <sp who="SDZ7:BanUrška">
               <speaker>URŠKA BAN (PS SMC):</speaker>
               <p>Hvala lepa za besedo. Lep pozdrav še enkrat!</p>
               <p>Danes, kot smo slišali, ponovno odločamo o Zakonu o izvrševanju proračunov Republike
               Slovenije za leti 2017 in 2018. Državni svet je namreč izglasoval zahtevo, da mora
               Državni zbor pred razglasitvijo tega zakona o njem še enkrat odločati. Iz mnenja
               Državnega sveta izhaja, da kljub predlagani za 3,5 evra višji povprečnini ta ne sledi
               dejanskim potrebam in obveznostim občin, saj v celoti ne pokriva vseh stroškov dela
               javnih uslužbencev, ki nastajajo zaradi dogovora Vlade s socialnimi partnerji. Iz
               zahteve Državnega sveta Republike Slovenije tudi izhaja, da je financiranje občin
               neurejeno in nestabilno, saj se sistemskega Zakona o financiranju občin v tem delu ne
               spoštuje in se vanj posega z vsakoletnimi spremembami letnih zakonov o izvrševanju
               proračuna države. Res je, da je vsakoletna obveznost določitve povprečnine v letnem
               zakonu določena s četrtim odstavkom 12. člena Zakona o financiranju občin, ki
               predpisuje, da povprečnino določi Državni zbor z zakonom, ki ureja izvrševanje
               državnega proračuna. Razlog za navezavo med obema zakonoma je v tem, da gre tudi pri
               določitvi povprečnine za vsebino, ki se mora letno prilagajati vsem nastalim
               okoliščinam in spremembam.</p>
               <p>V Poslanski skupini SMC menimo, da so tudi zaradi opozoril lokalnih skupnosti nujne
               spremembe Zakona o financiranju občin. Ne gre pa spregledati tudi dejstva, da je
               Računsko sodišče, kar izhaja iz njihovega pred kratkim objavljenega poročila,
               ugotovilo, da je bila Vlada v letih 2014 in 2015 le delno učinkovita pri financiranju
               primerne porabe občin. Ugotovitve Računskega sodišča pa gredo v smeri namere obeh
               pristojnih ministrstev, tako Ministrstva za finance kot Ministrstva za javno upravo,
               da dopolnita predpise, ki urejajo sistem financiranja občin, tako da bodo jasno
               določali postopke določitve povprečnine in upoštevali makroekonomske okoliščine v
               državi. Tudi s strani Ustavnega sodišča Republike Slovenije razveljavljen pravilnik o
               podprogramih, ki se upoštevajo za določitev povprečnine, se bo spremenil tako, da bo
               novi akt podrobneje določal obvezne občinske naloge, na podlagi katerih se določa
               povprečnina. V Poslanski skupini SMC od obeh ministrstev pri uveljavljanju končnih
               rešitev pričakujemo tvorno sodelovanje in usklajevanje tudi in predvsem z lokalnimi
               skupnostmi. Občine namreč opozarjajo, da se je vse od uveljavitve zdajšnjega sistema
               na področju lokalne samouprave, na področju nalog in pristojnosti občin, na področju
               tehnološkega razvoja, na področju pričakovanj občank in občanov zelo veliko
               spremenilo. Opozarjajo, da bi temu morale slediti spremembe tudi v formuli za izračun
               sredstev. Zato pričakujemo več kot potreben premislek, resen pregled nalog, ki jih
               občine opravljajo, ter s tem povezanih tekočih stroškov njihovega delovanja, ki se mu
               mora približati sam model financiranja občin.</p>
               <p>Spoštovani, predlagani zakon bi v resnici moral biti tehnični zakon, ki omogoča
               izvrševanje proračuna v tekočem letu, in tudi tokratna vsebina v nekem delu
               predpisuje, če temu tako rečem, pravila izvrševanja proračuna, poleg teh pa prinaša
               po naši oceni še tri pomembne vsebine. Prvič, predlagana rešitev, ki omogoča do 70 %
               predplačila za projekte, ki so bili uspešni na javnih razpisih za nevladne
               organizacije, kadar pogodbena cena ne preseže 20 tisoč evrov in ko se projekt v
               celoti izvede v tekočem letu. S to rešitvijo odpravljamo težave manjših nevladnih
               organizacij, ki morajo po zdaj veljavni ureditvi sredstva vnaprej zalagati, teh pa po
               večini nimajo, saj gre za manjša društva, ki temeljijo na prostovoljnem delu, a
               hkrati pomembno sooblikujejo družbeno in kulturno življenje ter prispevajo k blaženju
               socialnih stisk v posameznih skupnostih. Drugič, zaradi že večkrat omenjenega razloga
               sklenjenega dogovora s socialnimi partnerji se povprečnina občinam povišuje za 3,5
               evra. Tretjič, s tem predlogom zakona se spreminja ureditev letnega dodatka za
               upokojence za leto 2017 in omogoča, da bodo na podlagi predlaganih rešitev do letnega
               dodatka upravičeni vsi upokojenci.</p>
               <p>Zaradi navedenih razlogov bomo v Poslanski skupini SMC predlog zakona danes ponovno
               podprli. Hvala.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Slovenske demokratske stranke, zanjo mag. Marko
               Pogačnik.</p>
            </sp>
            <sp who="SDZ7:PogačnikMarko">
               <speaker>MAG. MARKO POGAČNIK (PS SDS):</speaker>
               <p>Spoštovani predsednik, spoštovani državna sekretarka, kolegice, kolegi!</p>
               <p>Pred nami je ponovno odločanje o Zakonu o spremembah in dopolnitvah Zakona o
               izvrševanju proračunov Republike Slovenije za leti 2017 in 2018. Dejstvo je, da je
               Državni svet sprejel veto na predlagani zakon. Treba je poudariti, da smo v Slovenski
               demokratski stranki pri sprejemanju tega zakona vložili amandma, kjer smo predlagali,
               da se povprečnina za občine za proračunsko leto 2017 zviša na 547 evrov in za
               proračunsko leto 2018 zviša na 562 evrov. V Slovenski demokratski stranki smo
               prepričani, da bi bila takšna povprečnina za občine poštena. Žal koalicija tega
               našega predloga ni sprejela in pomembno je, da predlagani zakon za leti 2017, 2018 na
               nek način kljub vsemu le zvišuje del prihodkov, ki jih bodo dobile občine.</p>
               <p>Po drugi strani pa smo se glede na sam veto, ki ga je izglasoval Državni svet, v
               Slovenski demokratski stranki odločili, da teh predlogov zakona ne bomo podprli, ne
               bomo pa tudi nasprotovali.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>S tem smo končali s predstavitvijo stališč poslanskih skupin.</p>
               <p>Ponovno odločanje o navedenem zakonu bomo opravili danes v okviru glasovanj, pol ure
               po prekinjeni 9. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  ARHITEKTURNI IN INŽENIRSKI DEJAVNOSTI.</title>
               </p>
               <p>Predlog zakona je v obravnavo zboru predložila Vlada. V zvezi s tem predlogom zakona
               je skupina 52 poslank in poslancev s prvopodpisano dr. Simono Kustec Lipicer
               zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavnici Vlade,
               ministrici za okolje in prostor gospe Ireni Majcen.</p>
            </sp>
            <sp who="SDZ7:MajcenIrena">
               <speaker>IRENA MAJCEN:</speaker>
               <p>Spoštovani predsednik Državnega zbora dr. Milan Brglez, spoštovani poslanke in
               poslanci!</p>
               <p>Predlog zakona o arhitekturni in inženirski dejavnosti sledi načelom preglednosti,
               jasnosti in določnosti pogojev za opravljanje poklica in dejavnosti, odgovornosti
               pooblaščenih arhitektov in inženirjev, njihovih samostojnosti in neodvisnosti,
               reprezentativnosti pristojnih poklicnih zbornic, nediskriminaciji, ekonomičnosti
               postopkov, varstvu javnega interesa in varstvu potrošnikov. Ureja pogoje za
               opravljanje poklicev in dejavnosti na tem področju, vključno z ureditvijo in
               delovanjem pristojnih poklicnih zbornic, Zbornice za arhitekturo in prostor Slovenije
               in Inženirske zbornice Slovenije. Predmetna regulacija se s tem izvzema iz veljavnega
               Zakona o graditvi objektov in ureja v samostojnem zakonu. S sprejetjem zakona se
               uresničuje cilj 10. vladnega strateškega projekta, to je prenova reguliranih poklicev
               in dejavnosti. Vlada je upoštevala priporočila glede zbornične ureditve, strokovne
               pobude za ureditev tega področja in zahteve evropske zakonodaje v zvezi s
               priznavanjem poklicnih kvalifikacij ter v zvezi s storitvami na notranjem trgu.</p>
               <p>Zakon zlasti na račun združevanja reguliranih poklicev predvideva manjše število
               reguliranih poklicev kot sedaj veljavni zakon, in sicer je predlagana regulacija
               naslednjih poklicev: pooblaščeni arhitekt, pooblaščeni inženir, pooblaščeni krajinski
               arhitekt in pooblaščeni prostorski načrtovalec. Zakon med pooblaščene inženirje po
               vzoru drugih evropskih držav po novem uvršča tudi pooblaščenega inženirja s področja
               geodezije, s čimer poseže v ureditev Zakona o evidentiranju nepremičnin, Zakona o
               geodetski dejavnosti in Zakona o državnem geodetskem referenčnem sistemu tako, da
               dosedanje tri regulirane poklice združuje v en reguliran poklic. Za vsak reguliran
               poklic zakon podrobno predpisuje pogoje za pridobitev pooblastil, opredeli poklicne
               naloge, predlagana pa je tudi zaščita nazivov za posamezne regulirane poklice. S
               ciljem povečanja kakovosti opravljanja arhitekturnih in inženirskih storitev zakon ob
               ohranitvi pridobljenih pravic kot novost predpisuje zlasti: obvezno stalno strokovno
               usposabljanje po programu in pravilih, ki jih sprejmejo pristojne poklicne zbornice,
               z možnostjo disciplinskega ukrepanja zbornic; sistematičen red; izredni in
               obnovitveni strokovni nadzor poklicnih zbornic, ki bo omogočil učinkovitejše
               disciplinske pregone kršitev pravil stroke in etičnega kodeksa; drugo bolonjsko
               stopnjo kot vstopni pogoj za pridobitev pooblastila; skrajšanje pogoja glede
               zahtevanih praktičnih izkušenj na dve leti na račun strožje regulacije pridobivanja
               teh izkušenj pod vodstvom oziroma mentorstvom pooblaščenega arhitekta oziroma
               inženirja. Predlagana je regulacija dejavnosti in vzpostavitev povezave med
               opravljanjem poklica in dejavnosti, kar je posledica analize pravnih ureditev držav
               članic Evropske unije, ki je pokazala, da je Slovenija ena redkih držav brez tovrstne
               regulacije, in analize strokovnih zbornic, ki je pokazala na neurejeno stanje na tem
               področju.</p>
               <p>Za obstoječe gospodarske subjekte in njihovo prilagoditev dodatnim zahtevam je
               predvideno enoletno prilagoditveno obdobje. Predvidevana je tudi možnost opcijske
               zaščite naziva za gospodarske subjekte, če bodo izpolnjevali še dodatne strožje
               pogoje, in sicer predpisano 50-odstotno lastništvo in zaposlitev s strani
               pooblaščenih arhitektov in inženirjev ter nepovezanost družbe, kar bo omogočilo
               referenčno listo gospodarskih subjektov z višjo stopnjo neodvisnosti in s tem tudi
               višje kakovosti storitev. Pri organizaciji pristojnih poklicnih zbornic zakon
               večinoma ohranja veljavno ureditev in ne predvideva večjih sprememb, razen
               podaljšanja mandata skupščine in drugih organov zbornic ter nekaterih dopolnitev in
               sprememb pri vodenju disciplinskih postopkov. Hvala.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Prehajamo na predstavitev stališč poslanskih skupin.</p>
               <p>Besedo ima Poslanska skupina Socialnih demokratov, zanjo gospod Jan Škoberne</p>
            </sp>
            <sp who="SDZ7:ŠkoberneJan">
               <speaker>JAN ŠKOBERNE (PS SD):</speaker>
               <p>Najlepša hvala, spoštovani gospod predsednik. Spoštovani gospa ministrica, kolegice
               in kolegi!</p>
               <p>Pred nami je danes prvi v vrsti treh zakonov, ki v resnici pomenijo niti ne več
               majhno, ampak celovito reformo na področju urejanja prostora, graditve objektov in
               tudi s tem povezanega reguliranja poklicnih dejavnosti in sistema izobraževanja, ki
               se veže na to izjemno široko območje. Gre za enega izmed prioritetnih trojčkov
               zakonov, kot izhaja tudi iz koalicijske pogodbe, s katero smo se zavezali narediti
               korake naprej v naši družbi. Eden izmed glavnih očitkov tako domačih izvajalcev kot
               tudi potencialnih tujih investitorjev je v preteklosti namreč bil, da je v Sloveniji
               izvajanje investicij birokratsko preveč oteženo, predvsem na področju umeščanja
               prostora in graditve objektov. Pri tem je treba poudariti, da tako v primeru zakona,
               ki je danes pred nami, kot v primeru gradbenega zakona, ki sledi v naslednji točki,
               in seveda zakona o urejanju prostora, ki ga pričakujemo v jeseni, ne gre za
               birokratsko zniževanje ovir, ki bi hkrati pomenile tudi zniževanje standardov, tako
               okoljskih, prostorskih kot tudi izobrazbenih, ampak gre za ravno nasprotne želene
               cilje. Da postopke kar se da poenostavimo, da zaščitimo tako izvajalce kot uporabnike
               in da predvsem odpravimo bremena, ki so danes v procesu gradnje za številne pomenila
               oviro takšnega reda, da se za investicije niso odločali, posledično pa je bil v
               Sloveniji izgubljen pomemben potencial tako rasti gospodarstva kot tudi posledičnega
               dviga življenjskega standarda in zaposlenosti.</p>
               <p>Če se osredotočim na zakon, ki je pred nami v tej točki, torej na zakon o
               arhitekturni in inženirski dejavnosti, lahko podobno, kot je ministrica že povedala v
               uvodni predstavitvi, ugotovim, da gre za zakon, ki ureja sistem pogojev in postopkov
               za pridobitev licenc in pooblastil ter v naslednjem koraku seveda za njihovo ustrezno
               uporabo in nadzor za ustreznost izvajanja pooblastil iz naslova nazivov, ki se
               pridobijo. Zakon predvideva štiri regulirane poklice, torej pooblačenega arhitekta,
               pooblaščenega inženirja ter pooblaščenega krajinskega arhitekta in pooblaščenega
               prostorskega načrtovalca, pri čemer zakon za vse ureja oblike opravljanja storitev,
               ki jih izvajajo znotraj reguliranega poklica.</p>
               <p>Tisto, kar po tej splošni razpravi ostaja odprto in kar bo neposredno treba urediti
               in lahko predstavlja pomemben izziv ne nujno samo za Ministrstvo za okolje in
               prostor, predvsem za Ministrstvo za izobraževanje, znanost in šport, in v tem
               kontekstu tudi za slovensko ogrodje kvalifikacij, je dejstvo, da zakon pri vseh
               štirih reguliranih poklicih ohranja zahtevo po drugi bolonjski stopnji, kar naj bi
               izhajajo iz trenutno veljavnega slovenskega ogrodja kvalifikacij in načina, na
               kakršnega smo v Republiki Sloveniji prenesli ustrezno in dotično evropsko direktivo.
               Ob tem je treba poudariti, da ta standard velja samo za podjetja in posameznike s
               sedežem v Republiki Sloveniji, za vse tuje konkurente pa lahko velja eno stopnjo
               nižji kriterij in zahteva. To po našem mnenju seveda predstavlja potencialno grožnjo
               konkurenčnosti naših projektantov, inženirjev in arhitektov in v tej točki Socialni
               demokrati opozarjamo, da bo to zadevo, če že ni v zakonodajni pristojnosti tega
               ministrstva in tega ne bo mogoče urediti v okviru tega zakonodajnega postopka, treba
               čim hitreje urediti v dozadevnem zakonu. Bojimo se namreč, da bi se lahko dogajalo,
               da bi vsaj na javnih razpisih primerjalno projektantska in inženirska podjetja iz
               tujine, denimo iz Zvezne republike Nemčije, ki ima zahtevan standard prve bolonjske
               stopnje za taisti red reguliranih poklicev, predstavljala nelojalno konkurenco v
               reguliranem okolju, ki ga zakon ureja. To je seveda nekaj, česar si ne želimo, in na
               to bomo opozorili tudi v drugi obravnavi in to je nekaj, s čimer se bosta Vlada pa
               tudi ta zbor morala še resno soočiti.</p>
               <p>Sicer pa zakon, ki je danes pred nami, podpiramo, enako tudi zakon pri naslednji
               točki, in kot že rečeno, ker gre za trojček zakonov, ki skupaj urejajo zahtevno in
               pomembno področje, želimo, da bi tudi zakon o urejanju prostora čim prej zaključil
               vladna medresorska usklajevanja in prišel na naše klopi. Hvala lepa.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Združena levica, zanjo dr. Franc Trček.</p>
            </sp>
            <sp who="SDZ7:TrčekFranc">
               <speaker>DR. FRANC TRČEK (PS ZL):</speaker>
               <p>Hvala za besedo, predsedujoči. Lep pozdrav vsem skupaj!</p>
               <p>Trojček prostorske zakonodaje, ki je seveda potreben premisleka, noveliranja, je pred
               nami in dejansko imamo danes dan, ko obravnavamo zelo pomembno tematiko, čeprav nas
               je bolj malo prisotnih v dvorani. Zakaj? Vsi smo ne le poslanke in poslanci, smo tudi
               občanke in občani, ki živimo v nekih občinah. Bilo je revizijsko poročilo, ki ga je
               omenila Violeta, da resorno ministrstvo niti ne ve, koliko je obveznih nalog občin,
               po drugi strani in sočasno smo pa vsi bitja, ki bivamo v prostoru, času, ki sta
               kantovski apriorni kategoriji duha. Kaj zdaj to pomeni? To pomeni, da je to neko
               področje, kjer bi pa dejansko morali preseči to – včasih pod rangom jaslic, pa ne bi
               rad bil žaljiv do malčkov – stanje politične kulture ali nekulture v Državnem
               zboru.</p>
               <p>Sledi stališče Združene levice glede prvega zakona in, upam da, neka malo bolj resna
               debata. Preden to začnem, bi pa rad nekaj povedal. Pred leti, tik preden sem prišel v
               parlament, sem bral, kako je tedanji sklic parlamenta na otoku Združenega kraljestva,
               in sicer del, ki sedi na odboru za infrastrukturo, pa še nekaj ljudi, šel na
               14-dnevno izobraževanje o urbanizmu in arhitekturi. Zdi se mi, da bi bilo to nujno
               narediti tudi v tem državnem zboru, saj tu, če štejem kolega Baneta, ki je arhitekt,
               kolega Vanča, ki se je ukvarjal z infrastrukturo, mojo minornost, nekaj ljudi,
               večinoma iz SDS, ki so bili župani, še kakšnega podžupana, nekako pridemo mogoče –
               tudi bivšega župana iz Desusa, ki me, kolega, malo po strani gleda – do števila 10,
               12, ostali pa imate o tej pomembni problematiki premalo znanja in zdaj bi se morali
               zgledovati tudi po tovrstnih praksah tujih parlamentov, imeti dodatna
               izobraževanja.</p>
               <p>Skratka, obljubljeno stališče, ki ga bom prebral, ker mi je tako ukazano. Včasih se
               celo jaz držim ukazov. Poklici na področju arhitekture in inženirske dejavnosti so
               poklici izrazitega javnega interesa. Ta se razkriva kot ustvarjanje in skrb za
               kulturo bivanjske krajine, hkrati pa zadeva tudi odgovornost za varstvo gradnje in
               uporabnikov stavb in infrastruktur. Izrazit javni interes narekuje potrebo po
               ustreznem varstvu in zagotavljanju neodvisnosti arhitektov, inženirjev, drugih
               prostork in prostorcev, kar se uresničuje z regulacijo, z ustrezno in dobro in tehtno
               premišljeno zakonodajo. Obravnavani zakon na novo določa pogoje za opravljanje
               poklicev, ki jih trenutno še regulira Zakon o graditvi objektov. Jaz kot sociolog bi
               rekel profesij, ne poklicev. Novi zakon ukinja poklice, profesije odgovornega
               prostorskega načrtovalca, odgovornega projektanta, odgovornega revidenta, odgovornega
               nadzornika in odgovornega vodjo del ter treh poklicev na področju geodetske
               dejavnosti. Uvaja pa poklice pooblaščenega arhitekta, pooblaščenega inženirja,
               pooblaščenega krajinskega arhitekta in pooblaščenega prostorskega načrtovalca. Zakon
               ureja oblike opravljanja storitev, v katerih lahko ti poklici opravljajo naloge, ki
               spadajo v obseg njihovih strok. V Levici z žalostjo ugotavljamo, da je, kljub temu da
               zakon regulira tudi poklic pooblaščenega krajinskega arhitekta oziroma arhitektke, ta
               poklic v tem in ostalih dveh zakonih, ki sta paket te prostorsko-gradbene zakonodaje,
               odrinjen na stranski tir in ne predvideva uporabe vseh tistih znanj, ki jih krajinski
               arhitekti in arhitektke imajo. V tem delu je zakon seveda pomanjkljiv in ga bo treba
               v nadaljnji obravnavi ustrezno amandmirati.</p>
               <p>Iz Zakona o gradnji objektov se v novi zakon prenašajo tudi določbe o delovanju
               Zbornice za arhitekturo in prostor Slovenije in Inženirske zbornice Slovenije.
               Večinoma gre za ohranjanje veljavne ureditve v delovanju, razen nekaterih sprememb,
               ki se tičejo podaljšanja mandata skupščin in organov zbornice, in nekaterih
               dopolnitev pri vodenju disciplinskih postopkov. Manjša sprememba se tiče tudi
               plačevanja članarin v zbornicah. Predlog zakona nikjer ne obrazloži potrebnosti
               spreminjanja obstoječega sistema, zato pričakujemo v zvezi s tem s strani pristojnega
               ministrstva in ministrice dodatna pojasnila.</p>
               <p>Zakon, ki v imenu javnega interesa regulira arhitekturno in inženirsko dejavnost,
               niti na eni točki ne naslavlja problema vse hujše prekarizacije. Vse manj arhitektov,
               krajinskih arhitektov in ostalih prostorcev in prostork, zlasti mlajših od 40 let, je
               dejansko zaposlenih in ustrezno socialno zavarovanih. Vse več je prisilnih espejev,
               ker ni več rednih zaposlitev. Gospa ministrica je govorila, da je zakon
               nediskriminatoren. Je diskriminatoren, ker na to vprašanje ne odgovori. Skratka,
               imamo paket treh zakonov, pa niti en te problematike ne naslavlja ustrezno. Kako
               lahko pričakujemo, da bodo ljudje, katerih poklic je reguliran – po mnenju nekaterih,
               imel sem kar burno debato o tem z vsemi temi navedenimi ljudmi, celo mogoče
               prenormiran – v prekarnih pogojih delali ustrezno in skrbeli za javni interes?</p>
               <p>Kljub tem pomislekom bomo v Levici zakon podprli v prvem branju, ker menimo, da je
               korak v pravo smer. Ga bomo pa seveda amandmirali in res upam, da bodo naši amandmaji
               dobili ustrezno podporo. Več pa v razpravi.</p>
               <p>S tega mesta bi povedal samo še nekaj. Govorec pred mano je načel eno pomembno temo.
               Izhajajoč s pozicije prostorskega sociologa in prfoksa, ki uči ali je učil in na
               arhitekturi in na študiju ekologije in na komunalnem inženiringu in še kje, osebno
               menim, da bi morali ti poklici imeti enovit petletni magistrski študij ravno zaradi
               te pomembnosti, ki sem jo že omenil, in da bi v razmisleku o naboru teh poklicev
               morali razmisliti še o katerih drugih poklicih, ki so potrebni za arhitekturo,
               urbanizem, prostor. Če omenim le enega, tudi koga iz ALU, ki se spozna na kromatiko
               in še kaj drugega.</p>
               <p>Skratka, ta zakon bomo v prvem branju podprli, pri drugem zakonu bomo vzdržani, bom
               razložil zakaj, več pa v razpravi. Hvala.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Nove Slovenije – krščanskih demokratov, zanjo gospod
               Zvonko Lah.</p>
            </sp>
            <sp who="SDZ7:LahZvonko">
               <speaker>ZVONKO LAH (PS NSi):</speaker>
               <p>Spoštovani predsednik, spoštovani ministrica, sodelavci, kolegice in kolegi!</p>
               <p>Kot sta že predgovornika povedala, imamo danes prvega od treh zakonov na temo
               prostorske in gradbene zakonodaje. Po mojem mnenju je napačen vrstni red, ker krovni
               zakon je zakon o urejanju prostora oziroma sprememba sedanjega Zakona o prostorskem
               načrtovanju, potem gradbeni zakon in nazadnje o reguliranih poklicih oziroma o tem,
               kdo bo odgovoren za izvajanje tega. Napaka je po mojem tudi zato, ker imamo
               nezavidljivo situacijo na terenu – več deset tisoč črnih gradenj, skupaj pa okrog 300
               tisoč objektov, zgrajenih v neskladju s predpisi. En kup ovir nam predstavlja ta
               zakonodaja, saj občine, ki bi morale po sedanjem zakonu do 2009 sprejeti občinske
               prostorske načrte – 9 let po roku, ki je bil 2009, jih ima samo 150 od 212 občin.
               Zakaj ne? En kup vprašanj, očitno zaradi tega, ker ta zakon ni bil najboljši. Imamo
               tudi problem glede evidenc tako pri pobiranju nadomestil za uporabo stavbnih zemljišč
               kot pri novem evropskem zakonu oziroma davku, to je davek na nepremičnine, ki je bil
               razveljavljen na Ustavnem sodišču predvsem zaradi tega, ker nimamo pravih evidenc. Po
               mojem mnenju bi najprej morali ugotoviti, kakšno je pravno stanje na terenu. To sem
               poslušal že kakšno desetletje in pol nazaj, ko smo se pogovarjali o spremembi te
               zakonodaje, da moramo najprej preveriti, kakšno je stanje na terenu, in to sanirati.
               Večina držav bivše države Jugoslavije je to sprejela. Najprej zakon o legalizaciji,
               da se sanira dejansko sedanje stanje, in potem sprejetje boljše zakonodaje, ki bo
               onemogočila nadaljnje črne gradnje ali pa gradnje v nasprotju s predpisi, ker je
               treba želje prebivalcev, občanov, državljanov upoštevati. Mislim, da teh 300 tisoč
               objektov ni bilo zgrajenih kar tako, brez nekega vzroka ali neke koristi. Zato bi
               morali zakonodajo spremeniti tako, da bi se čim več želja in tudi ciljev, ki jih ima
               ta družba, uresničilo in delalo legalno, zakonito. Od tega bi tudi občine in država
               imele določene koristi.</p>
               <p>Danes sta pred nami prvi in drugi zakon, tretji pa verjetno na naslednji seji
               naslednji mesec, zadnji je po mojem najbolj problematičen od vseh treh. Ne očitam pa
               tega izdelovalcem, ker mislim, da so se potrudili po najboljših močeh in imeli tudi
               prave vzore, vendar so določeni interesi, da ne rečem lobiji, še tako močni, da so
               preprečili bolj korenito spremembo te zakonodaje, ki bi dala boljše rezultate. Mogoče
               se motim in bomo v rednem postopku, ki je malo daljši, imeli več priložnosti razprav
               in to popravili. Verjetno bo pa naslednja vlada morala narediti še korak naprej, da
               bomo podobni razvitim evropskim državam in tudi to uredili na tak način.</p>
               <p>Naj preidem na današnji zakon. Kakovostna arhitektura je ekonomična, zdrava, varna in
               do okolja prijazna. Načrtovanje, oblikovanje in gradnja stavb ter urejanje prostora
               zagotavljajo visoko kakovost bivanja za vse prebivalce Republike Slovenije in
               povečujejo narodno bogastvo, zato je kakovostna arhitektura v javnem interesu.
               Arhitekturna in inženirska dejavnost spodbujata zdravo ekonomsko rast družbe, razvoj
               gradbeništva in investicij. Temelj kakovostne arhitekture je ureditev statusa poklica
               in dejavnosti. Arhitekturna in inženirska stroka morata delovati tako v interesu
               naročnika kot v javnem interesu. Prvi poskus zakonske ureditve tega področja je bil
               med letoma 2007 in 2008, po javni obravnavi je bilo ocenjeno, da se področje
               arhitekturne dejavnosti ne more urejati ločeno, saj bi to vodilo v razpad sistema
               regulacije poklicev in dejavnosti. Zato je bila sprejeta odločitev, da se bodo vsi
               regulirani poklici in dejavnosti na področju urejanja prostora in graditve objektov
               obravnavali enotno, torej v skupnem zakonu, ki bo v delu, ki se nanaša na regulacijo
               poklicev in dejavnosti ter zbornic s tega področja. Slovenija se uvršča v sam vrh
               držav EU po številu reguliranih poklicev ali dejavnosti. Medtem ko se evropsko
               povprečje giblje med 130 in 150 reguliranih poklicev ali dejavnosti, je v Sloveniji
               po uradnih podatkih 242 reguliranih poklicev ali dejavnosti. Z reguliranjem velikega
               števila dejavnosti oziroma poklicev država otežuje dostop do trga dela svojim
               državljanom in državljanom ostalih članic EU ter omejuje prost pretok delovne sile in
               prost pretok storitev na notranjem trgu EU. Zakonska regulacija je nujna in potrebna
               v primeru varovanja javnega interesa, se pravi varovanje življenja, zdravja in
               premoženja ljudi, varstva okolja in tako naprej.</p>
               <p>Vlada Republike Slovenije je v letu 2014 sklenila, da se projekt prenove reguliranih
               poklicev in dejavnosti vključi med ključne projekte vladne projektne pisarne kot
               deseti strateški in medresorski projekt. Aktivnosti prenove reguliranih poklicev in
               dejavnosti prioritetno potekajo v skladu s sklepom Vlade. Poklic in dejavnost je
               treba regulirati v skladu z načeli svobodnih poklicev, mednarodnimi standardi po
               zgledu držav z razvito arhitekturno kulturo. Izhodišče in okvir za prenovo tega
               področja je zlasti direktiva o priznavanju poklicnih kvalifikacij in uredba (EU) o
               upravnem sodelovanju prek informacijskega sistema za notranji trg. Predlog novega
               zakona zato z jasnejšo opredelitvijo reguliranih poklicev ne samo zmanjšuje število
               reguliranih poklicev, temveč se s tem tudi približuje primerljivim evropskim
               ureditvam tako, da jasneje opiše, določi in razmeji naloge posameznega reguliranega
               poklica. Krajinski arhitekti s tem predlogom zakona izgubljajo pomembno področje
               dela, in sicer izdelavo občinskih podrobnih prostorskih načrtov, le-te pa po tem
               predlogu lahko izdelujejo samo arhitekti, čeprav imajo krajinski arhitekti kompetence
               v načrtovanju urbanega prostora.</p>
               <p>V nadaljnji razpravi na odboru se je treba podrobno seznaniti z vsemi veščinami in
               kompetencami obeh profilov poklica in se odločiti glede amandmajev, če bodo ti
               potrebni. Menimo, da bo treba dodobra preučiti tudi pridobivanje strokovnih
               licenc.</p>
               <p>V Poslanski skupini Nove Slovenije bomo v prvi obravnavi ta zakon podprli.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Stranke modernega centra, zanjo mag. Branislav
               Rajić.</p>
            </sp>
            <sp who="SDZ7:RajićBranislav">
               <speaker>MAG. BRANISLAV RAJIĆ (PS SMC):</speaker>
               <p>Spoštovani predsednik, spoštovana ministrica, drage kolegice in kolegi.</p>
               <p>Sočustvujem s kolegom Trčkom, ki pravi, da so mu ukazali, da naj prebere stališče.
               Meni nihče ne ukazuje in bom kar prostovoljno prebral stališče Stranke modernega
               centra. Pogoje za opravljanje dejavnosti in storitev ter opravljanje poklicev na
               področju prostorskega načrtovanja in graditve objektov danes določata Zakon o
               graditvi objektov in Zakon o urejanju prostora. Že kmalu po sprejetju veljavne
               prostorske in gradbene zakonodaje je bil podan predlog Zbornice za arhitekturo in
               prostor Slovenije, da bi se za področje arhitekturne dejavnosti pripravil in sprejel
               poseben zakon, ki bi uredil posebnosti samo za arhitekte. V nadaljevanju je bila
               sprejeta odločitev, da se pripravi nov samostojen zakon, ki bo celovito uredil pogoje
               za opravljanje dejavnosti in storitev ter delovanje zbornic, ki bodo v primerjavi z
               veljavnim sistemom pomenili dodatno vrednost in prispevali k dvigu kakovosti na tem
               področju. Dodatni razlog za prenovo veljavne zakonodaje in za sprejetje novega zakona
               pa predstavljajo tudi spremembe evropske krovne zakonodaje, ki se nanaša na
               priznavanje poklicnih kvalifikacij in pogoje za opravljanje storitev na notranjem
               trgu. Tako so stekli postopki priprave in usklajevanja predloga zakona, ki ga
               obravnavamo danes.</p>
               <p>Predlog zakona prinaša ključne rešitve, ki se nanašajo na združevanje reguliranih
               poklicev s ciljem zmanjšanja njihovega števila, krepitev vloge zbornic pri strokovnem
               nadzoru nad člani, krepitev odgovornosti pooblaščenih arhitektov in inženirjev ter
               gospodarskih subjektov in zagotavljanje večje kvalitete storitev in varstva
               potrošnikov. Zakon torej temelji na obstoječem sistemu postopkov za pridobitev licenc
               in pooblastil in ga nadgrajuje. Predvideno je manjše število reguliranih poklicev, za
               vsakega od njih zakon jasneje opiše, določi in razmeji naloge posameznega poklica in
               se s tem približuje primerljivim evropskim ureditvam. Ob zavedanju, da je odgovorno
               ravnanje podjetij, spoštovanje etičnega kodeksa, strokovnih pravil in predpisov ter
               visok nivo kvalitete pooblaščenih arhitektov in inženirjev mogoče doseči le ob
               uzakonitvi pogojev za opravljanje dejavnosti, so predpisani posebni pogoji za
               opravljanje dejavnosti. Pri organizaciji pristojnih zbornic zakon večinoma ohranja
               veljavno ureditev in ne predvideva večjih sprememb, razen podaljšanja mandata
               skupščine in drugih organov zbornic ter nekaterih dopolnitev in sprememb pri vodenju
               disciplinskih postopkov. Kot novost predpisuje obvezno stalno strokovno usposabljanje
               po programu in pravilih, ki jih sprejemajo pristojne poklicne zbornice.</p>
               <p>V Poslanski skupini Stranke modernega centra menimo, da predlog zakona uvaja
               mehanizme in instrumente, s katerimi se zagotavlja večja kakovost izvajanja storitev
               na področju projektiranja in prostorskega načrtovanja, zato ocenjujemo, da je Predlog
               zakona o arhitekturni in inženirski dejavnosti primeren za nadaljnjo obravnavo.
               Hvala.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Slovenske demokratske stranke, zanjo gospod Ljubo
               Žnidar.</p>
            </sp>
            <sp who="SDZ7:ŽnidarLjubo">
               <speaker>LJUBO ŽNIDAR (PS SDS):</speaker>
               <p>Spoštovana ministrica, spoštovani kolegi in kolegice!</p>
               <p>Predlagatelj veljavni Zakon o graditvi objektov nadomešča z dvema novima zakonoma, in
               sicer z gradbenim zakonom in z zakonom o arhitekturni in inženirski dejavnosti,
               predvsem pa z reguliranjem poklicev za opravljanje te dejavnosti. Zakon o
               arhitekturni in inženirski dejavnosti gradi na temelju obstoječega sistema pogojev in
               postopkov za pridobitev licenc in pooblastil in ga nadgrajuje, pri čemer je po
               besedah predlagatelja v primerjavi z veljavnim Zakonom o graditvi objektov že zaradi
               ločitve materije v posebnem zakonu vzpostavljena zasnova bolj jasnega koncepta,
               izčiščene vsebine, transparentejših in jasnejših pogojev in opisa nalog posameznih
               reguliranih poklicev na področju prostora. Zelo lep zapis predlagatelja, vendar je
               potrebno, da tudi vsebina sledi temu zapisu. Zakon predvideva regulirane poklice in
               za vsakega od njih podrobno opiše poklicne naloge, tudi v smislu rezerviranih nalog
               in dejavnosti, nazivi za posamezne regulirane poklice pa bi bili zaščiteni, kot so
               pooblaščeni arhitekt, pooblaščeni inženir, pooblaščeni krajinski arhitekt in
               pooblaščeni prostorski načrtovalec. Veljavni Zakon o graditvi objektov ne operira z
               reguliranim poklicem pooblaščeni arhitekt, skratka z nazivom pooblaščeni, temveč kot
               regulirani poklic opisuje odgovornega projektanta, odgovornega revidenta, odgovornega
               nadzornika, odgovornega vodjo del, odgovornega vodjo posameznih del in odgovornega
               prostorskega načrtovalca. Naloge, odgovornosti in meje pooblastil so zabrisane in
               netransparentne tudi v tem novem predlogu. Od naziva odgovorni se z novim predlogom
               prehaja na naziv pooblaščeni, kar pa je treba jasno in natančno opredeliti tudi v
               novem predlogu.</p>
               <p>Prav tako zakon ureja oblike opravljanja storitev, v katerih lahko pooblaščeni
               arhitekt ali inženir opravlja naloge, ki spadajo v obseg njegove stroke. Predlagana
               je regulacija dejavnosti, kar je tako posledica analize pravnih ureditev držav članic
               Evropske unije, ki je pokazala, da je Slovenija država brez tovrstne regulacije,
               kakor tudi izsledkov raziskave Zbornice za arhitekturo in prostor za določena območja
               v Republiki Sloveniji, ki kaže na to, da večina lastnikov podjetij oziroma družb, ki
               se ukvarjajo s to dejavnostjo, ki sodi v opis nalog pooblaščenih arhitektov in
               inženirjev, sploh nima licenc ali aktivnih licenc, na trgu pa vlada stanje, ki ni
               povsem urejeno in omogoča posojanje žigov in zlorabo licenc.</p>
               <p>Na podlagi opisanega in ob zavedanju, da je odgovorno ravnanje podjetij, spoštovanje
               etičnega kodeksa, strokovnih pravil in predpisov ter visok nivo kvalitete
               pooblaščenih arhitektov in inženirjev mogoče doseči le ob uzakonitvi pogojev za
               opravljanje dejavnosti, ne samo poklica kot takega, so predpisani posebni pogoji za
               opravljanje dejavnosti: registracija, zaposlitev strokovnjaka, zavarovanje
               odgovornosti in odgovornost stečajnega postopka. Za obstoječe gospodarske subjekte in
               njihovo prilagoditev novim zahtevam je predvideno ustrezno prilagoditveno obdobje.
               Predvidena je tudi možna zaščita naziva za gospodarske subjekte, ki bodo izpolnjevali
               nekatere strožje pogoje, s katerimi bo omogočena neodvisnost, kot so lastništvo,
               nepovezanost in drugo. Zakon pri vseh reguliranih poklicih kot ustrezno izobrazbo
               predvideva magistrski nivo izobrazbe, ustrezna vsebina izobrazbe bo določena v smislu
               skupne platforme oziroma minimalnih vsebin s pravilnikom vseh zbornic. Zakon med
               pooblaščene inženirje po vzoru drugih evropskih držav uvršča tudi pooblaščenega
               inženirja s področja geodezije, s čimer poseže v ureditve ostalih zakonov na področju
               geodezije, kot so Zakon o geodetski dejavnosti, Zakon o evidentiranju nepremičnin,
               Zakon o državnem geodetskem referenčnem sistemu, ki sedaj določajo regulirane poklice
               odgovorni geodet, geodet, geodetski strokovnjak, ki se v predlogu združujejo v en
               regulirani poklic, to je pooblaščeni inženir geodezije.</p>
               <p>Predlagana novost je način pridobivanja ustreznih poklicnih izkušenj, in sicer je
               predvideno spremljanje kandidata za naziv s strani mentorja. Pri organizaciji
               pristojnih zbornic zakon ohranja veljavno ureditev in ne predvideva večjih sprememb,
               razen podaljšanja mandata skupščine in organov zbornic in nekaterih dopolnitev ter
               sprememb pri vodenju disciplinskih postopkov. Zakon kot novost predpisuje obvezno
               stalno strokovno usposabljanje po programu in pravilih, ki jih sprejmejo pristojne
               poklicne zbornice. Zanimiva pa je ocena v novem predlogu, in sicer presoja posledic,
               ki jih bo imelo sprejetje zakona, kjer v poglavju 6.3 Presoja posledic za
               gospodarstvo med drugim piše: <q>»S predvideno regulacijo na področju družb bo lahko
               imel zakon vpliv na mala in srednja podjetja, saj bo dostop do dejavnosti omogočen
               samo podjetjem, ki bodo izpolnjevala relativno strožje zakonske pogoje. Dostop do
               opravljanja dejavnosti za gospodarske subjekte, ki ob uveljavitvi zakona ne bodo
               izpolnjevali predpisanih pogojev, bo imel za posledico potrebo po uskladitvi s temi
               zahtevami, kar bo v določenem odstotku podjetij pomenilo tudi finančno
               obremenitev.«</q></p>
               <p>Zakon o arhitekturni in inženirski dejavnosti je bil tako kot tudi druga dva zakona,
               ki se tičeta prostorskega načrtovanja oziroma urejanja prostora, to sta zakon o
               urejanju prostora in gradbeni zakon, poslan občinskim svetom in županom občin in
               mestnih občin, rok za oddajo vseh mnenj je bil 19. 6. 2017. Na zakon o arhitekturni
               in inženirski dejavnosti je že v postopku sprejemanja na sami Vladi in tudi po
               sprejetju prišlo veliko strokovnih pripomb združenj, od Inženirske zbornice, Zbornice
               za arhitekturo, Skupnosti občin Slovenije, občinskih inšpekcijskih služb, Društva
               mestnih, občinskih in medobčinskih inšpektorjev, Univerze v Ljubljani, Fakultete za
               arhitekturo v Ljubljani, Univerze v Mariboru, Fakultete za gradbeništvo, prometno
               inženirstvo in arhitekturo <gap n="…"/> Skratka, pripomb je zelo veliko in pripombe bodo tudi v
               nadaljnjem postopku, kajti to je šele prvo branje, še prihajale in verjetno jih bo še
               več, in to je tudi eden od pokazateljev nivoja dodelanosti tega prvotnega predloga.
               Precej bolje bi bilo, da bi bil datum za pripombe podan nekoliko prej oziroma da bi
               ta predlog prišel v nadaljnjo obravnavo z že upoštevanimi določenimi pripombami,
               ampak to je tudi del tega postopka. Skratka, temu zakonu še kar precej manjka.</p>
               <p>V Slovenski demokratski stranki bomo s tem zakonom sledili predvsem mnenju stroke.
               Izogniti se je treba nepotrebnim postopkom, ki bi kakorkoli obremenjevali tako
               posameznike kakor tudi gospodarstvo v širšem smislu. Temu pa bomo sledili z našimi
               dopolnitvami, predlogi v poteku tega postopka, kajti sam zakon v tem prvem branju ni
               primerno dodelan do tega nivoja, da bi ga bilo že v tem momentu moč podpreti.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Demokratične stranke upokojencev Slovenije, zanjo gospod
               Ivan Hršak.</p>
            </sp>
            <sp who="SDZ7:HršakIvan">
               <speaker>IVAN HRŠAK (PS DeSUS):</speaker>
               <p>Hvala za besedo, spoštovani predsednik. Spoštovana ministrica s sodelavcema,
               spoštovani kolegice in kolegi!</p>
               <p>Nov zakon o arhitekturni in inženirski dejavnosti ureja vsebino, ki je bila v
               veljavni zakonodaji uvrščena v Zakon o graditvi objektov kot posebno poglavje.
               Arhitekturna in inženirska stroka je že takoj po sprejetju veljavne gradbene
               zakonodaje pred več kot desetimi leti predlagala, da bi se za področje arhitekturne
               dejavnosti, ki ima tudi v širšem evropskem prostoru poseben položaj in vlogo,
               pripravil in sprejel poseben zakon, ki bi uredil posebnosti in strožjo ureditev.
               Obsežna in dolgotrajna usklajevanja so zato šele zdaj prinesla nov, samostojen zakon
               o arhitekturni in inženirski dejavnosti.</p>
               <p>Predlog zakona sicer ne prinaša kakšnih radikalnih sprememb, temveč zgolj nadgrajuje
               obstoječi sistem pogojev in postopkov za pridobitev licenc in pooblastil. Ker pa je
               ministrstvo pristopilo k pripravi novega zakonskega akta, se je lahko postavil bolj
               jasen koncept, odvečne vsebine so se izčistile, postavili so se transparentnejši in
               bolj jasni pogoji ter opisi nalog posameznih reguliranih poklicev na področju
               prostora. Namesto dosedanjih poklicev bodo po novem samo štirje regulirani poklici,
               in sicer: pooblaščeni arhitekt, pooblaščeni inženir, pooblaščeni krajinski arhitekt
               in pooblaščeni prostorski načrtovalec. Seveda ima vsak poklic tudi jasno določene in
               razmejene naloge. Za manjše število reguliranih poklicev so se pripravljavci zakona
               odločili tudi zato, ker so analize pokazale, da imamo v naši državi največ
               reguliranih poklicev v Evropi, zato se s to prenovo regulacije tudi Slovenija
               približuje primerljivim evropskim ureditvam.</p>
               <p>V Poslanski skupini Desus nas veseli, da je bil zakon usklajevan in usklajen s
               številnimi deležniki, kot so Zbornica za arhitekturo in prostor Slovenije, Inženirska
               zbornica Slovenije, Gospodarska zbornica Slovenije in tako naprej. Največ polemike je
               bilo, in po naši oceni jo lahko pričakujemo tudi v nadaljnji obravnavi, glede
               poklicnih nalog in pooblaščenih arhitektov in inženirjev. V aktualno različico
               besedila je namreč vključena kompromisna rešitev, ki upošteva direktivo o priznavanju
               poklicnih kvalifikacij. Ta rešitev z ozirom na harmonizirani izobraževalni program
               predvideva enotno licenco za arhitekte tudi na področju projektiranja, medtem ko je
               pri drugih poklicih za pridobitev licence za projektiranje treba opraviti strokovni
               izpit. Po zagotovilih Ministrstva za okolje in prostor taka rešitev avtomatizira
               pridobitev licence za arhitekte, na drugi strani pa ne diskriminira, saj nikomur ne
               odreka možnosti, da postane prostorski načrtovalec. Zakon pri vseh reguliranih
               poklicih kot ustrezno izobrazbo predvideva magistrski nivo izobrazbe, ustrezna
               vsebina izobrazbe pa bo po vzoru direktive o priznavanju poklicnih kvalifikacij
               določena v smislu skupne platforme oziroma minimalnih vsebin s pravilnikom zbornic. V
               Poslanski skupini Desus upamo, da so v zakonu postavljene zadostne varovalke, da tuji
               arhitekti, inženirji, ki občasno ali redno v naši državi opravljajo dejavnost, ne
               bodo privilegirani v odnosu do domačih poklicnih skupin, za katere se s ciljem
               kakovosti v projektiranju višajo poklicni standardi, obenem pa se bo zagotovilo
               spoštovanje že nekajkrat omenjene direktive o priznavanju poklicnih kvalifikacij.</p>
               <p>Poslanke in poslanci Poslanske skupine Desus bomo predlog zakona podprli kot
               primernega za nadaljnjo obravnavo. Ocenjujemo namreč, da zakon prinaša red na trg,
               kjer trenutno vlada kaotično stanje, ki omogoča celo posojanje žigov in zlorabo
               pravic, večina lastnikov podjetij oziroma družb, ki se ukvarjajo z dejavnostjo s
               področja arhitektov in inženirjev, pa sploh nima licenc za izvajanje te dejavnosti.
               Hvala.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev o predlogu zakona. Najprej pa se je k besedi javila ministrica
               za okolje in prostor gospa Irena Majcen.</p>
               <p>Izvolite, imate besedo.</p>
            </sp>
            <sp who="SDZ7:MajcenIrena">
               <speaker>IRENA MAJCEN:</speaker>
               <p>Hvala za besedo.</p>
               <p>Razpravljavcem se zahvaljujem za navedbe, za pripombe, ki so bile podane v teh
               predstavitvah. Predvsem se bi želela zahvaliti tistim, ki so že nakazali oziroma so
               že povedali, da bodo ta zakon podprli in da je primeren za nadaljnjo obravnavo.
               Tiste, ki tega niso izražali, bi mogoče spomnila, da smo imeli prvo obravnavo teh
               treh zakonov novembra leta 2015, da se je potem v letu 2016 vseskozi usklajevalo med
               deležniki glede pripomb. Saj ne samo pri teh treh zakonih, velikokrat se zgodi, da so
               pripombe deležnikov v enem zakonu diametralno nasprotne, in se je seveda v takih
               primerih težko uskladiti in najti rešitev, ki bi zadovoljila obe strani.</p>
               <p>In če govorim sama izključno o zakonu o arhitektih in inženirjih, lahko povem, da se
               je z zbornicami usklajevalo več kot tridesetkrat. To pomeni, da smo bili z njimi v
               stiku ne enkrat na mesec, ampak večkrat na mesec in smo usklajevali, kako razrešiti
               težave. Priznam, težave, recimo danes smo že vsi to omenili, uporaba štampiljk. Pred
               leti, ko je prvič začelo veljati o teh dveh organizacijah arhitektov, se je seveda
               pridobitev štampiljke vezala na dotedanje opravljanje tega poklica in ni bilo težav s
               pridobitvijo štampiljk oziroma ustreznega dovoljenja za delo. Res pa je, da so se
               potem mladi redko odločili za opravljanje izpita, ki bi jim omogočil pridobiti
               ustrezno licenco, da je potem prišlo do tega, da so arhitekti, inženirji in vsi, ki
               so že imeli štampiljke, tudi po odhodu v pokoj – to je bila namreč generacija, ki je
               v veliki meri zdaj že v pokoju – za neko nadomestilo posojali to štampiljko, in
               seveda se tudi zbornice zavedajo te težave. Gre torej za višanje standarda dela
               izvajalcev in zato tudi to ustrezno zavarovanje, ustrezna zaposlitev oziroma
               lastništvo. Torej, podjetje mora biti odgovorno, ne more se zgoditi, da se zaradi
               morebitnih težav pri izvajanju kakšnega projekta podjetje enostavno izpiše, ponikne,
               gre v likvidacijo. Gre za večjo kvaliteto opravljanja storitev in pravzaprav se
               združenji s tem strinjata. Sami se tega problema in teh težav zavedata in se jima
               lahko tudi danes zahvaljujem za njuno pripravljenost se tako dolgo usklajevati z
               nami, da se je potem prišlo do usklajenega besedila.</p>
               <p>Gre tudi za pripombe glede stopnje izobrazbe, glede same vsebine izobraževanja. Kar
               se nas tiče, se seveda strinjamo, vemo pa, da vsega ta zakon ne more rešiti, torej bo
               treba neke stvari rešiti tudi v drugih predpisih, in za nadaljnje delo, pripravo
               projektov je z ureditvijo novega zakona o arhitekturi in inženirski dejavnosti dan
               osnovni pogoj. Se pa tudi sami zavedamo tega, da stroka doživlja spremembe, veliko se
               spreminja. Gre tudi za odgovornosti in pripravo ustreznih projektov in si ne
               domišljamo, da se v naslednjih letih korekture tega zakona ne bodo doživljale. Seveda
               se bodo, kajti zakon, sploh za tako dejavnost, je treba posodabljati v smislu, da se
               stvari, ki se v stroki že zgodijo, potem vnesejo tudi v zakonodajo. To pa ne pomeni,
               da nismo storili vsega za to, da je zakon usklajen in da je strokovno ustrezno
               pripravljen. Hvala.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima dr. Franc Trček, pripravita naj se gospod Zvonko Lah in gospod Danijel
               Krivec.</p>
            </sp>
            <sp who="SDZ7:TrčekFranc">
               <speaker>DR. FRANC TRČEK (PS ZL):</speaker>
               <p>Hvala za besedo, predsedujoči.</p>
               <p>Po navadi nas državljanke in državljani kritizirajo, kaj štrckamo po mobitelu.
               Štrckam po mobitelu o neki anketi, ki v bistvu ni anketa, je kršitev človekovih
               pravic v občini Hoče, ki je v bistvu prozivka z imenom in priimkom, ali si za neko
               investicijo ali ne. Boste rekli, kaj ima to zveze s tem, kar zdaj obravnavamo. Ima.
               Zvezo s tem ima tudi to, vam bom odkrito povedal, kot prostorski sociolog gledam
               tudi, kakšne bajte imajo tisti, ki v tej državi imajo peneze. Tudi politiki, ki so za
               razliko od mene dolgo v politiki, še iz boljših časov, imajo več denarja in tako
               naprej – Milan, ne bom omenjal tvoje fasade, ne me postrani gledati – ampak veste –
               ni to smešno, kolega Lisec – to je tudi stanje duha. Pa tudi neki direktorji, ki so
               na Dobu niso na Dobu <gap n="…"/> O okusih ne bi razpravljal, ampak večina teh ljudi, to mi
               lahko tudi kolega Rajić potrdi, ima v bistvu ene kokošinjce. In to je v bistvu
               prostorska nekultura v tej družbi in državi. In to je neko izhodišče. Nisem kar tako
               omenjal tistega angleškega primera prej, ko so poslance poslali na neko osnovno
               šolanje. Veste, tudi pri vrsti naših lepih idiličnih, če hočete, istrskih vasic, ki
               na daleč izgledajo lepo, se, ko prideš v vasico, pogosto držiš za glavo. Ali so zdaj
               krivi ljudje ali ne? Niti ne. Za to smo krivi ljudje iz strok, za to je kriva
               politika, za to so krivi navsezadnje tudi mediji, za to so, lahko rečem, krive tudi
               šole, ki nas o tem ne izobražujejo, in za to je krivo tudi dejstvo, da si v tej
               družbi in državi preveč ljudi predstavlja demokracijo na način, bom kar citiral
               stavek, ki ga pogosto slišim, <q>»kaj te meni, meni pa po glavi nihče ne bo sral«</q>, konec
               citata. In to je v bistvu nek problem.</p>
               <p>Ob tem problemu so drugi problem, ko se gredo spremembo te zakonodaje, kar so
               nekateri že omenjali, to je seveda legalno in legitimno, neki pritiski, interesi
               lobijev in politika, ki ne vzame resno 82. člena Ustave in se od tega ne oddalji. Če
               gledamo ta trojček, na ministrstvih se seveda vedno reče, smo vse deležnike povezali,
               smo se skomunicirali in tako naprej. Leta 2015 je na prvi osnutek teh zakonov prišlo
               75 strani pripomb, predlogov, kritik in tako naprej, kar mi kot prostorskemu
               sociologu da misliti. Takrat je bilo vse to prečenje strok dokaj povezano in v tem
               smislu je politika vseeno toliko pametna, pragmatična, v tem slabem smislu, da se je
               najprej malo skregalo gradbince pa arhitekte, potem se je to malo pomirilo, in ker so
               številčno najmanjši, se je malo na stran porinilo bolj krajinske arhitekte kot
               arhitekte, in če sem malo ciničen, veste, tisti gospod v Murglah, ki je kriv za vse,
               pa tisti gospod, ki tam sedi bolj poredko, ki je junak vsega ali pa obratno, imata
               oba hčerki, ki sta krajinski arhitektki, in obe sta študirali v tujini. Jaz bi lahko
               v šali rekel, da bi mogoče morala iti Milan Kučan in Janez Janša skupaj gledat sončne
               zahode, Bane Rajić pa jaz bi jima pa kuhala pa pekla čevapčiče pa bi se malo resno
               pomenili. Ampak dajmo biti resni. Če gremo gledat – pa ne bom zdaj tega bral – OPN-je
               in OPPN-je, kaj je vsebinsko v njih, pa gremo to brat, bi videli, da imajo mogoče
               krajinski arhitektke in arhitekti celo več znanja o tem kot neke druge
               arhitekturno-gradbene stroke. Ker sem predaval tem ljudem, to vem. Druga zadeva. Vsi
               ste tukaj omenjali deregulacijo, deregulacijo. Veste, mi to Evropo tudi ustvarjamo.
               Deregulacija nas je pripeljala – kam? Nas je pripeljala do tega, da ima tri četrtine
               ljudi v tej državi podpovprečno plačo in da če greš s povprečno plačo v penzijo,
               dobiš 560 evrov penziona za 40 let delovne dobe. In to je tisto moje, politična
               ekonomija, o kateri bom še dosti več težil, kot težim.</p>
               <p>Na kratko, če grem čez zakon, stalno usposabljanje. Ja ljubi bog, ali pa če ne
               verjamete v njega, saj to so neki poklici, kjer se moraš stalno usposabljati in kjer
               se mogoče še preslabo stalno usposabljajo. Omenjen je bil problem, kdo bo to izvajal,
               kdo ne. Nekako je napisano, po domače povedano, neke firme, ki imajo enega arhitekta
               in inženirja, po ZDR je to lahko nekdo, ki je dve uri zaposlen. In tukaj je že nek
               problem, kjer si moramo postaviti vprašanje. Prekarizacija, izkušnje, mladi,
               voluntarizem kot na številnih področjih. Mi bi se morali tudi vprašati, kako te mlade
               ljudi spraviti v stroko. Jaz študente pogosto, ko imam čas, peljem v Brno, ker imajo
               tam zelo dobro medvojno arhitekturo, južnomoravski modernizem, vključno z Vilo
               Tugendhat, in dejansko so takrat v Masarykovi državi mladi arhitekti, ljudje čez 30,
               tam nekje – to mi, upam, lahko tudi iz koalicije Bane potrdi – imeli možnost izkazati
               se in delati krasne stavbe in krasne ograde. Kje smo mi dandanes v Sloveniji od tega?
               Veste, v 9,3 ali 9,4 milijarde, koliko bo pač proračun, bi se našel denar za to.
               Našel bi se denar tudi za neke oblike posvetovalnih organov, ki bi nas prostorsko,
               okoljsko, urbanistično prešolali ali izobrazili, če se tako izrazim. In potem ne bi
               imeli težav s takimi anketami, ne bi imeli težav z Magno, ne bi imeli težav s
               kemisi.</p>
               <p>Če se malo navežem na prvo točko, mi smo te OPN-je zvrnili na občine, kolega Lah je o
               tem govoril. Poglejte, midva oba dobro veva pa ministrica pa še kdo, koliko para,
               toliko muzike. Ti OPN-ji so eni boljši, drugi slabši, ampak z vso svojo strokovnostjo
               trdim, da bi se prostorsko načrtovanje moralo izvajati na ravni regij. In o tej
               tematiki bi se moralo razmišljati skupaj z reformo lokalne samouprave in tudi s tem,
               kar je prej Violeta omenila, revizijsko poročilo Računskega sodišča, zaradi katerega
               bi moral minister Koprivnikar odleteti kot gumb od gat, zelo jasno je pokazala to,
               kar jaz tulim že tri leta, da resorno ministrstvo niti ne ve, katere so vse obvezne
               naloge občin. Pa ni samo gospod kriv, kriva je ta politika v 20 letih, v katerih smo
               mi spacali milijone nekih zakonov, ki se zvrnejo na občinsko raven. Konkretno v tem
               zakonu so mogoče še najmanj sporne, pa čeprav tudi ne, neke spremembe okrog
               članarine, ki bodo spet udarile tiste, ki so v prekarnem položaju. To je zdaj neka
               šlamastika in jaz sem se pogovarjal s celo vrsto teh akterjev, z nekaterimi sem
               sodeloval v svojem predhodnem profesionalnem življenju, in nek vtis je, da gredo vsaj
               določene zadeve v pozitivno smer v tem trojčku, žal ne gredo v pozitivno smer zadeve,
               ki gredo v negativno smer na tem ministrstvu, okoljske tematike, o tem več v
               naslednjem zakonu, ki ga bomo obravnavali. Ne zna pa politika nekako prevzeti
               odgovornosti in se distancirati od lobijev in zadevo dejansko resno premisliti. Ob
               tem je seveda del te problematike ne v sami zakonodaji, ampak kako se izvaja. Del
               problematike je to, koga vse ste pripeljali na ministrstva pa na agencije, kako ste
               tam ljudi, ki so po delovanju podobni kot jaz, poslali v sobe za razmišljanja ali pa
               jih celo nagnali iz teh institucij, problem je v tem, da občinska oblast in če hočete
               nacionalna oblast ne sodelujeta zaradi takšnih in drugačnih zakonov in drugačnih
               osebnih, političnih afinitet, kakorkoli, in potem dobimo to šlamastiko, ki jo
               imamo.</p>
               <p>Ta zakon, tako kot se ga pelje, tega žal ne bo rešil. To je dejstvo. Bo nekatere
               zadeve izboljšal, dajmo biti odkriti, to moramo priznati ljudje, ki se na to vseeno
               malo ali pa malo bolj spoznamo, ne bo pa rešil na ta način, da bi zgodbo, če hočete
               metaforično, odprli, odluščili kot čebulo, razmislili, s čim vse je to povezano.
               Kolega je nakazal, da je to povezano tudi s sistemom izobraževanja, tudi da bi
               upoštevali kakšne starejše gospode, ki so v penzijonu pa že mogoče 80 plus in imajo
               kakšna znanja, ni vse za odmet, tudi da bi mogoče v SMC upoštevali kakšne poslance,
               ki jih ne bom zdaj osebno imenoval, pa jih poklopčkate, ko vam kaj dobronamerno
               povedo, in tudi to, kar sem nakazal, poklici tako zelo pomembnega družbenega pomena
               in javnega interesa se kot prvo ne smejo deregulirati in kot drugo, na tem področju
               imamo kot na številnih področjih blazno generacijsko vrzel, na katero vedno znova
               opozarjam. Veste, mi smo država starcev. Še malo pa bo v naslednjem desetletju na teh
               strukturah povprečna starost 50 let in gor. Ali se mi kaj – malo se že sam sebi zdim
               idiot, da vedno na to opozarjam. Starejše ljudi z znanji smo odrinili, ljudje pod 40
               let, kot da ne obstajajo, lobiji nas na pol furajo, mi ne prevzamemo odgovornosti in
               kakorkoli obrnemo, bomo dobili samo neko malo drugo in drugačno šlamastiko. In tudi
               onkraj tega, evropska direktiva, Evropa ovo, Evropa ono, mi smo tudi ta Evropa, mi jo
               tudi soustvarjamo in si moramo tudi vzeti pravico, da tudi kaj povemo tej tako
               imenovani Evropi. In to je v bistvu ta problematika. Jaz bi bil zelo srečen, če bi
               vsaj na tem področju premogli toliko modrosti, to bi bila lahko dobra vaja, da
               pokažemo, kako bi parlament moral delovati. Prostorska zakonodaja je tovrstna
               zakonodaja, kjer smo ne glede na to, ali sediš na kavlju 22 ali na sedežu 89 ali 90,
               vsi tudi občanke in občani in živimo v času in prostoru. In nočemo, da se nam
               ponavljajo vse te šlamastike, ki se nam dogajajo in se nam vedno znova
               ponavljajo.</p>
               <p>Vedno znova jočemo, vedno znova mi, ki se s tem po funkciji srečamo, na to
               opozarjamo, ampak rešitev se ne odpre, se ne razgradi, kar je naporno. Seveda se je
               naporno, in za ministrico in za vse ostale, z vsemi temi pogovarjati, ampak zdi se
               mi, da je to nekako nujno. Mi bomo zdaj po najboljših močeh – vidim, da se tu nekako
               srečamo tudi z Novo Slovenijo in še s kom – predlagali vrsto amandmajev, ampak se
               malo bojim, da bo spet tako, to je opozicija <gap n="…"/> <stage type="inaudible">/ izklop mikrofona/</stage></p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima gospod Zvonko Lah, pripravita naj se gospod Danijel Krivec in gospod Janko
               Veber.</p>
            </sp>
            <sp who="SDZ7:LahZvonko">
               <speaker>ZVONKO LAH (PS NSi):</speaker>
               <p>Hvala lepa, predsednik.</p>
               <p>Ne glede na to, da je kolega Trček akademsko izobražen, jaz pa po njihovem fahidiot,
               se popolnoma strinjam s tem, kar je on govoril. Moram povedati, da sem tudi jaz kot
               župan na začetku prekleto razmislil, komu dati prostorsko načrtovanje glede na to, da
               se je skozi občino načrtovala avtocesta, in glede na pomembnost same občine. Takrat
               smo izbrali najboljše, Urbanistični inštitut, in se nam je bogato poplačalo skozi
               čas. Ni vseeno, kdo to dela. Moram pa povedati, da včasih, imam tudi zdaj primer, ko
               mi nek profesor, doktor in ne vem kaj še vse trdi, da po določenih koridorjih hodi
               velika divjad, pa je lovci niso videli že sto let. Na to pa ne morem pristati, da bo
               nekdo iz Ljubljane, ki nikoli ni bil tam, učil lovca, ki je ne vem koliko noči in let
               preždel na preži, pa ni videl takšne divjadi. Tako imamo tudi v tem primeru. Takšne
               stvari pa moramo odpraviti in verjeti tistemu, ki je <gap n="…"/> <stage type="inaudible">/ izklop mikrofona/</stage></p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima gospod Danijel Krivec, pripravijo naj se gospod Janko Veber, gospod Matjaž
               Hanžek in gospa Marjana Kotnik Poropat.</p>
            </sp>
            <sp who="SDZ7:KrivecDanijel">
               <speaker>DANIJEL KRIVEC (PS SDS):</speaker>
               <p>Hvala za besedo, spoštovani predsednik.</p>
               <p>Pred nami je prvi zakon iz tako imenovanega trojčka, ki obravnava gradnjo v širšem
               pomenu z umeščanjem v prostor. V bistvu je ta zakon eden izmed manj pomembnih, če
               gledamo pomembnost teh treh zakonov. Mislim, da bi se morala vsa razprava začeti z
               zakonom o urejanju prostora, ki je osnova za to, da se v nadaljevanju zadeva zgradi,
               in naslednji korak je tudi, kdo pripravi posamezen sklop dokumentacije.</p>
               <p>Najprej naj povem, da temu zakonu ne nasprotujem, bom pa zelo pozoren v naslednji
               fazi, kako se bo ta zakon v resnici izboljševal glede na pripombe, ki so bile do
               sedaj posredovane. Kar generalno lahko rečem, je, da je vaša obrazložitev tudi pri
               utemeljevanju tega zakona na nek način značilna za vso spremembo zakonodaje, ki se jo
               gremo v tem zadnjem trenutku. V enem delu obrazložitve pišete, da obstoječa
               zakonodaja ne dopušča izigravanja in špekulacije na tem področju. Eno celo poglavje,
               kjer govorite o poglavitnih rešitvah, govorite o tem, da prihaja do izigravanja
               licenc, do posojanja licenc, posojanja štampiljk in podpisov. Očitno smo spet pred
               dejstvom, da je pri nas zakonodaja sicer dobro napisana, ampak se ne izvaja. Ne glede
               na vse velike besede, ki so v tem zakonu napisane, in izboljšave, ki jih bodo
               doprinesle, bo še vedno stvar na ljudeh, ki bodo to izvajali, predvsem pa na nadzoru,
               ki bo vse to nadziral. Saj v preteklosti smo imeli tudi po zakonu odgovorne
               projektante, odgovorne vodje del in tako naprej, vendar v resnici do zdaj ni še nihče
               odgovarjal. Zdaj mi lahko zapišemo, da bo to po novem pooblaščeni arhitekt,
               pooblaščeni inženir, pooblaščeni krajinski arhitekt, pooblaščeni prostorski
               načrtovalec, vendar če teh obveznosti, ki jih zapišemo v zakon, ki bi jih morali vsi
               ti ljudje spoštovati, takrat ko se pripravlja neka dokumentacija, ne spoštujejo, pa
               jih nihče ne sankcionira, bomo čez nekaj let ugotavljali enako. In kaj bo ukrep
               ministrstva? Očitno sprememba zakona. Kadar v naši državi neka stvar ne funkcionira,
               vsi rečejo, zakon je slab in zakon je treba popraviti, čeprav v argumentaciji vsi
               pišete, da je problem v tem, da se obstoječi zakon ne izvaja. Ampak zakon se ne
               izvaja, zato ker vsi inženirji izigravajo ali pa vsi pooblaščeni arhitekti in tako
               naprej oziroma vsi, ki izvajajo to zakonodajo, zato ker neka peščica to izigrava in
               ker organ, ki bi moral to sankcionirati, tega ne sankcionira. Posledica tega je, da
               pridemo ponovno v Državni zbor in predlagamo spremembo zakonodaje. Če vi verjamete,
               da se bo to izboljšalo samo zato, ker stvari razdelimo na več zakonov, mislim, da to
               ne bo zadosti. Kot sem rekel, je v tem zakonu tudi kar nekaj izboljšav, vendar brez
               ustreznega nadzora in brez ustrezne kontrole v nadaljevanju to ne bo doprineslo
               praktično ničesar.</p>
               <p>Ko govorite o tem, da je treba deregulirati poklice, ko sem primerjal prejšnjo
               regulacijo z zdajšnjo, razen tega, da se določeni nazivi spreminjajo, ni neke
               bistvene spremembe. Upam, glede na to, da to spreminjamo, da se bo tudi del, ki
               govori o nadzoru teh funkcij in v nadaljevanju tudi o nadzoru nad izvajanjem teh
               pooblaščenih oseb, bistveno izboljšal in da počasi pridemo tudi do neke odgovornosti
               teh ljudi, ki določene dokumente pripravljajo. Kajti edino na ta način se bo
               izboljšalo stanje na področju umeščanja v prostor in pa tudi pri sami graditvi
               objektov.</p>
               <p>Kot sem rekel, bomo v nadaljevanju zelo pozorno spremljali, kako bo obravnava
               potekala v matičnem delovnem odboru, in jaz samo upam, da bo tudi ministrstvo
               prisluhnilo dobrim predlogom, ki bodo prihajali s strani koalicije, opozicije in
               zainteresirane javnosti, in edino v tem primeru smo v nadaljevanju pripravljeni tudi
               podpreti ta zakon. V tem trenutku pa zakonu ne bomo nasprotovali, kot sem rekel,
               zaenkrat je na papirju sicer zelo všečen, vendar potrebuje še kar nekaj dopolnitev in
               ključno bo to, kako bodo opredeljene odgovornosti v nadaljevanju, kajti brez tega ta
               zakon ne bo doprinesel nič več, kot je obstoječa zakonodaja na tem področju.</p>
            </sp>
            <sp who="SDZ7:NemecMatjaž">
               <speaker>PODPREDSEDNIK MATJAŽ NEMEC:</speaker>
               <p>Besedo ima gospod Janko Veber, pripravita naj se gospa Marjana Kotnik Poropat in mag.
               Dušan Verbič.</p>
               <p>Gospod Veber, izvolite, imate besedo.</p>
            </sp>
            <sp who="SDZ7:VeberJanko">
               <speaker>JANKO VEBER (PS SD):</speaker>
               <p>Hvala za besedo in lep pozdrav vsem!</p>
               <p>Ko se pogovarjamo o arhitekturi in o inženirski dejavnosti, ki se nanaša predvsem na
               področje gradbeništva in urejanja prostora, moramo imeti pred očmi tudi dejstvo, da
               smo v Sloveniji zaradi nepremišljenih ukrepov znotraj gradbeništva pravzaprav močno
               prizadeli ravno stroko. V mislih imam seveda bogate izkušnje, ki so jih dobili naši
               inženirji na tem področju po izgradnji predvsem avtocest in tudi mnogih
               stanovanjskih, večstanovanjskih objektov, ampak predvsem pri avtocestah smo zgradili
               in ustvarjali pravzaprav zelo velik potencial inženirjev, arhitektov in strokovnjakov
               na področju urejanja prostora, ki bi lahko svojo dejavnost tržili ne samo v
               Sloveniji, ampak predvsem zunaj nje, kar je zagotovo ena od naših pomembnih
               prioritet. To smo spregledali na način, da smo pravzaprav sesuli gradbeno stroko
               skozi sesutje gradbenih podjetij. Danes se srečujemo z zakonom, ki naj bi urejal ali
               pa reguliral in nekje tudi dereguliral ta poklic, zato me še posebej zanima, ali je
               bila narejena analiza, ker se zakon v veliki meri sklicuje na zakonodajo v drugih
               državah, kakšne posledice bodo za domače arhitekte, gradbene inženirje, prostorske
               načrtovalce v primerjavi z inženirji, ki bodo prihajali iz tujine, lahko v Slovenijo,
               opravljat podobno delo. Ali so zahteve za naše strokovnjake višje kot za tiste, ki
               prihajajo iz tujine? To je eno od vprašanj, nanj bi želel jasen odgovor, kajti pred
               kratkim smo tudi sprejemali zakon, mislim, da je o ogrodju poklicnih kvalifikacij,
               nekaj podobnega se imenuje, kjer smo ugotavljali, da so naša podjetja na tujih trgih
               nekonkurenčna zato, ker morajo prikazati v svoji ponudbi sestavo svoje ekipe,
               strokovnega tima z določenimi stopnjami izobrazbe, ki so običajno višje kot pa tiste,
               ki jih ponujajo druga podjetja iz drugih držav. To smo poskušali uskladiti na način,
               da so bili ti poklici primerljivo obravnavani. Enak poklic, kot je v drugih državah,
               je enako vrednoten tudi v Sloveniji. Ali je ta primerjava narejena tudi v tem
               primeru, da ne bomo prišli v položaj, v katerem bodo naša podjetja recimo
               nekonkurenčna zato, ker bomo tukaj zahtevali višje pogoje, kot bi bilo treba?</p>
               <p>Zelo modro bi pa tudi bilo, ker je v sami obrazložitvi zakona zapisano, da smo v
               Sloveniji že izvedli neke aktivnosti prenove reguliranih poklicev, predvsem gre za
               trgovino, pokopališko-pogrebno dejavnost, turizem, gradbeništvo, geodetsko dejavnost,
               dimnikarsko dejavnost, nepremičninsko posredovanje, detektivsko dejavnost, šole
               vožnje, odvetništvo, veterino in socialo – kakšne so izkušnje na vseh teh področjih,
               kjer smo odpravili regulacijo poklica? Pri trgovinah si upam trditi, da ko se je
               zmanjšala deregulacija poklicev, je imelo to vpliv predvsem na nižje plače, ker je
               lahko tudi nekdo z nižjo izobrazbo opravljal delo, ki ga pred tem recimo ni smel
               opravljati, če ni imel ustrezne izobrazbe. Torej tudi glede tega odnosa, ali
               ustvarjamo ponovno položaj, v katerem bodo naši arhitekti, naši gradbeniki,
               prostorski načrtovalci zaradi tega zakona prišli pravzaprav na slabši dohodkovni
               položaj kot pred tem? To je eno od konkretnih vprašanj, še posebej zato, ker bi bila
               ta primerjava z ostalimi področji, ki so bila sprejeta, zelo koristna tudi za
               poslanke in poslance, da imamo to pred očmi, ko sprejemamo ta zakon. Nekatere podatke
               bi verjetno kot resorno ministrstvo morali tudi sami imeti, še posebej glede na to,
               da smo se pogovarjali o pokopališko-pogrebni dejavnosti, dimnikarski dejavnosti in
               tako dalje, kar je v okviru tega resorja. Kakšne so pravzaprav izkušnje po teh
               spremembah, ki so bile sprejete? Ali jih lahko ocenjujemo pozitivno ali negativno za
               tiste ljudi, ki izvajajo to storitev ali pa posamezno dejavnost?</p>
               <p>Res bi želel nekaj odgovorov na to temo pred dokončnim sprejemanjem besedila zakona,
               kajti velika prednost Slovenije je lahko samo v tem, da imamo res zelo visoko znanje
               in da smo zaradi tega lahko konkurenčni. Če pa to stopnjo predpisujemo na način, da
               je višja kot v drugih državah, pa zelo hitro postanemo nekonkurenčni in sami sebi
               pravzaprav zadrgnemo zanko okrog vratu, kar je povsem nesprejemljivo.</p>
            </sp>
            <sp who="SDZ7:NemecMatjaž">
               <speaker>PODPREDSEDNIK MATJAŽ NEMEC:</speaker>
               <p>Besedo ima gospa Marjana Kotnik Poropat. Pripravita naj se gospod Jan Škoberne in
               gospod Igor Zorčič.</p>
               <p>Izvolite, gospa Marjana Kotnik Poropat.</p>
            </sp>
            <sp who="SDZ7:KotnikPoropatMarjana">
               <speaker>MARJANA KOTNIK POROPAT (PS DeSUS):</speaker>
               <p>Hvala za besedo, spoštovani podpredsednik. Lepo pozdravljeni vsi prisotni, še posebej
               pozdravljam ministrico in njene sodelavce!</p>
               <p>Tudi zakon o arhitekturni in inženirski dejavnosti obravnavamo sedaj. To je eden od
               treh zakonov, ki urejajo področje gradnje objektov. Enega od teh, zakon o graditvi
               objektov, bomo obravnavali še danes, zakon o urejanju prostora pa pričakujemo v
               jesenskem obdobju v tem državnem zboru. Cilj zakona o arhitekturni in inženirski
               dejavnosti je, da se postopki poenostavijo, da se zaščitijo izvajalci, da se
               odpravijo bremena, ki so ovirala posamezne investitorje, in se zato za gradnjo niso
               odločili, pravzaprav se vse tole, kar sem sedaj povedala, nanaša tudi na zakon o
               graditvi objektov. Zakon o inženirski dejavnosti regulira oziroma ureja štiri
               poklice, to so pooblaščeni arhitekt, inženir, krajinski arhitekt in prostorski
               načrtovalec. Za vsakega od njih zakon tudi podrobno opiše poklicne naloge. Nadalje
               zakon ureja naslednje zadeve. Predlagana je regulacija dejavnosti, Republika
               Slovenija je namreč ena od redkih držav brez tovrstne regulacije. Večina lastnikov
               podjetij oziroma gospodarskih subjektov, ki se ukvarjajo z dejavnostjo, ki sodi v
               opis nalog pooblaščenih arhitektov in inženirjev, sploh nima licenc ali nima aktivnih
               licenc, na trgu vlada kaotično stanje, ki omogoča posojanje žigov, zlorabo licenc in
               tako dalje. Zato so predpisani posebni pogoji za opravljanje dejavnosti. Za obstoječe
               gospodarske subjekte in njihovo prilagoditev novim zahtevam je predvideno enoletno
               prilagoditveno obdobje.</p>
               <p>Med pooblaščene inženirje zakon uvršča tudi pooblaščenega inženirja s področja
               geodezije, s čimer poseže v ureditev Zakona o evidentiranju nepremičnin, Zakona o
               geodetski dejavnosti in Zakona o državnem geodetskem referenčnem sistemu tako, da
               dosedanje tri regulirane poklice združuje v en reguliran poklic. Pri organizaciji
               pristojnih zbornic – to je tudi področje, ki ga zakon ureja – se večinoma ohranja
               veljavna ureditev, ne predvideva pa se večjih sprememb, razen podaljšanja mandata
               skupščini in nekaterih dopolnitev ter sprememb pri vodenju disciplinskih postopkov.
               Pri pridobivanju ustreznih poklicnih izkušenj je predvideno tudi spremljanje
               kandidata za naziv v nekem poklicu s tega področja in zakon predpisuje, da tako
               pridobivanje poklicnih izkušenj vodi za to posebej določen mentor, ki kandidatu za
               usvojitev znanja za nek poklic nudi strokovno pomoč, ga usmerja pri njegovem delu,
               skratka ga usposobi v vsem, zato da lahko potem pristopi k strokovnemu izpitu in da
               ga tudi uspešno opravi. To se mi zdi, da je zelo pomembno, da je to tako opredeljeno
               v zakonu.</p>
               <p>Opozorila bi še na to, da je naš zakon glede izobrazbe kandidatov za posamezne
               poklice pravzaprav diskriminatoren, in sicer diskriminatoren zato, ker nimamo enakih
               zahtev za te poklice, kot jih imajo nekatere druge države v Evropski uniji. Skratka,
               mi smo strožji. Pri nas se za vse štiri poklice, o katerih sem prej govorila, zahteva
               izobrazba druge bolonjske stopnje, medtem ko, kot sem rekla že prej, druge evropske
               države zahtevajo nižjo usposobljenost, nižjo šolsko izobrazbo, in sicer prvo
               bolonjsko stopnjo. Za primer bi dala Nemčijo, pa so še druge tudi. To pravzaprav
               pomeni nelojalno konkurenco, o njej je govoril tudi spoštovani kolega pred menoj, ki
               je rekel, da si s tem, ko določamo te višje pogoje, pravzaprav zategujemo zanko okoli
               vratu oziroma jaz bom tako rekla, naše inženirje diskriminiramo v tej smeri, da
               morajo končati drugo bolonjsko stopnjo. Za to, da se to odpravi, da se izenačimo z
               drugimi državami Evropske unije, seveda pričakujem od nekega drugega ministrstva in
               vlade kot celote, da pristopi k spremembi zakona, ki bo tudi za naše državljane, ki
               se želijo izobraževati na tem področju, predpisoval nižje zahteve, to se pravi, da
               bodo končali prvo bolonjsko stopnjo.</p>
               <p>Če zaključim. Zakon seveda prinaša pozitivne rešitve, in kot takega ga bom seveda
               podprla. Podprla bom pa tudi naslednji zakon, ki bo obravnavan danes, to je gradbeni
               zakon, in se ministrstvu in posebej ministrici zahvaljujem za to, da so tako hitro
               pripravili te zakone in da se bodo razmere na teh področjih graditve objektov
               uredile. Hvala lepa.</p>
            </sp>
            <sp who="SDZ7:NemecMatjaž">
               <speaker>PODPREDSEDNIK MATJAŽ NEMEC:</speaker>
               <p>Preden nadaljujemo z razpravo poslank in poslancev, dajem besedo še ministrici za
               okolje in prostor gospe Ireni Majcen, pripravita pa naj se mag. Dušan Verbič in
               gospod Jan Škoberne.</p>
               <p>Gospa ministrica, izvolite.</p>
            </sp>
            <sp who="SDZ7:MajcenIrena">
               <speaker>IRENA MAJCEN:</speaker>
               <p>Mogoče bi si neke stvari vseeno razložili ali si povedali, da se v tej razpravi ne
               oddaljimo preveč od zakona. Rada bi povedala, da te na novo regulirane poklice mi
               povzemamo kot boljšo regulacijo poklicev, ne gre za deregulacijo. In delati
               primerjavo z drugimi poklici, ki so bili deregulirani v kratkem času, v zvezi s čimer
               pravzaprav še ni nobenih analiz – na žalost teh odgovorov ne moremo podati. Bi se pa
               strinjala, da morajo domači in tuji pooblaščeni arhitekti in inženirji ustrezati
               kompetentnim zahtevam, ki jih zahtevamo za naše, torej domače arhitekte in inženirje,
               in se kompetence primerjajo. Če tuji arhitekti in inženirji ne ustrezajo kompetencam,
               lahko izbirajo, in sicer izbirajo med strokovnim izpitom in pridobivanjem praktičnih
               izkušenj. V tem je pravzaprav ta razlika med domačimi in tujimi arhitekti in
               inženirji. Je pa res, da vse to ureja zakon o priznavanju poklicnih kvalifikacij in
               je možno to urejati samo v tistem zakonu, torej v našem zakonu tega ne moremo
               urejati. Tako da nas, če bomo želeli to urediti, čaka še nekaj dela tudi pri drugih
               zakonih, kar pa ne pomeni, da se tudi mi o iskanju te rešitve ne strinjamo z vami.
               Torej, strinjamo se in si želimo, da bi se ta zadeva uredila oziroma rešila.</p>
               <p>Je pa predvsem pri teh reguliranih poklicih dejstvo, da je v smislu rezerviranih
               nalog, dejavnosti, izobrazbe, odgovornosti dela pomembno, da so glede izvajanja del
               ti poklici dovolj strogo ustrezno regulirani, in želimo si, da bi javna pooblastila,
               ki jih imajo zbornice, tudi izvajali. V preteklih obdobjih so zbornice sicer naredile
               nekaj pregledov dela svojih arhitektov, kjer so seveda ugotovile pri pregledu
               dokumentacije po upravnih enotah marsikaj. Prepričana sem, da je treba tudi glede
               članarine upoštevati, da se morajo zbornice okrepiti, izvajati izobraževanje in
               nadzirati delo svojih, s strokovnim izpitom torej, pooblaščenih izvajalcev. Brez tega
               dela njihovih nalog si ne moremo zamisliti, da bi bila učinkovitost boljša, kot je
               bila učinkovitost do sedaj.</p>
               <p>Je pa dejstvo, da je tudi v sosednjih državah ta zakonodaja izvzeta iz ostale
               zakonodaje, se seveda tudi spreminja, se tudi dopolnjuje, se gradi, ker kot sem že
               danes enkrat omenila, sam razvoj, tehnika, strokovnost se hitro spreminja in v takem
               specialnem zakonu je lažje slediti vsem tem spremembam, ki so v zakonodaji nujne, da
               se delo opravi dobro. Hvala.</p>
            </sp>
            <sp who="SDZ7:NemecMatjaž">
               <speaker>PODPREDSEDNIK MATJAŽ NEMEC:</speaker>
               <p>Besedo ima mag. Dušan Verbič, pripravita naj se gospod Jan Škoberne in gospod Franc
               Laj.</p>
               <p>Izvolite.</p>
            </sp>
            <sp who="SDZ7:VerbičDušan">
               <speaker>MAG. DUŠAN VERBIČ (PS SMC):</speaker>
               <p>Hvala lepa za besedo, podpredsednik. Spoštovana ministrica s sodelavcema, kolegice in
               kolegi, prav lep pozdrav!</p>
               <p>Glede na to, da sem pozorno poslušal tako uvod predstavitve kot te razprave, moram
               priznati, da se pridružujem mnenju in stališču enega od kolegov poslanske skupine, ki
               je zelo lepo in nazorno povedal, in se z njim preprosto strinjam. Ta trojček, paket,
               je sila pomemben, velikokrat uporabljen v vseh političnih in tudi strokovnih
               razpravah, kar se tiče investitorjev, gradbenih dovoljenj in podobno. Mislim, da ni
               prav, da se danes začenja razprava o, če temu lahko tako rečem in ne žaljivo, skoraj
               najmanj pomembnem zakonu, kajti dejstvo je, da v tej piramidi prav gotovo prostorska
               zakonodaja, ki še kako vpliva na lokalno samoupravo, na stroko, na strateško
               načrtovanje, potem je ta tako imenovani postopkovni zakon, ki bo naslednja točka, in
               v bistvu smo sedaj na tem področju zakona o arhitekturni in inženirski
               dejavnosti.</p>
               <p>Sam se bom v tej relativno kratki razpravi – ker menim, da bo več in je to preplet
               tudi že naslednje točke – dotaknil, bom rekel, kar polemično, pa je bilo zelo malo v
               dosedanji razpravi opozorjeno, mogoče nekaj od kolega na levi strani. In sicer, sam
               sem na stališču, da je treba tudi v tem procesu in v nadaljevanju tega zakona iti v
               smer, da se poveča odgovornost projektantov in izvajalcev. Zakaj je to moje skromno
               mnenje? Predvsem zaradi tega, kajti velikokrat in vseskozi je govor o odpravi
               birokratskih ovir in tako naprej, da nas to teži, investitorji imajo težave. Dejstvo
               pa je, da je to eden izmed segmentov – se pravi, da se tudi te birokratske ovire
               zmanjšajo, tako da bi tako projektanti kot tudi izvajalci nosili v teh procesih
               dejavnosti glavno odgovornost glede skladnosti investicij s prostorskimi dokumenti in
               celotno gradbeno zakonodajo. Vsi tisti, ki smo se v preteklosti tako ali drugače
               srečevali s tovrstno tematiko, je kar nemalo primerov, kajti tudi v projektih za
               pridobitev gradbenega dovoljenja so določene izjave teh, recimo, nosilcev –
               arhitektov in projektantov. Glede na to, da se je v teh postopkih v kar dosti
               primerih ugotovilo, da konkreten projekt ni bil v celoti skladen z OPPN, kljub
               izjavam odgovornosti praviloma ni bilo. Običajno se je izteklo tako, da se je vzrok,
               da te skladnosti ni, prevalilo predvsem na upravne organe, ki v takih primerih zgolj
               so in najverjetneje bodo tudi v bodoče pozorni v tem delu na skladnost. Zato sem to
               na samem začetku še bolj izpostavil, kajti sem na stališču, da gradnjo naj izvaja
               tisti, ki je za to usposobljen in je registriran in naj nosi tudi odgovornost. S tem
               se prav gotovo vpliva na to, da nimamo v neki smeri neskladne gradnje, predvsem pa,
               da se na tak ali drugačen način ne izogne nadzoru, hkrati pa seveda mora biti
               omogočen sistem, mehanizmi, da se preganjajo, če lahko uporabim ta izraz, odkloni
               tako na strani projektantov kot tudi izvajalcev, da ne bom omenil še črne
               gradnje.</p>
               <p>Kar se tiče samega zakona, moram priznati, da se bom vseeno samo dotaknil nekaj
               področij, ker menim, da v dosedanji razpravi je bilo kar nekako bolj malo
               poudarjeno.</p>
               <p>Veliko je besed tudi na drugih področjih, da Slovenija v svoji pravni ureditvi –
               tukaj se pogovarjamo pač o graditvi arhitektov, projektantov, inženirjev in podobno –
               ima neko specifično ureditev in ta ureditev v neki smeri onemogoča večjo
               učinkovitost. In to je res. Zelo me veseli, da se je v uvodnem delu, konkretno tega
               zakona o arhitekturni in inženirski dejavnosti, zelo lepo navedlo, da se s predlogom
               tega zakona zgledujemo po nam primerljivim državam. To je tudi sedaj že skrajni čas.
               Kajti ta zakon o graditvi objektov je iz leta 2002 in se potem z nekajkratnimi
               spremembami praktično ni posegalo v neke procese, ki bi resnično bolj učinkovito
               tovrstne postopke lahko omogočili na strani tako projektantov kot tudi organov
               državne uprave. Tisto, kar sem želel izpostaviti, je, da mi je resnično v veselje, da
               je povzetek podobnosti tega tako imenovanega germanskega sistema Avstrije in Nemčije,
               za katerega vemo, da relativno zelo hitro in preprosto se pridobivajo tako imenovana
               gradbena dovoljenja. Kot sem omenil, v naslednji točki nekoliko več.</p>
               <p>Dejstvo je, da ta zakon v bistvu predstavlja tri oziroma štiri glavne točke. Prvo,
               pogoj za pridobitev poklicnih nazivov, o čemer je bilo že kar veliko okrog tega
               rečeno, drugič, pogoj za upravljanje arhitekturne ter inženirske dejavnosti, in
               tisto, čemur mogoče marsikdaj premalo posvečamo pozornosti pri spremembi tovrstne
               zakonodaje, je organizacija, naloge, cilji in delovno področje zbornic. Vemo, da na
               tem področju sta trenutno dve zbornici, inženirska ter za arhitekturo in prostor.
               Preden se bom z nekaj besedami dotaknil zbornice še tista četrta zadeva, o kateri pa
               danes skoraj nisem slišal: razlog za ta zakon – prenos direktive. In glej ga zlomka,
               direktive iz leta 2006, danes smo pa 2017. Tukaj je popolnoma razumljivo moje
               vprašanje, zakaj od 2006 do 2017 je bilo potrebnega toliko časa, če temu lahko tako
               rečem, da se ta del direktive, ki je vezan na storitve na notranjem trgu, prenaša
               šele danes ali s tem zakonom. No, to so te ključne točke za praktično vsebino tega
               zakona.</p>
               <p>Kar se tiče zbornic, v tem primeru obeh zbornic. Pridružujem se vsem tistim
               razpravljavcem, ki so se nekako dotaknili teh tako imenovanih zborničnih aktivnosti,
               in preprosto se strinjam z navedbo, da vse, kar je zapisano, zelo lepo izgleda,
               vendar je ključno vprašanje, ali so zbornice kot te tako imenovane asociacije na
               področju obeh teh skupin, se pravi arhitektov, projektantov ter inženirjev – če imam
               pravi podatek, je tukaj okoli 4 tisoč članov v obeh zbornicah –, ali je pričakovati,
               da bo tovrstna zbornica drugače v posameznih primerih delovala in odreagirala, kot
               poznamo delovanje zbornic v drugih dejavnostih. Imam v mislih Notarsko zbornico,
               kajti neposredno ali posredno se lahko navezujem na to točko sedanje obravnave.
               Mislim, da imamo še vsi v mislih primer Zbiljskega gaja in kako potem zbornica, v tem
               primeru Notarska zbornica, odreagira zoper tistega, ki v neki smeri ima bistven
               odklon od poslanstva zbornice. Podobna je bila tudi zgodba, kar se tiče vpisa
               zastavnih pravic ali hipoteke na Štajerskem – mislim, da v okolici Celja. Tu se
               postavi meni osebno vprašanje, ali ti dve zbornici, s tem da imamo zelo lepo
               zapisano, kakšna je njihova pristojnost in kaj bodo počele, ali bosta ti dve zbornice
               pa nekoliko drugačno delovali, da ne bo takih primerov, ko bo oškodovan investitor
               ali naročnik, ki bo za to relativno dobro plačal, se po teh zborniških pravilih
               izvajali postopki, ki jim lahko tako karikirano rečemo lažna solidarnost. Mislim, da
               je prav, da se tudi v tem primeru postavi vprašanje.</p>
               <p>V nadaljevanju se ne bi spustil v ta področja reguliranja poklica kot tudi
               dejavnosti, ker je bilo dovolj rečenega, pa mislim, da tudi matični odbor, ki bo to
               obravnaval, bo prav gotovo namenil nekaj več besed. V celoti se strinjam in
               pozdravljam ta zakon predvsem zato, ker naročnikom in uporabnikom storitev je treba
               dejansko zagotoviti verodostojno in transparentno informacijo o ponudbi storitev
               oziroma partnerja, ki je sposoben usklajevati, tako kot ste lepo zapisali, <q>»zasebne
               interese posameznika z javnim interesom«</q>. Preprosto povedano, interes investitorja
               ali naročnika se prav gotovo v marsikaterih primerih do projektanta, do arhitekta
               nekako razlikuje, ko je vzpostavljeno razmerje do javnega interesa, ki je praviloma,
               ta javni interes, opredeljen v OPN ali OPPN ali v katerikoli drugih določbah. Če zelo
               banalno dajem primer, potem tudi neka soglasja. O tem mislim, da bomo v naslednjih
               točkah lahko več. Dejstvo je, da je treba prav gotovo zelo jasno dati sporočilo, da
               se želi s tem zakonom zaščititi interes investitorja in naročnika.</p>
               <p>Eno zadevo bi samo še izpostavil, kar se tiče tega samega zakona, in sicer 15. člen.
               Ta 15. člen, ki govori o zavarovanju odgovornosti za škodo – in nekako končujem to
               svojo razpravo z uvodno mislijo, da je potrebno dobesedno tudi zelo jasno izpostaviti
               odgovornost za tovrstne storitve. Ta 15. člen praviloma v praksi pomeni – kaj? Tisti,
               ki je pooblaščen in registriran za upravljanje, najsibo to na projektnem področju ali
               izvedbi, se pojavljajo napake, kar je popolnoma logično in tudi normalno. Prav gotovo
               se pogovarjamo o nezavednih ali nehotenih napakah, vendar v tovrstnih poslih, tako
               kot povsod, so napake sestavni del nekih aktivnosti. Značilno za tovrstne zadeve, kar
               se tiče projektov, kar pomeni za napake v samem projektu in tudi v praksi, se
               izkazuje, da praviloma na tovrstnih področjih ni nekih zelo velikih katastrofalnih
               napak za investitorje ali naročnika, ki se na relativno hiter in ne toliko s
               stroškovnega vidika lahko ta napaka tudi odpravi. Bolj pa je treba biti pozoren na
               tiste tako imenovane stvarne napake, ki se pojavijo v sami gradnji. Se pravi, moje
               razmišljanje je ne toliko o napakah v samih projektih, kajti tam je le toliko
               varovalk in tudi v procesih pri neki pridobitvi soglasij in izdaji dovoljenj. Stvarne
               napake, ki se pojavljajo po izgradnji. Tu sem zelo vesel, da ste predlagatelji zakona
               zelo jasno opozorili na to, in mislim, da v teh procesih tudi na matičnih odborih je
               treba večkrat na to tudi opozoriti. Predvsem zato, ker kljub vsemu se moramo
               zavedati, da večina investitorjev, naročnikov tovrstnih storitev le niso toliko
               strokovno vešči, in je prav, da so s tem seznanjeni. Se pravi, tako arhitekt kot tudi
               inženir odgovarjata za vse skrite napake dobri dve leti, za samo gradnjo pa je
               odgovornost deset let.</p>
               <p>To izpostavljam izključno iz enega razloga, kajti tudi v praksi se dogaja, da po
               navadi ta tako imenovani obligacijski odnos med projektantom in investitorjem ni
               vedno zgleden. Ta neredna zglednost pomeni, da se investitor, naročnik ne zaveda
               tega, da je takrat, ko se gre v uveljavitev stvarnih napak, da je en od ključnih
               elementov in pogojev takojšnja objava ali takojšen sklic ali poziv, da se je
               pripetila, ali ugotovila, ali odkrila ta napaka. Če tega ne stori, to pomeni, da gre
               kakršnakoli odprava tovrstnih stvarnih napak izključno in predvsem v škodo in plačilo
               investitorjev. Mislim, da so te zadeve pomembne in da je tudi v teh procesih
               spremembe zakonodaje potrebno dati tudi javnosti jasna sporočila o tovrstnih pravicah
               in obveznosti.</p>
               <p>Če zaključim. Prav gotovo pozdravljam in podpiram predlog tega zakona in menim, da bo
               v nadaljevanju prav gotovo še potrebna kakšna korekcija, in je primeren za nadaljnjo
               obravnavo. Hvala lepa.</p>
            </sp>
            <sp who="SDZ7:NemecMatjaž">
               <speaker>PODPREDSEDNIK MATJAŽ NEMEC:</speaker>
               <p>Besedo ima gospod Jan Škoberne, pripravita naj se gospod Franc Laj in dr. Matej T.
               Vatovec.</p>
               <p>Izvolite.</p>
            </sp>
            <sp who="SDZ7:ŠkoberneJan">
               <speaker>JAN ŠKOBERNE (PS SD):</speaker>
               <p>Najlepša hvala, spoštovani gospod podpredsednik. Spoštovana ministrica, kolegice in
               kolegi!</p>
               <p>To, kar se kaže pri obravnavi tega zakona, pa tudi sicer pri številnih, je seveda
               velika potreba po tem, da zakonodaje, njene vsebine in vplivov ne bi vselej
               razumevali in skušali razumeti, pa tudi obravnavali zgolj sektorsko. Torej, zakon, ki
               je pred nami, čeprav je v imenu zelo jasno določno, kam spada, torej arhitekturna in
               inženirska dejavnost, ima seveda bistveno širše učinke in vplive in ga je kot takega
               tudi v tej razpravi umestiti horizontalno v okvir vladnih politik. Nekaj sta o tem
               govorila že kolega Veber, gospa Poropatova. Gre seveda za vprašanje, ali zakonodaja,
               ki jo sprejemamo na nekem področju, ustrezno sovpada z akti, ki jih je ta zbor ali pa
               bodisi Vlada sprejela na drugih področjih. Ne govorim tu, da je bilo karkoli napak
               storjeno v pripravi tega zakona s strani Ministrstva za okolje in prostor. Prav
               nasprotno; ocenjujem, da je bil pomemben napor za dober zakon opravljen in za edino
               stvar, ki mi je v procesu sprejemanja tega zakona žal, je to, da danes na mizi ni
               tudi ZUreP. Ampak tisti, ki so to iz takih in drugačnih zadev zaustavili, že vedo,
               zakaj je pomembno, da ga dobimo šele septembra.</p>
               <p>Tisto, kar želim povedati, je, da mi urejamo za nek ozek prostor naše države
               vprašanje licenciranja, regulacije teh poklicev. Potem ga v drugi fazi obravnavamo na
               ravni celotne Evropske unije, pogosto pa v razpravi o tem, kaj je treba narediti
               skozi zakonske usmeritve ali pa skozi usmeritve dela Vlade še lahko naredimo, je pa
               dejstvo, da naši inženirji, naši arhitekti ne delajo samo v Republiki Sloveniji in ne
               delajo samo na območju Evropske unije. Z velikimi težavami na področju priznavanja
               kompetenc, licenciranja in posledično izvajanja, ponujanja izvedbe svojih storitev se
               soočajo predvsem na naših ključnih trgih, ki pa niso v okviru Evropske unije. Govorim
               o območju Zahodnega Balkana, predvsem denimo o Črni gori, Srbiji, BIH, Makedoniji in
               seveda o pomembnih tržiščih, kot je Rusija, kot se v zadnjem obdobju pojavlja
               Kazahstan, Ukrajina in še katero izmed teh. Tukaj želim zgolj opozoriti na to, da se
               naši inženirji, arhitekti, projektanti soočajo s tem, da imamo doma zahtevan standard
               A licenciranja, certificiranja in tako naprej, potem je znotraj Evropske unije sicer
               poskus sinhronizacije teh standardov, vendar spet, kot smo danes že slišali, doma
               druga stopnja, v Nemčiji prva stopnja, ne vem, kakšna je zahtevana stopnja, denimo,
               na Norveškem, ki ni članica Evropske unije, je pa članica evropskega gospodarskega
               prostora in s katero imamo vendar delno sinhronizirano zakonodajo.</p>
               <p>Potem pa trčijo na tako imenovane tretje države, kjer pa malodane pogosto, posebej
               pri večjih javnih naročilih, ki so za pomemben del naše inženirske in gradbene stroke
               izjemno pomembna, pa trčijo potem na tako imenovane necarinske omejitve, na sicer
               pošten in po zakonu čisti princip dela drugih držav, vendar z namenom omejevanja
               naših. In tukaj pridem do točke te nujne horizontalnosti dela Vlade in razumevanja
               tudi tega zakona kot izrazito nesektorskega, ne zgolj MOP-ovega zakona. Ministrstvo
               za gospodarski razvoj, tehnologijo, Ministrstvo za zunanje zadeve, Ministrstvo za
               izobraževanje bodo morala narediti sinhroniziran napor za to, da se omogoči
               konkurenčen ali pa konkurenčnejši in lažji dostop naših izvajalcev inženirskih,
               arhitekturnih in gradbenih dejavnosti na tako imenovanih tretjih trgih, predvsem na
               Zahodnem Balkanu. Ker pomemben del napora, ki ga morajo danes vlagati, zato da sploh
               lahko začnejo ponujati svoje storitve, da sploh lahko začnejo delati, je, da najprej
               uskladijo potrdila, licence, certifikate, ki jih doma v Evropski uniji že imajo, pa
               potem pravzaprav še enkrat opravljajo oziroma pridobivajo vse to, kar že imajo – v
               pomembnem delu, ne nujno povsod. To seveda prinaša strošek. Ob odsotnosti projektov,
               kot smo jih imeli v prejšnji finančni perspektivi, ko se je predvsem na ravni občin
               veliko vlagalo v temeljno komunalno infrastrukturo, ko se je gradilo bistveno več kot
               v tej, ki je tako imenovana programska perspektiva, pa se v realnosti naših
               gradbenih, inženirskih, projektantskih podjetij čuti bistveno pomanjkanje dela, delo
               se pa zaradi tudi predpristopnih procesov ponuja predvsem v tukaj ožji regiji, v
               državah, ki so v tako imenovanih predpristopnih programih, kjer pa se točno ta
               primarna komunalna infrastruktura, denimo, še financira.</p>
               <p>Ta napor je zaenkrat izostal in tukaj, ker imamo splošno razpravo in ker se to
               neposredno veže tudi na vsebino tega zakona, seveda računam tudi na vaš poziv, gospa
               ministrica, na kateri izmed sej vlad, da zakonodaja, ki jo pripravljate vi in izjemno
               pomembno vpliva na razvoj naše inženirske, arhitekturne, projektantske in gradbene
               stroke, ne ostane samo zaprt delokrog vašega resorja, ampak da pomen tega, kar delate
               in kar v tem zakonu zapisujete, razumejo tudi ostali ministrice in ministri ter da
               skozi svoje prijeme, metode in aktivnosti, ki jih imajo, denimo skozi gospodarsko
               diplomacijo, skozi konzularne odnose, ki jih imajo na področju, denimo, izobraževanja
               in še kje, vendarle storimo pomemben korak naprej. Ker pod črto je dobro, da imamo za
               prostor, kot je Slovenija, svoj zakon, ki regulira, ureja; nujno absolutno. Ampak mi
               smo del bistveno širšega prostora in vse, kar si tukaj naredimo, je v resnici lahko
               bolj za bonus ali pa za osnovo; vse, kar pa želimo več, pa bomo morali ustvariti in
               narediti na trgih zunaj. Tega se je treba zavedati in tudi v nadaljevanju zakonodajne
               obravnave tudi tega predloga bo potrebno bistveno razmisliti, ali smo to
               sinhronizacijo z ostalimi na način, da niso drugi v prednosti, ampak da so vsaj naši
               ponudniki izenačeni z ostalimi v možnostih za pridobivanje del, dosegli. Ker to, kar
               se nam vsaj pri prenosu evropskih direktiv pogosto na večini novih članic Evropske
               unije dogaja, je, da smo pogosto precej nekritično prenašali tekste, ki so jih precej
               modro zlobirali na ravni Evropske komisije s strani večjih držav, pomembnejših
               predstavništev in tako naprej.</p>
               <p>Tako zakon, kot že rečeno, je dober, je vreden podpore, se na nek način nadejamo pa
               še pomembne razprave in predvsem v smislu horizontalnosti, učinkovanja vsebin tega
               zakona, nadaljevanja na ravni vlade in na aktivnosti orodij, ki niso samo zakonodajne
               narave.</p>
               <p>Najlepša hvala, spoštovani podpredsednik.</p>
            </sp>
            <sp who="SDZ7:NemecMatjaž">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Na seznamu imamo še dva razpravljavca, in sicer, gospoda Ljuba Žnidarja ter mag.
               Branislava Rajića.</p>
               <p>Gospod Žnidar, izvolite, imate besedo.</p>
            </sp>
            <sp who="SDZ7:ŽnidarLjubo">
               <speaker>LJUBO ŽNIDAR (PS SDS):</speaker>
               <p>Hvala lepa, spoštovani podpredsednik.</p>
               <p>Na kratko naj poudarim še štiri segmente iz tega novega predloga, in sicer dostikrat
               se navaja: <q>»Ja, bomo stvari izboljšali glede na obstoječi zakon.«</q> Ampak resnici na
               ljubo je treba povedati, da se določene naloge, ki jih zakon jasno in natančno
               predpisuje, ne izvajajo. To je težava dostikrat v naši zakonodaji in tudi na tem
               področju je tako. Ali se ne spremlja dejanska odgovornost, ki je v nekaterih
               segmentih dobro opredeljena, ali ni zadostne kontrole in nadzora tudi nad določenimi
               nalogami, ki so jasno opredeljene v obstoječem zakonu, tako kar s popravkom, z novim
               besedilom in potem, če se v praksi zakon ne izvaja, tudi nov zakon ne bo nič boljši.
               To je treba vzeti kot dejstvo že na osnovi izkušenj uporabe starega zakona.</p>
               <p>Danes je bilo že tudi poudarjeno glede same izobrazbe. Zelo radi se primerjamo z
               drugimi, tujimi evropskimi sosedami, o tem še nekaj v nadaljevanju, kjer predvsem v
               tem inženirskem delu, ki ga pokriva ta zakon, je veliko večji poudarek na stroki s
               prakso; pri nas pa striktno samo višina izobrazbe in to povsod najvišji rang
               izobrazbe. To v tem inženirskem delu ni to raven. Mislim, da bi se lahko kar nekaj
               naučili od sosedov, kjer je strokovni del veliko bolj cenjen, govorim o
               tehnično-inženirskem delu. Ker strokovni del ima veliko večjo težo in večjo
               pomembnost in tudi precej večje kompetence kot pa zgolj napis najvišja stopnja
               izobrazba na papirju. To bomo v Slovenijo enkrat morali spoznati, da temu ni
               tako.</p>
               <p>Če pred primerjavo s tujino navedem še tretji segment, kjer se poskuša v tem novem
               predlogu zakona s to regulacijo poklicev na nek način omejiti obseg delovanja za
               vsako inženirsko stroko; ali gre za krajinskega, okoljskega, prostorskega načrtovalca
               in tako naprej. Vsak bi se rad v tem delu zelo omejil, nekako imel zavarovan svoj
               vrtiček, sam za svoj obseg dela in da mu ja kdo drug ne bi posegel v njegov ozek
               resor njegovega poklica oziroma usmeritve tudi v tej tehnični smeri.</p>
               <p>Pa bom šel tu kar v primerjavo, ki je zelo dobro prikazana, kako so te primerjave
               narejene v Avstriji. Če pogledam, recimo, samo za primer prostorskega načrtovanja,
               kjer dejansko ni urejeno z regulativo in z izdelavo prostorskih aktov, se v Avstriji
               lahko ukvarja dejansko kdorkoli. Se pravi, ni ta del prostorskega načrtovanja zaprt v
               določen <gap n="…"/> Edini organ na področju urejanja prostora, ki ga regulira deželni zakon, je
               Svet za prostorsko načrtovanje. Ampak tudi ta svet v Avstriji ni izdelovalec, ampak
               je zgolj svetovalec deželni vladi, ki svetuje, kako naj pristopa k zadevam pri
               urejanju prostora. Skratka, ta zadeva je dokaj odprta.</p>
               <p>Če grem zdaj k projektiranju in drugim storitvam pri graditvi objektov, kjer se vrnem
               nazaj, kjer ima strokovni del razdeljeno v nekako tri segmente. Kot prvi segment je
               arhitekt in svetovalni inženir. Dejansko ta del opravlja bolj konzultantski tehnični
               del. Potem je pa drugi del reguliranih poklicev, ki pa imajo največjo težo. To so pa
               gradbeni mojstri. Pa ni to podcenjevalni naziv, to je naziv za arhitekte,
               projektante, ki se ukvarjajo tako s projektiranjem, tako s projektnim vodenjem in
               tudi z izvedbo del. Ta segment je v Avstriji strokovno najbolj cenjen in seveda ima
               tudi najširši obseg del svojega kadra. To se pravi, poudarek na stroki, ne pa na
               najvišji izobrazbi na papirju. Tretji segment, tako imenovani tehnično-inženirski
               biroji. Tu pa gre tudi za reguliran poklic, ki se ukvarja <gap n="…"/> To so arhitekti, notranji
               arhitekti, inženirji in diplomanti drugih univerz, visokih in strokovnih šol. To se
               pravi v istem rangu, ne glede na izobrazbo, pri nas pa jih rangiramo izključno na
               izobrazbo. Poglejte primerjavo – v Avstriji je 3 tisoč 400 tehnično-inženirskih
               birojev. Skratka, izključno poudarek na stroki. Tudi če pogledamo potem še v
               nadaljevanju primerjavo z Zvezno republiko Nemčijo, kjer tudi ni licenc za
               izdelovanje regionalnih, deželnih in državnih prostorskih aktov in tudi ni regulacije
               strateških aktov občin. Prostorski načrtovalci so lahko posamezniki, ki imajo seveda
               ustrezno strokovno izobrazbo arhitekta, krajinskega arhitekta, gradbenika, geodeta,
               urbanista in podobno in ki imajo prakso s tega področja. To se pravi, zopet poudarek
               na praksi.</p>
               <p>Tako menim, da bo tudi s tem predlogom tega zakona in ravno tako ostalih treh
               zakonov, ki sledijo tem spremembam na področju tudi prostorskega umeščanja, kakor
               tudi pri Zakonu o arhitekturi in inženirski dejavnosti, seveda tudi v nadaljevanju v
               gradbenemu zakonu, treba temu področju in temu segmentu v primerjavi izobrazba :
               praksa dati, jaz bi temu rekel, strokovno normalno težo, ne pa samo akademski naziv
               najvišjega ranga, kjer je povsod, tako pri pridobivanju licenc, konec koncev pri
               razpisih za delovna mesta in tako naprej, stroka razvrednotena, ampak samo akademski
               naziv ima svojo največjo veljavo. Na ta način smo v Republiki Sloveniji do sedaj
               občutno, občutno razvrednotili stroko na vseh področjih. Stroka je razvrednotena na
               vseh področjih! Da ne rečem, v Sloveniji se vsi ukvarjamo z vsem, ne pa tisti, ki
               smo, bi rekel, vpisani samo za določen segment poznavanja iz svoje stroke, ampak v
               Sloveniji bi se vsi z vsem ukvarjali. Samo da imamo akademski naziv, ne glede <gap n="…"/> Ampak
               seveda najširše področje je mogoče pokriti, če imaš akademski naziv neke fakultete za
               družbene vede, ki se tako rekoč v Republiki Sloveniji spozna na vse. Tudi na vodenje
               največjih gradbenih projektov v Republiki Sloveniji.</p>
               <p>Za ta predlog zakona in tudi za ostale zakone predlagam, da te usmeritve, te
               primerjave je mogoče povzeti iz sosednjih držav, kot sem jih tudi že navedel, in to
               implementirati tudi v našo zakonodajo. To je moj predlog, kajti stroka naj se ukvarja
               s svojo stroko, ne pa, da se danes vsi mešajo v strokovna področja.</p>
            </sp>
            <sp who="SDZ7:NemecMatjaž">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Postopkovno dr. Franc Trček. Izvolite.</p>
            </sp>
            <sp who="SDZ7:TrčekFranc">
               <speaker>DR. FRANC TRČEK (PS ZL):</speaker>
               <p>Hvala za besedo.</p>
               <p>Glejte, se moram oglasiti. Strinjam se s kolegom: stroka naj se ukvarja s stroko,
               politične odločitve pa so politične odločitve. Ampak mi v tej družbi in državi v
               bistvu imamo premalo kritičnih družboslovcev, pa bi lahko bil kritičen in do FDV –
               mimogrede v stranki SDS je v bistvu največ FDV-jevcev na kvadratni meter – pa tudi do
               kakšnih privatnih ustanov na državnem budžetu, ki so jih oni ustanavljali za časa
               njihovega vladanja. Ampak to, kar gospod Žnidar govori, je v bistvu žalitev cele
               vrste profesionalcev, zato prosim, da ga na to opomnite. Hvala za besedo.</p>
            </sp>
            <sp who="SDZ7:NemecMatjaž">
               <speaker>PODPREDSEDNIK MATJAŽ NEMEC:</speaker>
               <p>Hvala, dr. Trček.</p>
               <p>Pozorno sem poslušal gospoda Ljuba Žnidarja, meni se ni zdel žaljiv do kogarkoli, je
               pa izrazil jasno svoje stališče, tako kot je potrebno in pričakovano v Državnem
               zboru. Upam, da sem vas s tem odgovorom kolikor toliko zadovoljil. Nadaljujemo z
               delom.</p>
               <p>Mag. Branislav Rajić, kot zadnji imate čas za vaše mnenje. Izvolite.</p>
            </sp>
            <sp who="SDZ7:RajićBranislav">
               <speaker>MAG. BRANISLAV RAJIĆ (PS SMC):</speaker>
               <p>Hvala, gospod predsedujoči. Dober dan vsem!</p>
               <p>Zakon o arhitekturni in inženirski dejavnosti se loteva ene zelo kompleksne snovi in
               jo skuša rešiti po več kanalih. Seveda gremo zdaj v prvo branje oziroma ravno ga
               končujemo in pričakovati je, da bi v drugem branju razdelali in razsvetlili vse te
               točke, ki se zdaj zdijo na nek način neosvetljene. Ampak, za pohvaliti je vsekakor
               prizadevanja Vlade in ministrstva, da se skušajo poglobiti v to in da se skoraj
               desetletje kopičene težave na tem področju skušajo razrešiti. Mi smo imeli zelo
               velike odzive zainteresirane, predvsem strokovne javnosti, ko gre za ta zakon, in bi
               izpostavil mogoče dve, ki danes nista bili še osvetljeni.</p>
               <p>Prva je delo javnih uslužbencev v projektantski stroki, ker zakon trenutno, tako kot
               je zastavljen, še ne ponuja rešitev glede tega – mislim, da je treba prilagoditi tudi
               določila zakona o delu javnih uslužbencev na projektantskem področju v njihovem imenu
               in za njihov lasten račun, ker namen, da je zaposlen projektant arhitekt, krajinski
               arhitekt v javni ustanovi in javni službi, samo pomeni, da je to znanje izjemno
               kakovostno. Ampak tega znanja ne more krepiti, ne more vzdrževati in ga ne more
               poglabljati, če se mu ne omogoča nadaljnje delo v projektiranju. Zato mislim, da bomo
               na tem področju morali še nekaj narediti, ker če so ti javni uslužbenci problem, zato
               ker jim država plačuje dajatve in da morebiti nekdo vidi, da so privilegirani v
               primerjavi s kolegi na trgu, potem pa lahko rečemo, da so v tej isti poziciji tudi
               upokojenci in tisti s statusom samozaposlenega v kulturi in ne nazadnje profesorji,
               univerzitetni in srednješolski. Seveda se v tej luči lahko zastavlja vprašanje
               neenakosti in bog ne daj tudi diskriminacije. Tako tisti, ki poslujejo preko
               podjetij, v proračun tako tudi plačujejo to razliko in prispevajo k skupnemu dobru,
               zato bomo v tem smislu verjetno skušali rešiti še ta problem.</p>
               <p>Naslednji problem, ki se pojavlja, to pa je zelo pogosta situacija, da upokojeni
               arhitekti in inženirji, čeprav so upokojeni in neaktivni, svoje štampiljke
               pooblaščenega inženirja in arhitekta dajejo na posodo oziroma jih preprodajajo. Še
               hujše; velikokrat se zgodi, da se ti ljudje veselo ukvarjajo z vrtnarjenjem ali so na
               neki terminalni infuziji, pa njihovi sinovi in hčere te štampiljke tržijo. To se ne
               sme več dogajati, zato bomo s tem zakonom zagotovo rešili še ta problem. Predvsem se
               tu moramo ozreti na mlade arhitekte, krajinske arhitekte, ki pravljično študirajo
               krasen študij in po koncu študija se soočajo s prakso, ki je skrajno zaprta in jim je
               težko zaživeti v njej, težko je zagnati lastno življenje in lasten posel, zato moramo
               na tem področju imeti posebej odprte oči.</p>
               <p>Velikokrat se v snovanju slovenske zakonodaje sklicujemo ali spogledujemo s
               skandinavsko zakonodajo. Ker sem pač s tega področja tudi, moram povedati, da
               velikokrat je ravno Finska primer najboljših ureditev zakonodaje in lahko tudi rečem,
               da na Finskem so že eno stoletje najbolj čislani poklici učitelj, arhitekt, zdravnik
               in gozdar. Ravno prizadevanja tega zakona vidim v tem, da na nek način vpelje enako
               čislanje, da rečem tudi, ko gre za poklic inženirjev, arhitektov in krajinskih
               arhitektov. Hvala.</p>
            </sp>
            <sp who="SDZ7:NemecMatjaž">
               <speaker>PODPREDSEDNIK MATJAŽ NEMEC:</speaker>
               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati. Ugotavljam, da ne. Je? Se
               opravičujem. Je še kdo? Ne, samo gospod Ivan Prelog.</p>
               <p>Izvolite, imate pet minut.</p>
            </sp>
            <sp who="SDZ7:PrelogIvan">
               <speaker>IVAN PRELOG (PS SMC):</speaker>
               <p>Hvala.</p>
               <p>Predlog zakona o arhitekturi ter inženirski dejavnosti predvideva nekatere poglavitne
               rešitve, ki jih bom skušal strniti v petih točkah, in sicer: prvič, nadgrajuje
               obstoječi sistem pogojev in postopkov za pridobitev licenc in pooblastil. Drugič, ta
               zakon predvideva oziroma ureja obliko upravljanja storitev, v katerih lahko
               pooblaščeni arhitekt ali inženir opravlja naloge, ki spadajo v obseg stroke. Tretjič,
               ta zakon pri vseh reguliranih poklicih kot ustrezno izobrazbo predvideva magistrski
               nivo izobrazbe. Četrtič, ta zakon med pooblaščene inženirje uvršča tudi pooblaščenega
               inženirja s področja geodezije. In petič, ta zakon uvaja spremljanje pridobivanja
               poklicnih izkušenj s strani mentorja in obvezno stalno strokovno usposabljanje.</p>
               <p>Tega predloga zakona ne smatram za idealnega, vendar ga bom v tej fazi podprl. Hvala
               lepa.</p>
            </sp>
            <sp who="SDZ7:NemecMatjaž">
               <speaker>PODPREDSEDNIK MATJAŽ NEMEC:</speaker>
               <p>Hvala tudi vam.</p>
               <p>S tem tudi zaključujem splošno razpravo. O predlogu sklepa, da je predlog zakona
               primeren za nadaljnjo obravnavo, bomo v skladu s časovnim potekom seje zbora odločali
               danes, v okviru glasovanj, pol ure po prekinjeni 9. točki dnevnega reda.</p>
               <p>S tem tudi prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA, TO JE NA PRVO OBRAVNAVO PREDLOGA GRADBENEGA
                  ZAKONA.</title>
               </p>
               <p>Predlog zakona je v obravnavo Državnemu zboru predložila Vlada. V zvezi s tem
               predlogom zakona je skupina 52 poslank in poslancev s prvopodpisano dr. Simono Kustec
               Lipicer zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavnici Vlade, in sicer
               državni sekretarki na Ministrstvu za okolje in prostor gospe Lidiji Stebernak.</p>
               <p>Izvolite.</p>
            </sp>
            <sp who="SDZ7:StebernakLidija">
               <speaker>LIDIJA STEBERNAK:</speaker>
               <p>Hvala za besedo, spoštovani predsedujoči! Poslanke in poslanci!</p>
               <p>Temeljni cilj gradbenega zakona so zmanjševanje investicijskega tveganja, večja
               pravna varnost investicijske namere, integracija postopkov, omogočanje usklajevanja
               varstvenih in razvojnih interesov, informatizacija postopkov, krepitev odgovornosti
               udeležencev pri graditvi, odprava administrativnih ovir in legalizacija
               neproblematičnih objektov. Večja pravna varnost investitorja se zagotavlja z
               novostmi, kot so uzakonitev obveznosti nezavezujočega podajanja informacij,
               svetovanja in pomoči investitorju pred začetkom postopka dovoljevanja, opcijska
               možnost pridobitve predodločbe glede lokacijskih pogojev gradnje, ki zavezuje v
               naknadnem postopku izdaje gradbenega dovoljenja, ne glede na spremembo predpisov
               oziroma režimov po izdaji predodločbe in postrožitev pogojev glede uveljavljanja
               pravnega varstva.</p>
               <p>Med pomembnejšimi novostmi v zakonu je integracija postopkov izdaje gradbenega
               dovoljenja in okoljevarstvenega soglasja. Z združevanjem obeh postopkov, kar
               posledično pomeni en pristojen organ in več sodelujočih organov, eno dokumentacijo,
               enkratno pozivanje stranskih udeležencev, eno odločbo in enkratno možnost
               uveljavljanja pravnih sredstev, se postopek racionalizira, postaja učinkovitejši, s
               tem pa je posredno in v absolutnem smislu krajši, cenejši in bolj ekonomičen. Cilj
               integracije postopkov se uresničuje tudi s prekvalifikacijo soglasij v mnenja. S tem
               soglasja dobijo značaj samostojnih upravnih aktov, kar omogoča investitorju njihovo
               usklajevanje v samem postopku izdaje gradbenega dovoljenja, upravnemu organu pa
               sprejetje odločitve na način, da bo zagotovljeno uravnoteženje razvojnih in
               varstvenih interesov. Predlog zakona sledi cilju uzakonitve pravne podlage za
               informatizacijo vseh postopkov, ki jih ureja zakon, s čimer se dosledno zasleduje
               cilj e-poslovanja.</p>
               <p>Cilj zakona je tudi dosledna izpeljava odgovornosti udeležencev pri graditvi, pa tudi
               krepitev vloge občin v postopkih. Tako je občini dana pravna podlaga za podajanje
               mnenja v postopku izdaje gradbenega dovoljenja glede skladnosti nameravane gradnje s
               prostorskimi akti, obenem pa je za gradnje, ki ne potrebujejo gradbenega dovoljenja,
               predlagana izvirna pristojnost občin za nadzor nad skladnostjo z občinskimi predpisi.
               S ciljem odprave administrativnih ovir je v predlog zakona vključenih kar nekaj novih
               rešitev: olajšani pogoji za izvajanje nekaterih vrst gradnje, kot so odstranitev
               objektov, sezonski objekti in manjše rekonstrukcije, možnost vodenja skrajšanega
               postopka izdaje gradbenega dovoljenja, poenostavljen postopek izdaje uporabnih
               dovoljenj, pridobitev gradbenega dovoljenja na podlagi bolj strnjene in posredno
               formalno manj zahtevne dokumentacije in omogočanje manjših odstopanj od gradbenega
               dovoljenja med gradnjo.</p>
               <p>Predlog zakona gradi na aktivnejši preventivni vlogi inšpekcijskih služb na samih
               gradbiščih. S tem namenom je predlagana uzakonitev faze prijave začetka gradnje, kar
               bo omogočilo lažje spremljanje in evidentiranje gradbišč ter učinkovitejši nadzor
               vseh inšpekcijskih služb na gradbiščih. V zvezi z nedovoljenimi gradnjami je ključni
               cilj zakona, da se v čim večji meri odpravijo razlogi za pojav nedovoljenih gradenj,
               z uveljavitvijo sistemskih rešitev in poenostavitev v Predlogu gradbenega zakona in
               Zakona o urejanju prostora. Predlagana je tudi sistemska legalizacija v smislu
               zastaranja pregona za objekte daljšega obstoja 20 ali več let, za obstoječe objekte
               pa legalizacija v prehodnem obdobju na podlagi predpisov, veljavnih v času gradnje.
               Hvala.</p>
            </sp>
            <sp who="SDZ7:NemecMatjaž">
               <speaker>PODPREDSEDNIK MATJAŽ NEMEC:</speaker>
               <p>Prehajamo na predstavitev stališč poslanskih skupin.</p>
               <p>Besedo ima poslanska skupina Združena levica, zanjo dr. Franc Trček.</p>
            </sp>
            <sp who="SDZ7:TrčekFranc">
               <speaker>DR. FRANC TRČEK (PS ZL):</speaker>
               <p>Hvala še enkrat, predsedujoči. Lep pozdrav vsem skupaj!</p>
               <p>Že kmalu po sprejetju Zakona o graditvi objektov pred 14 leti, skratka leta 2003, je
               postalo več kot jasno, da ne prinaša oziroma da ni prinesel želenih učinkov. Celotna
               prostorsko-gradbena zakonodaja je žal še vedno v marsičem zgrešena in pomanjkljiva.
               Številna noveliranja Zakona o graditvi objektov in tudi ostale prostorske zakonodaje
               stanja žal niso bistveno izboljšala.</p>
               <p>Pred nami imamo predlog gradbenega zakona, ki na novo ureja pogoje za gradnjo
               objektov in tudi druga vprašanja, povezana s tem. Gre za obsežne spremembe, med
               katerimi so po mnenju Združene levice številne izboljšave. Je pa tudi nekaj spornih,
               predvsem v zvezi s poseganjem v postopke in standarde varovanja okolja. Med
               pozitivnimi spremembami lahko izpostavimo možnost legalizacije nekaterih objektov,
               vendar pa seveda ne smemo pozabiti nevarnost degradacije prostora, če se ta ne ureja
               premišljeno, kar bo seveda treba upoštevati v postopkih legalizacije. Pozitivna je
               tudi ponovna uvedba uporabnega dovoljenja, kar bo v veliki meri onemogočilo nadaljnje
               nelegalne pozidave.</p>
               <p>Ena od pomembnejših pridobitev predloga zakona je širitev pooblastil gradbene
               inšpekcije ter večja vloga nadzornika pri gradnji. Zlasti vloga nadzornika je
               trenutno preveč pasivna, čeprav je ravno nadzornik oziroma funkcija nadzornika vezni
               člen med projektantom in izvajalcem; vezni člen, ki mora bdeti nad izpolnjevanjem
               predpisanih zahtev med izvajanjem gradnje; skratka, med gradnjo samo. Lahko
               izpostavimo tudi obvezno sklepanje pogodbe med investitorjem, projektantom,
               nadzornikom in izvajalcem, ki bolj jasno določa linije odgovornosti. Pozitivno je, da
               se med bistvene zahteve, ki jih morajo izpolnjevati objekti, daje tudi trajnostna
               raba virov, čeprav, dajmo biti odkriti, vprašanje, kako se to namerava zagotoviti v
               praksi, pa moramo razčistiti v nadaljnji obravnavi tega zakona.</p>
               <p>So pa seveda tudi problematične rešitve v tem predlogu. Uvaja se integracija postopka
               izdaje gradbenega dovoljenja in postopka pridobivanja okoljevarstvenega soglasja v
               imenu odprave, citiram, <q>»administrativnih ovir in povečevanja konkurenčnosti«</q>, kar je
               že sedaj ustaljeni izgovor Vlade in koalicije. Res je sicer, da bo postopek presoje
               vpliva na okolje še naprej potekal v skladu s predpisi, ki urejajo varstvo okolja,
               ker se pa hkrati obeta sprememba teh zakonov, lahko to vidimo zgolj kot še en zdrs
               pri standardih varovanja okolja.</p>
               <p>V Združeni levici menimo, da obstoječa zakonodaja ne predstavlja nepremostljivih
               administrativnih ovir za investitorje, kar pa morda ne bi mogli reči za samo
               administracijo na ravni ministrstev, agencij, uradov in tako naprej. Seveda to ni
               stvar urejanja zakona, to je stvar izvajanja zakonodaje. Sporna je tudi
               prekvalifikacija soglasij za gradnjo, ki so bile do sedaj samostojni pravni akti, v
               tako imenovana mnenja, ki bodo le praviloma podlaga za izgradnjo gradbenega
               dovoljenja. Upravni organ bo lahko po novem mnenje usklajeval, njihovo vsebino pa v
               skrajnih primerih tudi celo spregledal. Ko bo upravni organ spregledal neko mnenje v
               postopku pridobitve gradbenega dovoljenja za investitorja, kot je na primer Kemis,
               bomo spet po neki novi okoljski nesreči lahko poslušali kakšne nesrečne uradnike, ki
               jih bodo porinili naprej, da je bilo vse v skladu z zakonodajo.</p>
               <p>Zaradi navedenega bomo v Združeni levici pri glasovanju v prvi obravnavi vzdržani,
               bomo pa seveda aktivno sodelovali, vložili tudi vrsto amandmajev in upam, da bomo
               nekako izboljšali te luknje v zakonu, ki kot sem rekel, to moramo biti odkriti,
               prinaša kar nekaj dobrih rešitev. Hvala za besedo.</p>
            </sp>
            <sp who="SDZ7:NemecMatjaž">
               <speaker>PODPREDSEDNIK MATJAŽ NEMEC:</speaker>
               <p>Gospod Zvonko Lah bo predstavil stališče Poslanske skupine Nove Slovenije -
               krščanskih demokratov.</p>
            </sp>
            <sp who="SDZ7:LahZvonko">
               <speaker>ZVONKO LAH (PS NSi):</speaker>
               <p>Spoštovani predsedujoči, državna sekretarka, kolegice in kolegi!</p>
               <p>Gradbeni zakon, ki bo nadomestil sedanji Zakon o gradnji objektov, to področje ureja
               povsem na novo, prinaša vrsto bistvenih novosti. Nekaj bistvenih izboljšav, ki jih
               prinaša novi gradbeni zakon, je pri izdaji gradbenega dovoljenja, in sicer za
               odstranitev objektov ne bo več zahtevano gradbeno dovoljenje, prav tako ne bo
               potrebno več za začasne objekte, namenjene prireditvam in sezonski uporabi, in tudi
               za manjše rekonstrukcije. Obvezno bo nezavezujoče podajanje informacij, svetovanje in
               pomoči investitorjev z izdajo predodločbe, le-ta investitorju zagotovi varnost
               njegove investicije. Dobrodošel je tudi predlog integracije gradbenega in okoljskega
               dovoljenja z združevanjem obeh postopkov, kar posledično pomeni en pristojen organ in
               več sodelujočih organov, eno dokumentacijo in hkratno pozivanje stranskih
               udeležencev, eno odločbo in enkratno možnost uveljavljanja pravnih sredstev. Postopek
               se racionalizira, postaja učinkovitejši. Tudi predlagana sprememba prekvalifikacije
               soglasij v mnenje omogoči pristojnemu pravnemu organu lažje odločanje v postopku. S
               predlogom zakona občine dobijo tudi več pristojnosti, predvsem pri izvajanju
               inšpekcijskega nadzora. Občinski gradbeni inšpektor bi postal nadzornik vseh
               enostavnih objektov: reklamnih panojev, nadstreškov, vrtnih lop, zimskih vrtov,
               garaž, sušilnic sadja, vse do nogometnih igrišč brez tribun. Nad tem predlogom občine
               niso navdušene, ker jim prinaša nove obveznosti – inšpektorji dosedanji niso
               usposobljeni za tovrstno delo. Mesta občina Ljubljana pa ta predlog podpira predvsem
               z vidika reklamnih panojev, kjer je tudi velik zaslužek.</p>
               <p>Predlog zakona omogoča tudi legalizacijo neproblematičnih nedovoljenih gradenj. Za
               nenevarne objekte, starejše od 20 let, bodo lastniki lahko pridobili posebno pogojno
               dovoljenje za objekt daljšega obstoja in se tako izognili inšpekcijskim postopkom. V
               Poslanski skupini Nove Slovenije menimo, da je legalizacija nedovoljenih gradenj tako
               kompleksen in tako velik problem, da potrebujemo za ureditev tovrstne problematike
               poseben zakon po zgledu sosednje države Hrvaške in tudi republik bivše Jugoslavije,
               ki so to pričele reševati bistveno prej. V Sloveniji imamo približno 300 tisoč
               objektov, ki so ali črne gradnje ali zgrajene v neskladju s predpisom.</p>
               <p>Zakon o legalizaciji in dovoljenih gradenj je podlaga za zakon tudi o davku na
               premoženje, ki ga je sicer Vlada prestavila na naslednji mandat, zakon, ki pa je bil
               že potrjen v parlamentu, pa je Ustavno sodišče razveljavilo zaradi nepopolnih
               evidenc. Samo za legalizacijo, za ureditev na tem področju bi pridobili kvalitetne
               evidence tako za ta davek kot tudi za zaračunavanje občin nadomestila za uporabo
               stavbnega zemljišča.</p>
               <p>Tudi klasifikacijo objektov, ki je podana v predlogu uredbe, je treba nekoliko
               posodobiti, predvsem pri nestanovanjskih kmetijskih stavbah za spravilo pridelkov.
               Namreč, do sedaj v klasifikaciji ni koritastega silosa, ampak samo stolpni silosi, ki
               se ne gradijo že več deset let. Za koritaste silose pa ni nikjer – nihče ne ve, kam
               bi jih dali in kako obravnavali.</p>
               <p>V Poslanski skupini Nove Slovenije opozarjamo na en zelo pereč problem, ki je v
               slovenskih občinah. Pogosti so primeri, ko je cesta ali njen del z občinskim odlokom
               kategorizirana kot javna cesta, po podatkih zemljiške knjige pa je takšno zemljišče v
               zasebni lasti. S takšnim ravnanjem občine posegajo v lastninsko pravico posameznikov.
               V predlogu zakona tovrstna problematika ni rešena oziroma rešitev ni podana. V
               Poslanski skupini Nove Slovenije menimo, da je to eden od ključnih problemov občin in
               da je v nadaljevanju sprejemanja tega zakona potrebno oziroma nujno najti rešitev
               tudi za rešitev tega problema. Kajti v Sloveniji naj bi bilo okoli 23 tisoč
               kilometrov takih cest po privatnih zemljiščih. Vemo, da je lahko javno samo tisto,
               kar je v lasti občine ali države, ne pa v zasebni lasti. Po nekih predvidevanjih naj
               bi samo geodetske storitve za ureditev tega stale preko 2 milijardi evrov po sicer
               današnjih cenah geodetov.</p>
               <p>V Poslanski skupini Nove Slovenije bomo predlog v prvi obravnavi podprli v upanju, da
               bomo skozi razpravo tudi vse pomanjkljivosti ali še dogradili ta zakon, ki sicer
               prinaša kar nekaj novosti, odpravlja tako administrativne kot tudi birokratske ovire,
               vendar ni to tisto, še vedno ne, kar imajo v zahodnih državah. Namreč, mi bi si
               morali postaviti neke cilje; cilj, recimo, da bi v roku pol leta se lahko sprejela
               dopolnitev OPN ali pa sprejem OPN in gradbeno dovoljenje bilo izdano v, recimo, enem
               mesecu, kar imajo tudi že nekatere naše južne sosede. Največji problem vidimo v
               nosilcih urejanja prostora, ki skozi samo proceduro vseskozi se prilagajajo ali
               trenutnem razmišljanju, ali vedenju, ali ne vem čemu še in otežujejo same postopke.
               Nosilci urejanja prostora, tisti, ki so pač nujni tako v postopku pridobivanja
               prostorskih aktov kot gradbenih dovoljenj, bi morali imeti svoje neke akte, ne pa
               legalizirati svoje razmišljanje, takrat mogoče celo trenutno z občinskimi akti ali
               naložiti to breme investitorjev. Mislim, da na tem področju je veliko dela.</p>
               <p>Verjamemo pa tudi, da so bili hudi pritiski določenih lobijev s teh strani na samega
               pripravljavca zakona, ki je sicer v tej situaciji naredil veliko. Upam pa, da bomo to
               izboljšali še do jeseni, ko naj bi bila ta zakonodaja vsa pod streho. Izboljšali pa
               verjetno še v naslednjem koraku v novi sestavi; da bo nova vlada morala iti še korak
               naprej, da bomo konkurenčni tujim državam, ki so tako po lokalni samoupravi in po
               določenih predpisih bistveno pred nami.</p>
            </sp>
            <sp who="SDZ7:NemecMatjaž">
               <speaker>PODPREDSEDNIK MATJAŽ NEMEC:</speaker>
               <p>Gospod Igor Zorčič bo predstavil stališče Poslanske skupine Stranke modernega centra.
               Izvolite.</p>
            </sp>
            <sp who="SDZ7:ZorčičIgor">
               <speaker>IGOR ZORČIČ (PS SMC):</speaker>
               <p>Hvala lepa, gospod podpredsednik. Spoštovana ministrica, državna sekretarka, kolegice
               in kolegi!</p>
               <p>Zakonsko področje urejanja prostora in gradnje je eden od temeljnih razvojnih
               področij, ki v splošnem močno definira družbeni razvoj za reguliranje poselitve na
               eni strani in z vplivanjem na gospodarski razvoj skozi reguliranje gradnje in
               gospodarskih objektov in infrastrukture na drugi strani. Gradbena zakonodaja je
               neločljivo povezana z zakonodajo na področju prostora, zato se pomanjkljivosti
               prostorske zakonodaje nujno odražajo tudi na področju graditve in obratno.</p>
               <p>Strokovna javnost, investitorji in ostala zainteresirana javnost opozarjajo, da
               trenutno veljavni Zakon o graditvi objektov, ki je bil sprejet leta 2002 in je bil
               kasneje še nekajkrat spremenjen, ni prinesel želenih ravnovesij med potrebo po
               hitrosti graditve in potrebo po varstvu pravic tretjih. Prav tako ni dal želenih
               rezultatov glede poenostavitve administrativnih postopkov, postopek gradnje po
               obstoječem zakonu pa za investitorje še vedno predstavlja relativno veliko finančno
               breme z nakupom zemljišča, izdelavo projekta in plačevanjem dajatev že ob začetku
               realizacije ideje o gradnji, z nadaljnjim tveganjem, da gradbenega dovoljenja sploh
               ne bo pridobil. Iz teh in še drugih zaznanih pomanjkljivosti v trenutni zakonodaji se
               je izkazala potreba po pripravi novega gradbenega zakona, ki bo celovito nadomestil
               obstoječo ureditev. Pomanjkljivosti dosedanje zakonodaje na področju gradnje objektov
               so ob hkratnem nezadostnem inšpekcijskem nadzoru glede na hitrost pozidave prostora
               prispevale tudi k temu, da se v Sloveniji soočamo s številnimi nedovoljenimi
               gradnjami. V zadnjih letih smo bili priča tudi nekaterim medijskim odmevnim primerov,
               v katerih se je ponovno odprlo vprašanje potrebnosti pa tudi nepotrebnosti sistemske
               legalizacije objektov. V analizi, opravljeni leta 2013, je bilo ugotovljeno, da je
               preko 8 tisoč zadev, ki jih je imela v delu gradbena inšpekcija, 77 % primerov
               takšnih, v katerih so se obravnavali manj zahtevni objekti, v 17,7 % nezahtevni
               objekt, 2,8 % zahtevni objekti in 2,5 % enostavni objekti, kar ob drugih podatkih
               analize kažejo na to, da gre pri večini nedovoljenih gradenj za takšne, ki jih je
               mogoče legalizirati in jih je mogoče po drugi strani pripisati izogibanju stroškov in
               tudi administrativnim bremenom, ki jih je treba nasloviti v noveli oziroma v
               prenovljeni zakonodaji.</p>
               <p>Temeljni ciljni novega zakona po oceni Stranke modernega centra sledijo zavezam Vlade
               po ureditvi tega področja s posebej izpostavljenimi naslednjimi cilji oziroma
               rešitvami: zmanjševanje investicijskega tveganja in večja pravna varnost
               investicijske namere; gradnja objektov, tako tistih za prebivanje kot gospodarskih,
               za zainteresirane investitorje ne sme predstavljati tveganja v smislu, da morajo že
               ob nameri gradnje nameniti investitorji relativno velik del investicije za
               dokumentacijo in dajatve, ne vedoč, ali bodo na koncu postopka gradbeno dovoljenje
               sploh pridobili; država mora biti do investitorjev bolj prijazna in bolj
               predvidljiva, jim že ob začetku investicije ponuditi vse potrebne informacije.</p>
               <p>Nadalje se s predlogom zakona uvaja integracija postopkov izdaje gradbenega
               dovoljenja in okoljevarstvenega soglasja, s čimer se stremi k racionalizaciji in
               poenotenemu postopku do izdaje gradbenega dovoljenja brez podvajanja dokumentacije in
               zahtev in enakih procesnih dejanj v doslej ločenih postopkih. Izvedene analize
               zakonodaje v praksi kažejo tudi na to, da ločeni postopki izdaje gradbenega
               dovoljenja in okoljevarstvenega soglasja, na primer, ne vplivajo samo na večjo
               birokratizacijo, povezano s pridobivanjem gradbenega dovoljenja, temveč predstavljajo
               tudi razlog za nekonkurenčnost Slovenije zaradi dolgotrajnosti postopkov. Predlog
               zakona z namenom debirokratizacije postopkov predvideva tudi, da se bodo dosedanja
               soglasja, ki so bili samostojni upravni akti, prekvalificirala v mnenja, ki si jih bo
               investitor lahko pridobival tudi sam in jih priložil k zahtevi za izdajo gradbenega
               dovoljenja in si s tem bistveno skrajšal postopek izdaje gradbenega dovoljenja.</p>
               <p>Zakon nadalje predvideva še omogočanje usklajevanja varstvenih in razvojnih
               interesov, informatizacijo postopkov, krepitev odgovornosti udeležencev pri graditvi,
               kot že navedeno pa tudi že v ostalih rešitvah odpravo administrativnih ovir, pa tudi
               legalizacijo neproblematičnih objektov skozi sistemsko legalizacijo za objekte
               daljšega obstoja. Iz zakona pa se izločajo vsebine, ki se nanašajo na regulacijo
               poklicev in dejavnosti pooblaščenih arhitektov in inženirjev, saj je to področje po
               novem predmet ločenega zakona, in sicer zakona o pooblaščenih arhitektih in
               inženirjih, ki tudi predstavlja pomemben del sprememb na področju gradbene in
               prostorske zakonodaje in smo ga obravnavali v predhodni točki.</p>
               <p>Vlada se je v tem mandatu zavezala, da boi pristopila k usklajevanju prostorske,
               okoljske in gradbene zakonodaje in rezultat tega je tudi gradbeni zakon, ki je na
               naših mizah. Predlog je bil predmet dolgotrajne javne razprave in je bil deležen
               velikega odziva strokovne javnosti. Ker gre za obsežne spremembe, je razumljivo, da
               dobivamo številne pripombe, tudi občin, za katere smo že slišali danes, v tej fazi,
               ko zakon obravnavamo v Državnem zboru. V dani obravnavi bo preko pridobitve
               zakonodajno-pravnega mnenja mogoče vsebino zakona še izboljšati, morda tudi v smeri
               predlogov določenih zainteresiranih deležnikov.</p>
               <p>Zakon sledi cilju oblikovanja hitrejših, preglednejših in enostavnejših postopkov in
               cilju večje učinkovitosti pri sprejemanju prostorskih planov na občinskem in državnem
               prostorskem nivoju – to je tudi v kombinaciji z zakonom, ki ga še pričakujemo v
               Državnem zboru –, zato v Poslanski skupini Stranke modernega centra menimo, da je
               Predlog gradbenega zakona primeren za nadaljnjo obravnavo. Hvala lepa.</p>
            </sp>
            <sp who="SDZ7:NemecMatjaž">
               <speaker>PODPREDSEDNIK MATJAŽ NEMEC:</speaker>
               <p>Gospod Danijel Krivec bo predstavil stališče Poslanske skupine Slovenske demokratske
               stranke. Izvolite.</p>
            </sp>
            <sp who="SDZ7:KrivecDanijel">
               <speaker>DANIJEL KRIVEC (PS SDS):</speaker>
               <p>Hvala za besedo, spoštovani predsedujoči. Lep pozdrav vsem prisotnim!</p>
               <p>Ponovno obravnavamo zakon, ki je v okviru tako imenovanega trojčka, in ponovno
               poudarjam, da bi morali ta zakon obravnavati, potem ko bomo obravnavali Zakon o
               urejanju prostora.</p>
               <p>Področje graditve objektov ureja Zakon o graditvi objektov, ZGO-1, ki je bil sprejet
               leta 2002, začel veljati 2003 in bil kasneje še nekajkrat spremenjen. Zakon je
               neločljivo povezan z zakonodajo na področju prostora, zato se pomanjkljivosti
               prostorske zakonodaje nujno odražajo tudi na področju graditve. Iz analiz,
               predstavljenih v oceni stanja na področju urejanja Zakona o graditvi objektov – 1,
               izhaja, da zakon ni dosegel vseh zastavljenih ciljev, zato predlagatelj veljavni
               Zakon o graditvi objektov nadomešča z dvema novima zakonoma, in sicer z gradbenim
               zakonom in zakonom o arhitekturni in inženirski dejavnosti. Ponovno poudarjam, da vsi
               ti cilji, ki niso bili dosežene oziroma zakon ni izpolnil zastavljenih ciljev, gredo
               predvsem na samo izvajanje zakona in izvajanje nadzora nad izvajanjem zakona. Tako
               novi zakon, tudi če bo razdeljen, brez poštenega nadzora in ureditve na tem področju
               ne bo prinesel dodane vrednosti.</p>
               <p>Predlog gradbenega zakona, ki je pred nami, širi definicijo objekta tudi na večje
               število drugih gradbenih posegov, torej tudi na fizične, gradbene in podobne posege v
               zemeljske strukture, ki po ozki definiciji veljavnega zakona nimajo lastnosti
               objekta. Na primer, utrditve in ureditve zemljišč, nasipavanja in odkopavanja,
               postavljanje nekaterih premičnih objektov z namenom stalne uporabe na istem mestu in
               podobno. Predlog zakona predvideva nekatere olajšave pri pogojih za začetek gradnje
               in uporabe objektov, in sicer je predvidena opustitev obveznosti pridobivanja
               gradbenega dovoljenja za odstranitev objektov, potrebna je samo še prijava začetka
               gradnje, opustitev obveznosti pridobivanja gradbenega dovoljenja za začasne objekte
               in širjenje obsega vzdrževalnih del, za katere ni obvezna pridobitev gradbenega
               dovoljenja za manjše rekonstrukcije. Predlog zakona daje pravno podlago za
               informatizacijo postopkov, saj že predvideva vlaganje vseh zahtev in prijav po
               elektronski poti preko prostorskega informacijskega sistema. Projekt vzpostavljanja
               prostorskega informacijskega sistema je v polnem teku in obsega tudi projekt
               e-dovoljenja in e-soglasij, njegov zaključek pa je predviden v letu 2021. Predlaga se
               tudi uzakonitev obveznosti nezavezujočega podajanja informacij, svetovanja in pomoči
               investitorju. Predlog zakona predvideva opcijsko možnost pridobitve predodločbe glede
               skladnosti s prostorskimi akti in pravili Zakona o urejanju prostora ter predpis s
               področja mnenjadajalcev.</p>
               <p>Med vidnejšimi novostmi je integracija postopka izdaje gradbenega dovoljenja in
               okoljevarstvenega soglasja, ki stremi k racionalizaciji postopkov, saj bi se po novem
               vodil samo eno postopek dovoljevanja in ne več ločeni postopki. Se pravi, izdaja
               okoljevarstvenega soglasja v samostojnem postopku, ki je danes pogoj za izdajo
               gradbenega dovoljenja, in nato v drugi fazi pridobitev gradbenega dovoljenja. Predlog
               zakona integrira tudi pridobivanje mnenj, ki se izdajo za potrebe pridobivanja
               gradbenega dovoljenja. Dosedanja soglasja, ki so bili samostojni upravni akti, se
               prekvalificirajo v mnenja, ki so za pristojni upravni organ za gradbene zadeve
               praviloma podlaga za izdajo gradbenega dovoljenja, pri čemer ima pristojni upravni
               organ za gradbene zadeve možnost, da mnenja, izdana brez pravne podlage, neusklajena
               mnenja ali nasprotujoča si mnenja medsebojno uskladi, njihovo vsebino v skrajnih
               primerih tudi spregleda v primeru molka mnenjedajalcev, ob ponovnem pozivu
               pristojnega upravnega organa za gradbene zadeve pa manjkajočo presojo mnenjedajalcev
               celo nadomesti s pomočjo organa, pristojnega za nadzor nad mnenjedajalcem, ali s
               pomočjo izvedenca, ki ga v tem primeru plača mnenjedajalec.</p>
               <p>Predlog zakona predvideva skrajšan postopek izdaje gradbenega dovoljenja. Pogoj za
               vodenje postopka kot skrajšanega je predložitev soglasij vseh oseb, ki imajo status
               stranke v postopku: lastniki sosednjih zemljišč, lastnik zemljišča, seveda v primeru,
               ko investitor ni tudi lastnik zemljišč, vseh predpisanih mnenj in pozitivnega mnenja
               občine glede skladnosti s prostorskimi akti in drugimi predpisi občin. Uzakonja se
               obvezna nova faza graditve, to je prijava začetka gradnje za vse gradnje, za katere
               je potrebna pridobitev gradbenega dovoljenja, razen nekaterih izjem: gradnje
               enostavnega objekta, vzdrževanje objektov in vzdrževalna dela v javno korist.</p>
               <p>Predlog zakona predvideva večjo vlogo in odgovornost udeležencev, kakor tudi gradbene
               inšpekcije in drugih pristojnih inšpekcij. Čeprav ga imenuje investitor, je
               nadzornik, ki mora izpolnjevati pogoje za pooblaščenega arhitekta ali inženirja,
               predviden kot tisti udeleženec pri gradnji, ki mora bedeti nad izpolnjevanjem
               predpisanih zahtev med izvajanjem gradnje, zlasti nad skladnostjo izvajanja gradnje z
               gradbenim dovoljenjem in za izpolnjevanje bistvenih zahtev. Nadzornik je na ta način
               ne samo vezni člen med projektantom, kadar sam ne nastopa kot nadzornik, in
               izvajalcem, temveč ima tudi obveznost do države, saj so mu dodeljene takšne naloge,
               ki ga bodo silile v aktivno vlogo na gradbišču in s tem v učinkovitejši nadzor nad
               izvajanjem gradnje.</p>
               <p>Proces izvajanja gradnje se smiselno zaključi z uporabnim dovoljenjem, ki je obvezna
               faza za vse gradnje, za katere je predpisana pridobitev gradbenega dovoljenja.
               Objekti, za katere je predpisana pridobitev gradbenega dovoljenja, razen nezahtevnih
               objektov, se lahko pričnejo uporabljati šele po pridobitvi uporabnega dovoljenja. V
               vseh primerih objektov, razen pri zahtevnih objektih in objektih z vplivi na okolje,
               je možna nadomestitev uporabnega dovoljenja z izjavami projektanta, vodje gradnje in
               izvajalca.</p>
               <p>Predlog zakona predvideva močnejšo vlogo občin tako v postopku dovoljevanja kakor
               tudi pri nadzoru nad izvajanjem njenih predpisov. V postopku izdaje gradbenega
               dovoljenja predlog zakona predvideva občino kot obveznega mnenjedajalca, s čimer jo
               izenačuje z drugimi mnenjedajalci, ki nastopajo v vlogi varuha javnega interesa. Pri
               nadzoru nad izvajanjem gradenj, za katere po predlogu zakona ni treba pridobiti
               gradbenih dovoljenj, vendarle v delu, ki se nanaša na skladnost s prostorskimi akti
               in drugimi predpisi občin. Predlog zakona predvideva inšpekcijski nadzor nad takšnimi
               posegi kot izvirno pristojnost občin.</p>
               <p>Predlagane rešitve, ki se nanašajo na legalizacijo, naslavljajo predvsem dve skupini
               objektov, in sicer objekte daljšega obstoja nad 20 let ali več in možnost
               legalizacije v prehodnem obdobju petih let od uveljavitve zakona z možnostjo presoje
               skladnosti nezakonite gradnje glede na predpise, ki so veljali v času začetka
               gradnje. Predlog zakona predvideva tudi določanje in evidentiranje gradbenih parcel,
               ki se konstituirajo z izdajo gradbenega dovoljenja, skladno z Zakonom o urejanju
               prostora-2. Določanje gradbenih parcel in njihovo vzdrževanje oziroma nadzor nad
               njihovim spreminjanjem je izjemnega pomena za realizacijo prostorskih aktov, saj se
               prostorski izvedbeni pogoji, odmiki, faktorji pozidanosti in tako dalje, vežejo prav
               na gradbene parcele, slednje pa so pomembne tudi zaradi obračunavanja davkov in
               drugih dajatev.</p>
               <p>Predlog gradbenega zakona predvideva širitev pristojnosti in povečan obseg dela
               gradbene inšpekcije, ki deluje v okviru Inšpektorata Republike Slovenije za okolje in
               prostor, zato predlagatelj za kadrovsko popolnitev inšpekcije predvideva finančne
               posledice za državni proračun v zvezi z delom inšpekcije. Zakon pa bo imel tudi
               pozitivne finančne posledice, in sicer v največjem delu iz naslova legalizacije
               obstoječih objektov in učinkovitega inšpekcijskega nadzora. Predlog zakona tako
               predvideva pozitivne posledice za državne in tudi za občinske proračune. Na gradbeni
               zakon kot tudi na druga dva zakona, ki se tičeta prostorskega načrtovanja oziroma
               urejanja prostora, to je Zakon o urejanju prostora, ZUreP-2 in Zakona o arhitekturni
               in inženirski dejavnosti, je že v postopku sprejemanja na Vladi kot tudi po sprejetju
               prišlo več pripomb strokovnih združenj: Inženirske zbornice Slovenije, Zbornice za
               arhitekturo in prostor Slovenije, Skupnosti občin Slovenije, občinskih inšpekcijskih
               služb, združenih v Društvo mestnih, občinskih in medobčinskih inšpektorjev, s strani
               nadzornikov Slovenije, Univerze v Ljubljani, Fakultete za arhitekturo v Ljubljani in
               Univerze v Mariboru, Fakultete za gradbeništvo, prometno inženirstvo in arhitekturo
               ter številnih drugih posameznikov.</p>
               <p>Verjamem, da lahko vse te pripombe v nadaljnjih fazah sprejemanja zakona izboljšajo
               vsebino zakona. Na osnovi vseh razprav, ki bodo potekale v nadaljevanju na matičnem
               delovnem odboru v vseh fazah sprejemanja, se bomo v poslanski skupini tudi odločali
               glede podpore ali nepodpore samemu zakonu.</p>
            </sp>
            <sp who="SDZ7:NemecMatjaž">
               <speaker>PODPREDSEDNIK MATJAŽ NEMEC:</speaker>
               <p>Gospod Ivan Hršak bo predstavil stališče Poslanske skupine Desus. Izvolite.</p>
            </sp>
            <sp who="SDZ7:HršakIvan">
               <speaker>IVAN HRŠAK (PS DeSUS):</speaker>
               <p>Hvala za besedo, predsedujoči. Spoštovana državna sekretarka s sodelavcema,
               spoštovani kolegi in kolegice!</p>
               <p>Ministrstvo za okolje in prostor se je v tem mandatu lotilo prenavljanja zakonodaje
               še enega zelo perečega področja, ki je bil na čakanju za spremembe praktično že od
               sprejetja veljavne zakonodaje. Gre za področje gradbene zakonodaje. Kmalu po
               sprejetju veljavnega Zakona o graditvi objektov iz leta 2005 in nekaj kasnejših novel
               se je namreč pokazalo, da kljub dobrim namenom zakonodaja vseeno ni dosegla želenih
               rezultatov in ni olajšala novih investicij, skrajšala čakanja na gradbena dovoljenja
               in podobno. Po oceni naše poslanske skupine je tudi pri noveli te zakonodaje moč
               pričakovati mešane odzive podobno, kot na primer pri dimnikarski zakonodaji. Eni bodo
               predlagane spremembe podprli in jih videli kot velik korak naprej, drugi bodo
               kritizirali, da se določena pravila preveč sproščajo.</p>
               <p>Gradbeni zakon, ki bo, kot že rečeno, nadomestil veljavni Zakon o graditvi objektov,
               to področje ureja povsem na novo. Predlog prinaša vrsto bistvenih novosti, pokriva
               večje področje gradenj, več objektov in gradbene posege in objekte ne glede na
               njihovo povezanost s tlemi. Tako naj bi se olajšali pogoji za določene gradnje, ki se
               bodo lahko izvedle brez gradbenega dovoljenja. Gradbeno dovoljenje tako ne bo več
               potrebno za začasne objekte, namenjene prireditvam in sezonski uporabi ter za manjše
               rekonstrukcije, pa tudi nič več za odstranitev objektov. Vseeno pa bo seveda potrebna
               prijava začetka gradnje.</p>
               <p>Za pristojne organe se bo uvedlo obvezno svetovanje in informiranje investitorjev ter
               nezavezujoče podajanje informacij. Hkrati pa bo investitorjem omogočeno, da pridobijo
               tako imenovano predodločbo, ki je v naknadnem postopku izdaje gradbenega dovoljenja
               zavezujoča. Na osnovi tega dokumenta se bo vlagatelj lahko odločil, ali bo sploh
               kupil neko zemljišče, hkrati pa se bo zavaroval pred nepričakovano spremembo, denimo
               spremembo prostorskega akta oziroma načrta. Zelo pohvalno je, da se bo gradbeno
               dovoljenje lahko pridobilo na podlagi strnjene in formalno manj zahtevne
               dokumentacije. Rok za izdajo gradbenega dovoljenja pa bo le pet mesecev od vložitve
               popolne vloge.</p>
               <p>Pohvalno je tudi, da bo gradbeni zakon združil postopka izdaje gradbenega dovoljenja
               in okoljevarstvenih soglasij, saj se bo presoja vplivov na okolje izvajala že v fazi
               izdaje gradbenega dovoljenja. Vodil se bo torej le še samo en postopek, ki se bo
               zaključil z enotnim gradbenim dovoljenjem z utemeljitvijo, ki bo zadostila tako
               okoljskim kot tudi gradbenim predpisom. Na voljo bo tudi skrajšan postopek izdaje
               gradbenega dovoljenja, postopki dovoljevanja pa bodo lahko tudi elektronski. Občine
               bodo dobile pri izdaji dovoljenj večjo vlogo, saj bo njihovo mnenje obvezujoče. Zakon
               prinaša občinam pozitivne finančne posledice, in sicer predvsem na osnovi legalizacij
               objektov, zgrajenih na črno, torej brez gradbenega dovoljenja, pa tudi tistih, ki so
               zgrajena drugače, kot je dovoljeno po gradbenem dovoljenju. Predvideva se, da naj bi
               se v petih letih od uveljavitve Zakona legaliziralo okoli 9 tisoč takšnih objektov,
               ki so starejši od 20 let. Legalizacija bo torej mogoča v primerih, kadar gre za manj
               problematične in starejše objekte, kar pomeni, da legalizacija ne bo potekala kar
               vsepovprek. In prav legalizacija objektov je tista, ki bo občinam, pa tudi državi
               seveda lahko prinesla dodaten denar. Računa se, da bi država in občina na osnovi
               nadomestila za degradacijo okolja oziroma prostora v prvem letu po sprejetju zakona
               dobila 7,2 milijona evrov, ki bi si ga razdelile – vsak na pol. Seveda ne smemo
               pozabiti na plačilo komunalnega prispevka, ki ga bi bilo ob legalizaciji prav tako
               treba plačati, višina pa se razlikuje od občine do občine, predvideva pa se, da bi ta
               prispevek občinam prinesel 90 milijonov evrov.</p>
               <p>Kljub temu da nekatere gradnje ne bodo več rabile gradbenega dovoljenja, pa bodo
               vseeno temeljito nadzorovane s strani pristojnih in inšpekcijskih služb. Predlog
               gradbenega zakona namreč predvideva širitev pristojnosti in povečan obseg dela
               gradbene inšpekcije. Sedanjim 70 gradbenim inšpektorjem, ki trenutno preverjajo okoli
               11 tisoč zadev, se bodo pridružili novi, saj predlog zakona predvideva kar nekaj
               dodatnih zaposlitev, med drugim tudi za področje nepremične kulturne dediščine, torej
               na Inšpektoratu za kulturo in medije. Na tem mestu moramo opozoriti na to, da do
               večine inšpekcijskih pregledov oziroma nadzorov pride zaradi prijav s strani občank
               in občanov. Pričakuje pa se, da bodo inšpekcijski ukrepi v državno in občinsko
               blagajno prinesli okoli 30 milijonov evrov.</p>
               <p>Poslanke in poslanci Poslanske skupine Desus bomo predlog zakona v prvi obravnavi
               enotno podprli. Hvala.</p>
            </sp>
            <sp who="SDZ7:NemecMatjaž">
               <speaker>PODPREDSEDNIK MATJAŽ NEMEC:</speaker>
               <p>Gospod Jan Škoberne bo predstavil stališče Poslanske skupine Socialnih demokratov.
               Izvolite, gospod Škoberne.</p>
            </sp>
            <sp who="SDZ7:ŠkoberneJan">
               <speaker>JAN ŠKOBERNE (PS SD):</speaker>
               <p>Najlepša hvala, spoštovani gospod podpredsednik. Spoštovana državna sekretarka!</p>
               <p>Na vrsti je drugi zakon iz trojčka, ki bo odloženi trojček, ker enega izmed ključnih
               zakonov, torej Zakon o urejanju okolja, čakamo še v septembrski izdaji. Pred nami pa
               je predlog novega gradbenega zakona, katerega osnovni cilj na nek način je
               zmanjševanje tveganj pri investicijah v gradbene objekte, tako da s tem zakonom na
               nek način dajemo ustrezne pravne podlage za bolj učinkovito in bolj uporabnikom
               prijazno usmerjanje investitorjev in informiranje investitorjev. Na eni strani tako
               integriramo gradbeno dovoljenje in okoljsko dovoljenje, kar bi moralo bistveno
               zmanjšati administrativno obremenjevanje in časovnico procesnega pridobivanja
               možnosti za začetek investicije, hkrati pa omejujemo tudi pravna sredstva zoper
               gradbeno dovoljenje, da bo to v eni liniji torej mogoče enkrat, ne pa v več
               vzporednih procesih, kot je to danes.</p>
               <p>Ena izmed ključnih točk tega zakona je tako tudi prekvalifikacija soglasij v obvezna
               mnenja, kjer pa dodatno država hodi nasproti investitorjem, tako majhnim kot velikim,
               z možnostjo, da v primerih, ko mnenj ni ali pa so mnenja neusklajena, upravni organ
               nastopi bodisi kot mediator bodisi kot tisti, ki ugotovi molk in zaključi postopek. V
               primeru mediacije pa seveda ustrezno omogoči predrugačenje mnenj, če je to mogoče, in
               s tem čim prej in čim bolj učinkovito v duhu prijazne uprave omogoči nadaljevanje
               postopka za pridobitev gradbenega dovoljenja.</p>
               <p>Pogosto uporabljena ena izmed strateških usmeritev države je seveda tudi
               digitalizacija vseh procesov poslovanja državljank in državljanov kakor tudi pravnih
               oseb, pri čemer je to eden izmed izvedbenih zakonov te strateške usmeritve ne samo v
               Sloveniji, ampak tudi širšega evropskega prostora. Zakon namreč omogoča oziroma daje
               ustrezne podlage za to, da se bodo vse zahteve, vezane na graditev, dajale v
               elektronski poti po posebnem portalu. Na točki sodelovanja vseh ključnih deležnikov
               pri pridobivanju oziroma pri posegih v prostor se, kar ni nepomembno, krepi vloga
               lokalne skupnosti oziroma občin na točki ugotavljanja oziroma dajanja ustreznih mnenj
               glede skladnosti gradenj s prostorskimi akti in s pravili s področja urejanja
               prostora, kar je v kontekstu tega, da se del pristojnosti za nadzor objektov brez
               zahtevanega gradbenega dovoljenja prenaša na občinske inšpektorje, seveda nekaj, kar
               bomo morali v nadaljevanju zakonodajnega postopka še podrobneje osvetlili in morda
               poiskati tudi kakšno dopolnilno rešitev. Vendar gre za pomemben korak naprej, kot je
               tudi pridobitev oziroma možnost pridobitve predodločb na podlagi pripravljenih
               tehničnih projektov ena izmed ključnih možnosti, da bo Slovenija postala
               investitorjem v gradnjo objektov oziroma investitorjem, ki morajo za svoje
               investicije bistveno poseči v prostor, tudi bolj prijazna država, ob hkratnem
               upoštevanju vseh okoljskih standardov, ki smo si jih že postavili pa ki jih bomo;
               vsaj Socialni demokrati upamo, v bodoče tudi zaostrili.</p>
               <p>Ključno pri tej predodločbi je seveda to, da lahko upravni organ usmeri ustrezno
               investitorja bodisi s pozitivno bodisi z negativno informacijo o tem, ali je določena
               lokacija oziroma tehnologija investicije ustrezna na določenem območju ali pač ne. Ob
               ustrezni projektni podlagi investitorja je tukaj mogoče z visoko stopnjo gotovosti že
               predvideti nadaljnji potek pridobivanja gradbenega dovoljenja in s tem bistveno
               skrajšati postopke pridobivanje gradbenega dovoljenja. Kar je tudi ena izmed novosti;
               torej, da ob prisotnosti vseh soglasij in mnenj lahko uvedemo po tem zakonu skrajšani
               postopek pridobitve. To bo predvsem prišlo v poštev pri manj zahtevnih investicijah,
               kar je za občanke in občane še posebej dobrodošla sprememba.</p>
               <p>Tisto, kar – bi lahko rekli – nastopa v tem zakonu kot del po logiki zdrave kmečke
               pameti, je pa določilo zakona, ki omogoča neke smiselne tolerance pri odstopanju
               gradnje in preprečuje, da bi za vsake, še najbolj minimalne, lahko tudi celo povsem
               logične tolerance pri gradnji inšpektorji izrekali ukrepe oziroma ugotavljali, da gre
               za neskladno gradnjo. Tukaj seveda ne govorimo o bistvenih odstopanjih, ampak o
               povsem življenjskih primerih, ko od osnovnega projekta pride do nekih odstopanj, ki
               se pokažejo zaradi same logičnosti tekom izvedbe del.</p>
               <p>Ne nazadnje zakon naslavlja tudi vprašanje legalizacije objektov, kjer imamo dve
               skupini slednjih, in sicer tiste, ki so v prostoru umeščeni in obstajajo že 20 let in
               več in je možnost legalizacije v prehodnem obdobju petih let z možnostjo tudi presoje
               skladnosti nezakonite gradnje glede na predpise, ki so seveda veljali v času gradnje
               in ne danes.</p>
               <p>Predmetni zakon bo, seveda ko bo zaključen tudi zakonodajni postopek – verjamem, da
               bo pozitivno zaključen – v primeru tega in predhodnega zakona, svojo polno funkcijo
               in operativnost dobil šele, ko bomo in če bomo ustrezno sprejeli tudi Zakon o
               urejanju prostora. Vsekakor gre za izjemno zahtevno in tudi izjemno pomembno
               materijo, katere osnovni cilj pa je omogočiti čim lažjo, čim krajšo pot do uspešnega
               investiranja, ob hkratni varnosti vseh ključnih deležnikov, predvsem pa ob
               zavarovanju javnega interesa s področja varovanja prostora in okolja, zato bomo
               Socialni demokrati zakon podprli. Hvala lepa.</p>
            </sp>
            <sp who="SDZ7:NemecMatjaž">
               <speaker>PODPREDSEDNIK MATJAŽ NEMEC:</speaker>
               <p>Končali smo s predstavitvijo stališč poslanskih skupin.</p>
               <p>Sledi splošna razprava poslank in poslancev k predlogu zakona. Besedo ima kot prvi
               dr. Franc Trček. Pripravi naj se mag. Matej Tonin in gospod Simon Zajc.</p>
               <p>Izvolite.</p>
            </sp>
            <sp who="SDZ7:TrčekFranc">
               <speaker>DR. FRANC TRČEK (PS ZL):</speaker>
               <p>Hvala za besedo, predsedujoči, še enkrat.</p>
               <p>S seje sem tekel na razgovor z elektrodistributerji, da malo razložim na primeru.
               Pogovarjali smo se ob drugem tudi o nizki, srednji napetosti omrežij, ki se jih
               pogosto navaden državljan, če nisi strokovnjak, niti ne lotiš. Smo se pogovarjali o
               teh spremembah, o katerih se tukaj pogovarjamo, in dejansko, kje kdaj poenostavljaš
               in kdaj ne. To je, recimo, nek tak primer, ko bi lahko rekel, do 45 kilo je ena
               zadeva. Rekli so – mogoče zaradi tega, ker so se prišli pogovarjati v Združeno levico
               –, da se okoljski del prepočasi umešča, ne, da je preveč in tega. Tukaj smo se
               pogovarjali o preventivi – ste govorili o odstopanju, o legalizaciji. Strinjam se
               tudi z nekimi govorci, ki so danes že omenjali, da bi morali to zadevo peljati ravno
               obratno: najprej Zakon o urejanju prostora, potem nekako ljudje, ki bodo to delali.
               Ampak okej, odločili ste se nekako, da peljete, kakor peljete.</p>
               <p>Nek drugi primer, o katerem bi lahko razmišljali, pa se mi po navadi vedno smejejo,
               hišice v drevesih. Na celem Pohorju bi lahko imeli – dobro bolj je popularno komu, da
               reče glamping – nekaj tovrstnih enot in bi se <q>»ganjalo«</q> turizem, kot se ga, recimo,
               grejo v Skandinaviji. Ni to za toplo vodo odkrivati. Ampak, če bi jaz to hotel zdaj
               umestiti – umrem. Kje je dejansko problem, pa ne bi podcenjeval občin in županov in
               ljudi, ki tam delajo, ampak izhajajoč iz mojih strokovnih vedenj, zapne že v drugi
               največji občini v državi. Ljubljana ima to delno urejeno, karkoli si mislimo, ampak
               problem je potem tudi na ravni komunikacije občina–upravna enota. Včasih se je treba
               – pa ni to nič slabšalnega – usesti skupaj in pogovoriti, preden sploh greš v kakšen
               postopek, ds si potem ne nakoplješ hudiča na glavo in medije in vse živo. Nekdo je
               omenjal tu neko avstrijsko prakso, ki jo sam relativno dobro pozna, ampak tu trčimo v
               to, kar sem pri predhodni točki govoril. Gre seveda za neko čisto drugačno prostorsko
               kulturo, če se tako izrazim. Ko ti je malo samoumevno, da ne morejo gabariti kar
               štrleti malo po domače. Ko ne boš imel od petih sosedov treh, ki bodo tako
               <q>»poblajhali«</q> fasade, da če boš šel na vrtu kaj delat, da te bodo oči bolele – da
               razlagam na nekih takih, vsem najbolj razumljivih primerih. Tu je ta manko
               komunikacije, dejansko tudi to, kar pozabljamo mi kot Državni zbor, pa tudi časa nam
               zmanjkuje, ker malo preveč štancamo zakone, tudi kako se zakoni izvajajo v praksi in
               neko to drobno amandmiranje, manko tudi ušes in oči z naše strani, da nekako
               poslušamo teren. Saj nismo mi najbolj pametni na svetu. Ljudje, ki dnevno kaj delajo,
               nam imajo marsikaj povedati, da bi bila zakonodaja boljša.</p>
               <p>Če zdaj konkretno gledam, kaj se tu spreminja in kaj je malo problematično. Mi
               pogosto govorimo odprava administrativnih ovir, a veste. Ampak, ko mi to govorimo, mi
               ne smemo sočasno nekih standardov zniževati. Verjetno imamo mi že problem, pa vem, da
               ga imamo, med okoljskim in prostorskim delom na samem ministrstvu, kaj šele potem, ko
               se to nekako naprej izvaja. Dokler se ni ta Kemis zgodil, sva Hanžek pa jaz skoraj
               edina tulila o okoljskih zadevah. Ste vsi imeli: pa biznis, pa to, pa kakšen Franci
               Zavrl je rekel gospodu Počivalšku, da mora reči ekoterorist, ker se to dobro sliši,
               da se omica ustraši, ampak to tudi kaže, veste, na neko naše agregatno stanje, kje in
               kako smo.</p>
               <p>Ena zadeva, legalizacija. Seveda moramo to zadevo rešiti, ampak mi se moramo tudi
               vprašati, zakaj smo pa v neki družbi in državi, kjer imamo 300 tisoč teh zadev. Pa če
               bi bolj natančno šel gledat neke načrte, pa to <gap n="…"/> Ampak dobro, Dani zmajuje glavo –
               odvisno. Lahko smo bolj ostri, lahko smo manj ostri glede tega, lahko bolj nabijamo
               številke, lahko manj. Ampak tega je veliko tudi zaradi tega, ker nimaš te edukacije
               in nimaš tudi nekega podpornega mehanizma ustreznega. Jaz moje študente arhitekture
               vedno vprašam, ali bi kdo od vas specializiral hleve. Pa so me tako čudno gledali,
               zadnje generacije pa malo razmišljajo, pa rečejo, zakaj pa ne. Recimo, kolega Lah je
               omenjal koritaste silose. Večini se to mogoče zdi, ne vem, znanstvena fantastika,
               ampak nek zelo zelo konkreten primer, ki ga imaš, ko hočeš neko dejavnost opravljati,
               s katerim se v bistvu moraš ukvarjati. Samemu se mi zdi sporno, pa tudi še komu iz
               koalicije, ki rajši molči, ta prekategorizacija v mnenje. Ker imam občutek, da ta
               zadeva ne bo funkcionirala ravno najbolje na neki upravni enoti. Veste, če malo po
               domače povem, lahko boste imeli na neki upravni enoti nekoga, ki je malo bolj kot
               jaz, pa bo mogoče preveč težil, na drugi pa nekoga, ki čaka penzijo, če malo grdo
               povem. Treba bi bilo te zadeve malo bolj resno premisliti.</p>
               <p>Večja pristojnost inšpekcijskih služb <gap n="…"/> Ja, v redu, super! Ampak se spet bojim,
               občinske inšpekcijske službe, vsaj v rangu, dokler še nimamo regij, razmisliti o
               nekih medobčinskih, da imamo dejansko potem tudi neke ljudi, ki se ustrezno nekako za
               to izobrazijo. Na tej točki bi se ustavil, lahko bi še več govoril, ampak se mi zdi,
               da moramo ta opozorila resno vzeti, in upam tudi, da bomo Zakon o urejanju prostora
               vzeli zelo resno glede na vse to, kar se nam dogaja zadnje leto tega mandata, in se
               bomo temu primerno posvetili. Jaz sem pa elektrodistributerjem pred desetimi minutami
               rekel – kaj? Mi bi potrebovali DPN za deset let, desetletne DPN in bi rekli, DPN za
               elektro distribucijo, kjer bi v DPN tudi jasno opredelili, kaj je kabliranje in kdaj
               kabliranje. Potem bi lahko vsi lažje skupaj delali; pa dobro, komu v politiki bi
               zmanjkalo prostora za neke civilne iniciative. Potem pa seveda v kontekstu desetih
               let gledati, kako se svet spreminja: DPN za kolesarske steze, DPN za
               reindustrializacijo, resne DPN za degradirano območje <gap n="…"/> Tovrstne pomisleke mi
               potrebujemo. Ta nek zdrav, premišljujoči del vseh teh prostorskih strok mi seveda
               sporoča, da je to tisti manko, ki ga premalo mislimo ob teh spremembah zakonodaje.
               Upam pa, da bo tisti del v Državnem zboru, ki izhajamo iz nekih strok, tudi iz
               upravnih enot kdo – a ne kolega –, tvorno sodeloval in ne bomo dobili, če po domače
               rečem, nekoliko drugačen šalabajzeraj. Hvala za besedo.</p>
            </sp>
            <sp who="SDZ7:NemecMatjaž">
               <speaker>PODPREDSEDNIK MATJAŽ NEMEC:</speaker>
               <p>Besedo ima mag. Matej Tonin, pripravita naj se gospod Simon Zajc in gospod Zvonko
               Lah.</p>
               <p>Izvolite.</p>
            </sp>
            <sp who="SDZ7:ToninMatej">
               <speaker>MAG. MATEJ TONIN (PS NSi):</speaker>
               <p>Drage poslanke, poslanci, dober dan!</p>
               <p>Gradbena zakonodaja in zakonodaja, ki se dotika umeščanja v prostor, je alfa in omega
               predvsem za gospodarstvo in za razvoj te države. Brez učinkovite tovrstne zakonodaje
               seveda trpi gospodarstvo, s tem pa v končni instanci državljani in imamo številne
               probleme. V preteklosti oziroma do sedaj smo imeli precej nesrečno roko, kar se tiče
               tovrstne zakonodaje. Tisti, ki se na področje spoznate, veste, da se je ta zakonodaja
               spreminjala, v nekaterih časovnih obdobjih tudi zelo hitro, kar pomeni, da niti še
               ena sprememba ni dobro zaživela, se je že pojavila druga; da tiste stvari, ki so bile
               sicer lepo napisane v zakonu, se v praksi niso izvajale. Recimo, ena izmed takšnih
               stvari je sprejemanje občinskih prostorskih načrtov, ko je bilo ob sprejemanju
               takratne zakonodaje povedano, kako bo to vse hitro postorjeno in urejeno, ampak še
               danes obstajajo občine, ki nimajo na novo sprejetih občinskih prostorskih načrtov.
               Prav ti dolgotrajni postopki so na nek način grenili življenje številnim podjetnikom
               in tudi popolnoma navadnim državljanom, ki so želeli zgraditi nek zelo preprost
               objekt ali pa obstoječi objekt kakorkoli drugače razširiti. V državah, ki dajejo kaj
               na prihodnost in razvoj, so seveda prostorsko planiranje, gradbena zakonodaja,
               umeščanje v prostor tista ključna srčika, kjer se stvari pripravijo, tako da se lahko
               stvari načrtujejo tudi za 10, 15 let vnaprej, kar se tiče urejanja prostora. V
               Sloveniji pa imam občutek, da gre v zadnjem času praktično od občinskih ravni dalje
               vse po politiki izvršenih dejstev. Torej, nekaj se naredi, nekaj se vzpostavi in
               potem je treba temu prilagajati pač prostorske akte. Bilo bi zelo lepo, vem, da je to
               v besedah mnogo lažje reči kot pa v praksi narediti, ampak kljub vsemu za nek
               dolgoročen pozitiven razvoj Slovenije, pa tudi za zmanjševanje teh regionalnih razlik
               bi bilo izjemno koristno, da bi te stvari nekoliko dlje v prihodnost načrtovalo.</p>
               <p>Mislim, da vso bedo zakonodaje, ki jo trenutno imamo, pokaže prav primer Magne, kjer
               je bilo treba za neko popolnoma normalno investicijo sprejemati poseben zakon, če bi
               se v rednih postopkih umeščanja v prostor karkoli zakompliciralo. Mislim, da je bil
               ta zakon jasen alarm, da je treba spremeniti komplet, cel šopek zakonodaje, ki se
               loteva umeščanja objektov v prostor same gradnje in podobno. Vlada je sedaj z
               nekaterimi zakoni prišla. Prvi ta zakon, ki ga danes obravnavamo, danes drugi, je
               gradbeni zakon. Mislim, ko se danes pogovarjamo o teh splošnih izhodiščih, kako naj
               bi te stvari zastavili, se mi zdi nujno, da tudi vsaj povem, kako jaz vidim, da ne
               boste rekli, da zgolj kritiziram, kako jaz vidim neko učinkovito zakonodajo s tega
               področja. Jaz si to predstavljam predvsem tako, da bi moralo biti sprejemanje
               občinskih prostorskih načrtov mnogo hitrejši postopek; postopek, kjer bi bilo treba
               manj prositi državne uradnike in kjer bi stvari že po neki logični inerciji postopka
               tekla gladkejše. Ker če bomo prišli relativno hitro do občinskih prostorskih načrtov,
               to pomeni, da bomo postavili pravila igre, kje se kaj sme in česa se ne sme. Potem ko
               imamo zastavljen nek zemljevid, kaj kje lahko in česa kje ne smemo, potem pa pride
               gradbeno dovoljenje, da na tistih območjih postavljamo objekte.</p>
               <p>Tudi tukaj vsakršna vlada, če želite vsakršna politika, je imela v svojih programih
               napisano, da je treba stvari izboljšati, da je treba postopke pridobivanja gradbenega
               dovoljenja skrajšati. Rešitve, ki so napisane v zakonu, v določeni smeri sledijo tem
               zamislim. Ključno pa je spet, kako se bodo te stvari izvajale v praksi. Tako kot že
               kakšen zakon v preteklosti, kjer so bile morda stvari na papirju relativno dobro
               zapisane, potem izvajanje v praksi pa nekako ni šlo. Na to bo treba še posebej paziti
               po sprejetju teh zakonov.</p>
               <p>Zdi se mi tudi še eno področje, ki bi ga rad omenil in ki se ga v teh zakonih na nek
               način tudi lotevamo, je toleranca oziroma posamezna odstopanja. Življenje včasih zna
               biti zelo nepredvidljivo, kakšni akti pa znajo biti zelo zelo rigorozni in
               nepopustljivi. Včasih bi bilo dobro za to državo, da bi tudi državno uradništvo, pa
               če želite tudi politika, da ne bo narobe razumljeno, večkrat uporabljali zdravo
               kmečko pamet. Ko govorimo o nekih gospodarskih poslopjih, objektih, recimo, so včasih
               kakšne rešitve zelo tragične ali nesmiselne, da tam, kjer je vsakomur na prvi pogled
               jasno, da bi bilo mogoče objekt še v neki meri razširiti, pa ga prostorski akti ne
               dovoljujejo, ampak v praksi ta širitev ne bi nič bistveno poslabšala ne življenjskih
               pogojev okoliških prebivalcev, ali kakorkoli drugače povečala nevarnost, ali pa
               drugačne vplive na to okolje. V takih primerih je treba znotraj zakona vzpostaviti
               neka pravila, ko se ta odstopanja oziroma toleranca dovoljuje. Nekdo bo rekel, ja to
               potem pomeni spet Divji zahod, da bo vsakdo lahko delal, kar bo hotel, ker na koncu
               bo vedno računal na neke tolerančne člene oziroma saj je dovoljeno odstopanje, ampak
               zdi se mi, da če postavimo neka pravila, v katerih primerih in v kakšnih razmerjih je
               mogoče odstopati od nekih aktov, potem mislim, da bi rešili ogromno težkih
               življenjskih okoliščin ali pa nekih poslovnih odločitev, s tem mnogo stvari v državi
               izboljšali, ne da bi kakorkoli drugače ogrozili življenje drugih ali pa povečali
               nevarnost. Na ta segment, kar se tiče odstopanj in tolerance, bom tudi potem v
               naslednjih obravnavah izjemno pozoren.</p>
               <p>Še eno področje, ki bi se ga rad v svoji razpravi lotil in je tematika tega zakona,
               je pa legalizacija črnih gradenj. Jaz sem na strani tistih, ki pravijo, da če je
               mogoče objekt legalizirati, ga je bolje legalizirati kot pa zrušiti. Seveda vsaj pod
               pogojem, da to stoji na nekih takih mestih, ki so normalna za gradnjo. Seveda spet ne
               govorim o teh stvareh, da bi se nekdo odločil pa na Kredarici nekaj postavil pa potem
               računal, da bo to mogoče legalizirati, če malo karikiram. Ampak ne vem, zapuščina
               pretekle države, kar se tiče črnih gradenj, je kar obsežna. Zdi se mi nujno, da pa
               zdaj že toliko časa živimo v samostojni Sloveniji, da je tudi na tem področju
               potrebno na nek način vzpostaviti normalne evropske standarde; kar pomeni, da tisto,
               kar je mogoče zdravorazumsko legalizirati, je treba čim bolj enostavno in hitreje
               legalizirati, tisto, česar pač ni mogoče legalizirati, je treba porušiti in na tak
               način priti na točko nič, kjer se potem tovrstna gradbena zakonodaja striktno in zelo
               jasno upošteva.</p>
               <p>V tem smislu bi zlasti izpostavil, zakaj je v zakonu postavljena ravno omejitev, da
               morajo biti objekti stari 20 let. Če hočemo narediti neko izhodiščno ničelno točko,
               potem jaz te omejitve ne bi postavil. Če v tej državi želimo rešiti problem
               črnograditeljstva, potem je treba v nekem trenutku zadeve, ki obstajajo, tiste, ki se
               jih da rešiti, rešiti, zadevo zaključiti in iti naprej, ker iz tega, da bo predpisana
               starost objektov 20 let za legalizacijo, bodo potem nastali spet problemi. Tisti, ki
               bodo imeli objekte stare 15 let, jim morda grozi, če bo inšpekcija zelo učinkovita pa
               hitra, da jim bodo objekte porušili, ker ne bodo mogli v doglednem času stvari
               legalizirati. Tisti, ki pa bodo imeli, ne vem, 21 let star objekt, bodo pa to stvar
               lahko naredili. Govorim vse v smislu tudi enakopravnosti državljanov. Pa da ne bo kdo
               narobe razumel, jaz ne podpiram črnograditeljstva. Govorim pa o tem, da če imata dva
               državljana črno gradnjo pa nek objekt je star 15 let, nek objekt pa 21, bo po
               zakonodaji ga tisti z objektom starim 21 let ga lahko legaliziral, tisti z mlajšim
               objektom pa ne. Meni se to ne zdi prav, ker mislim, da je glavna intenca in glavna
               poanta tega zakona to, da se vzpostavi red. Kar pomeni, da se stvari, ki jih je
               mogoče legalizirati, se legalizirajo, ostalo pa je treba porušiti. Tu postavljati
               neko arbitrarno starost objekta, se mi zdi nepotrebno. Če objekt stoji na lokaciji,
               ki je pač tudi, recimo temu, primerna gradnja in je objekt mogoče legalizirati, potem
               ne vidim problema, da se ga ne legalizira, tudi če je objekt star deset let. Če pa
               imate objekte stare tudi 30 do 40 let, kjer je popolnoma neprimerno, da stojijo
               objekti, je pa jasno, da je treba te objekte porušiti. Tukaj poleg tega vidika
               starosti, bi želel, da še enkrat pripravljavci tega zakona razmislite, ali je pametno
               pač na to starost postavljati, in morda še dodatno utemeljite, kje je ključna poanta,
               da mora ravno 20 let biti oziroma kaj vas je k temu vodilo.</p>
               <p>Še zadnja stvar, ki se mi je pri tej debati pojavila, je, kako inšpekcija ravna v
               posameznih primerih. Imate v Sloveniji črne gradnje, zdaj gospodu Kuzmiču, ki niti
               lastnik objekta ni bil, se je objekt porušil, kakšnemu Türku na Obali pa objekt še
               vedno stoji. To so pač razlike, ki v tej državi obstajajo, in to ljudi izjemno moti.
               Tudi na tem področju bo treba vzpostaviti red, ker v nasprotnem primeru bodo imeli
               ljudje vedno občutek, da velike ribe, ki poznajo koga, lahko na nek način vedno
               pridejo iz ribičeve mreže ven, medtem ko male ribe so obsojene na tisto, da se
               inšpekcija do pike in vejice natančno drži odločbe. To je neka čisto osnovna poanta
               pravičnosti, ki jo bo treba tudi z delom inšpekcije izboljšati, če želimo, da bodo
               ljudje bolj verjeli in bolj zaupali tej državi, ki bo v kratkem praznovala svoj
               rojstni dan.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima gospod Simon Zajc, pripravita naj se gospoda Zvonko Lah in Ljubo
               Žnidar.</p>
            </sp>
            <sp who="SDZ7:ZajcSimon">
               <speaker>SIMON ZAJC (PS SMC):</speaker>
               <p>Hvala, gospod predsednik. Lep pozdrav vsem predstavnikom ministrstva, kolegice,
               kolegi!</p>
               <p>Predlog vladnega zakona, ki ga danes obravnavamo, je bil v bistvu v javni razpravi
               kar dolgo časa in v vsem tem času se je vsa strokovna in tudi druga javnost množično
               odzvala, odziv je bil velik. Še danes prejemamo dodatne predloge, nove predloge od
               različnih deležnikov, od občin naprej. Vsakdo seveda vidi možne izboljšave zakona
               skozi svoje oči. Verjamem, da se zakon še da izboljšati in da se bo v postopku v
               Državnem zboru to tudi zgodilo.</p>
               <p>Kaj je tisto, kar menim, da so zelo dobre novosti? Prvič, definitivno to, da se
               združujeta dva postopka; to se pravi, postopek gradbenega in okoljskega dovoljenja,
               ker zakaj bi podvajali nekatere postopke, če to ni potrebno. V očeh investitorja ima
               ta investitor opravka z eno državo, zato je prav in se mi zdi smiselno in zelo
               pozdravljam to spremembo, da bo to za naprej tudi en postopek. Se pravi, en
               investitor, ena država, en postopek za eno dovoljenje. To dovoljenje bo izdano tudi
               na podlagi bolj strnjene dokumentacije in posledično bo zato tudi to formalno manj
               zahtevno.</p>
               <p>Všeč mi je, da za rušenje ne bo treba več pridobiti gradbenega dovoljenja, ampak bo
               potrebna le priglasitev. Dobro je tudi to, da se poenostavlja postopke pridobivanja
               uporabnega dovoljenja. Ko pa gledamo na Slovenijo od zunaj, pa za Slovenijo, kar se
               tiče raznih lestvic konkurenčnosti in posledično privlačnosti Slovenije za
               investitorje, kar ima, kot vemo, za posledico to, da imamo nova delovna mesta, se nam
               izboljšuje standard. To je pomembno, da imamo vse postopke, kar se gradenj tiče,
               informatizirane. S tem zakonom, to pozdravljam, se daje pravno podlago. Mislim, da se
               planira do 2021 tudi realizacija. Nekateri v to dvomijo, upam, da je ta letnica
               premišljeno nastavljena. Želim si sam seveda da bi bilo to čim prej mogoče zaradi
               tega, ker je to pomembno tako za hitrost kot za cenovno učinkovitost. Ampak vedno,
               kadar spreminjamo nek zakon, ko neko področje poenostavljamo, v želji za to, da bi
               bili hitrejši, cenejši, bolj privlačni, moramo po drugi strani paziti tudi na to, da
               nam stvari ne uidejo izpod nadzora. Se pravi, da imamo neko kontrolo, da se tega, kar
               poenostavljamo, ne zlorablja. Zato se mi zdi zelo dobro tudi, da povečujemo
               odgovornost in vlogo vseh deležnikov, tako tistih, ki delajo investicijo, kot do
               gradbene inšpekcije in vseh ostalih pristojnih inšpekcij.</p>
               <p>Zakon ima poleg tega še cel kup nekih drugih novosti, od te legalizacije, ki je bila
               že omenjena, teh neproblematičnih objektov do prekvalifikacije soglasja v mnenja, vse
               seveda z namenom, da bo pri nas v Sloveniji graditi mogoče čim bolj predvidljivo, za
               investitorje da bo to enostavno, da bo ceneje, hkrati pa tudi, da bo nadzor nad tem
               boljši.</p>
               <p>Zaradi teh izboljšav zakon v prvem branju definitivno podpiram, sem prepričan, da se
               bo skozi postopek s predlogi tako nas, poslancev, kot ostalih zainteresiranih še
               izboljšal, ker je pomembno za nas, za Slovenijo, da izboljšamo tudi to področje
               gradbeništva. Ta zakon to počne in to se mi zdi zelo dobro. Hvala.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima državna sekretarka na Ministrstvu za okolje in prostor gospa Lidija
               Stebernak.</p>
            </sp>
            <sp who="SDZ7:StebernakLidija">
               <speaker>LIDIJA STEBERNAK:</speaker>
               <p>Hvala za besedo.</p>
               <p>Najprej bi se opredelila do posameznih navedb, in sicer glede integracije
               okoljevarstvenega soglasja in gradbenega dovoljenja. V bistvu v samem zakonu ni bil
               izključno in zgolj cilj integracije odprava administrativnih ovir. Ta postopek
               integriramo zaradi zahtev Evropske komisije, ker je to tudi ena izmed rešitev, ki jo
               nekako ugotavlja Evropska komisija do naše države. Prav tako tudi večina evropskih
               držav ima ureditev urejeno tako, da sta postopek okoljevarstvenega soglasja in
               postopek izdaje gradbenega dovoljenja integrirana, kar pomeni, da je tudi naša
               ureditev v tem kontekstu evropsko primerljiva. Posebej bi še pa opozorila na to, da v
               tem primeru seveda okoljski standardi niso nižji. Zahteve, ki se predvidevajo v naši
               veljavni in tudi evropski zakonodaji in se nanašajo na okolje, so popolnoma enake.
               Integracija postopka pomeni zgolj to, da izdaja okoljevarstvenega soglasja ni
               samostojen postopek, ampak se vse te zahteve uveljavljajo znotraj postopka izdaje
               gradbenega dovoljenja.</p>
               <p>Potem glede legalizacije. Rečeno je bilo pravzaprav, da nekako bi bilo bolje, da se
               za postopke legalizacije, glede na to, da je tega veliko, sprejme poseben zakon.
               Ravno stroka nekako ugotavlja, da poseben zakon ni primerna rešitev, ampak je treba
               to sistemsko rešiti v sistemskem zakonu, ki pa je gradbeni zakon. Se pravi, da se to
               sistemsko rešuje v tem zakonu. Tudi 20 let, to je pravzaprav neke vrste zastaralni
               rok, po katerem objekta, če ga 20 let nismo znali spraviti na tak ali drugačen način
               s sveta, pomeni, da objekt v samem okolju ni tako zelo moteč, da tam ne bi mogel
               biti, in načelo enakosti je tisto, ki opredeljuje enoten rok 20 let, kar pomeni, da
               smo vsi enaki po 20 letih in ta datum ni fiksen. Ta datum je drseč. Se pravi, vsakič,
               ko bomo gledali za 20 let nazaj, pomeni, če objekt v nekem okolju že 20 let stoji,
               pomeni, da ga je mogoče legalizirati pod milejšimi pogoji. Naloga tako inšpekcije je
               pa tista, da ugotovi, kateri objekt v tem obdobju, ko nastaja, ne spada, in
               sprocesira celotne zadeve. Če 20 let nekaj je, pa ga nismo bili sposobni ne
               sprocesirati ne odstraniti, pomeni, da pravzaprav ni tako zelo moteč za samo okolico
               kot tako.</p>
               <p>Mogoče še glede dela inšpekcije. Inšpekcije delujejo na podlagi veljavne zakonodaje
               in po prioritetah, ki jih imajo sprejete. Rušenje objekta v TNP je bilo zato, ker so
               nelegalni objekti znotraj TNP pravzaprav na prioriteti izjemno visoko zgoraj. Se
               pravi, da so ena izmed prioritet, na podlagi katerih potem inšpekcije tudi postopajo.
               Še odgovor glede občinskih cest. Sama kategorizacija občinskih cest seveda ne more
               biti predmet urejanja v gradbenem zakonu. Kategorizacija cest je predmet Zakona o
               cestah in te stvari bo pa treba sistemsko rešiti tam, tako da v bistvu gradbeni zakon
               ni primeren za reševanje te problematike. Hvala.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima gospod Zvonko Lah, pripravita naj se gospoda Ljubo Žnidar in Janko
               Veber.</p>
            </sp>
            <sp who="SDZ7:LahZvonko">
               <speaker>ZVONKO LAH (PS NSi):</speaker>
               <p>Hvala lepa, predsednik.</p>
               <p>Mislim, da je glede na črne gradnje in glede na vse objekte, ki so zgrajeni v
               neskladju s predpisi, prva naloga, da se ti objekti legalizirajo na nek način. Iz
               dveh razlogov: prvič, da občine oziroma tisti, ki do zdaj niso plačali komunalnega
               prispevka, v primerjavi s tistimi, ki so legalno gradili, plačajo komunalni
               prispevek, občine pa to namenijo za izgradnjo komunalne infrastrukture, ki je
               podhranjena. Drugič, da čim prej dobimo prave evidence za obračunavanje NUSZ, čeprav
               je to stvar občin – ampak do njih je zelo težko priti, pravih evidenc – in tudi za
               nov evropski zakon, ki bi ga morali sprejeti, to je davek o nepremičninah. Ta način
               legalizacije, kot je predvidena s tem zakonom, je lep izgovor – ko je objekt star več
               kot 20 let, da če ga nismo uspeli legalizirati ali umestiti nekam, se moramo
               vprašati, ali smo se trudili ali se nismo, da bi to naredili. Bomo kar po nekem
               postopku – in to je drseči zakon. Bi en vic povedal, pa ne bom, ker imam premalo časa
               glede na to. Večina bo tistih, ki ne bo preganjanih, ker to se pa ne bo dalo s
               številom inšpektorjev, ki so zdaj, ali pa bodo zaradi tega zakona imeli bistveno več
               dela. Marsikakšen ne bo preganjan, pa bo čakal, da bo star objekt 20 let, nam pa to
               ni v korist. Vmes pa bomo lahko morali sprejeti davek na nepremičnine. Mislim, da bi
               morali postaviti nek rok. Do takrat – ja, od takrat naprej – ne, boste pa plačali
               toliko več, bo postopek drugačen. Isto bi dosegli, če bi imeli samostojen zakon, pa
               bi postavili določen rok. Samo bojim se, da če bomo to urejali v kratkem času, da
               bodo zasute pravne enote s tem delom in tudi izvajalcev ni tako veliko. V sosednji
               državi so se pojavila nova podjetja, Legalizacija, d. o. o. ali nekaj takega, ki so
               se s tem ukvarjali, da so pospešili. Pri nas pa mislim, da je teh pa bistveno manj.
               Če hočemo tako urediti, da bomo zadostili tem, da bomo naredili red, če pa bomo kar
               nekaj, da bomo spravili pod preprogo, potem pa bomo lahko na hitro.</p>
               <p>Glede cest. Ja, ampak kolikor sem jaz ta zakon, ki bo prišel drug mesec na dnevni
               red, s tem zakonom pa nismo bistveno naredili nekega uspeha ali pa koraka naprej. Ker
               to je verjetno tudi razlog, da smo šli po tem vrstnem red. Ker če bi šli, pa bi
               <q>»zaratili«</q> na prvem, glavnem zakonu, bi potem težje še to spravili pod streho. Nič
               nismo naredili, da bi tujci ali pa naši investitorji po primernih cenah, kot jih
               imajo v tujini, prišli do komunalno opremljenega stavbnega zemljišča. Nič nismo
               naredili. Naredili bi samo <gap n="…"/> V tujini je tako, da kupi občina zemljišče, preden gre
               spreminjat namembnost, po ceni dejanske rabe z nekim dodatkom in potem komunalno čim
               ceneje uredi na osnovi predpisov in dobi potem komunalno opremljeno stavbno zemljišče
               investitor po neki normalni ceni. Tam gredo še dlje, ker se zavedajo, kaj pomeni
               investitor – nova delovna mesta, vlaganje v to – še omogočijo, ne vem, kredit ali
               bančno garancijo dajo, da si zgradi objekt in tako naprej. Pri nas smo se uprli, kot
               da tega ne rabimo, mi štancamo denar, v bankomatih raste denar in tako naprej. Tega
               reda ne delamo in mislim, da bomo imeli dosti dela pri naslednjem zakonu. So določene
               poenostavitve, ki pa ne rešujejo, tako da bi v kratkem rešili ali pa dohiteli tiste
               države, ki imajo to že dolgo urejeno.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima gospod Ljubo Žnidar, pripravita naj se gospod Janko Veber in mag. Dušan
               Verbič.</p>
            </sp>
            <sp who="SDZ7:ŽnidarLjubo">
               <speaker>LJUBO ŽNIDAR (PS SDS):</speaker>
               <p>Hvala, spoštovani predsednik.</p>
               <p>Res je, da naj bi ta novi zakon dejansko skrajšal in izboljšal postopke; skratka,
               tako upravne korake kakor tudi ostale, da bi bil sam zakon bolj prijazen do vseh
               uporabnikov in s tem tudi poceni zadevo tako vsem vlagateljem, ki to dokumentacijo
               potrebujejo.</p>
               <p>Zelo dobre so pripombe; seveda pripomb je zelo veliko, pripombe so dale tudi upravne
               enote, ki jasno nakazujejo, kako velike težave imajo z vsemi podzakonskimi akti, ki
               sledijo vsem tem krovnim zakonom, in kakšna ovira je to pri njihovem delu. Zaradi
               tega se po navadi, tako kot radi rečemo, oglasi tretji uradnik, ja, poglejte tisto
               alinejo, to pa ne gre. Pripravljavce zakona je treba – tudi ko se sprejme nov zakon,
               je treba tudi iti v popravke oziroma novelacijo ali dejansko v izbris določenih
               podzakonskih aktov. Tega se doslej, bi rekel, predhodne vlade niso posluževale v
               tolikšni meri, kolikor bi morale. Zaradi tega so ti podzakonski akti tako veliko
               breme na vsakem koraku. Spremljajo vsak zakon, ne da ga spremljajo, ovirajo izvajanje
               zakona! Na to opozarjajo upravne enote. To bi dejansko moral biti sestavni del in
               velja razmisliti, da bi bil potreben poseben, ne vem, upravni postopek ob sprejetju
               novega zakona, dodati preverbo in novelacijo tudi vseh podzakonskih aktov, na katere
               se je ali predhoden zakon, ki ga ukinjamo ali spreminjamo. Moje vprašanje je, koliko
               podzakonskih aktov bomo zaradi tega ukinili, ker dejansko ukinjamo Zakon o graditvi
               objektov. To je zame bistveno vprašanje, koliko teh podzakonskih aktov bomo
               poradirali oziroma ukinili. Verjamem, da tega do zdaj, do danes ni še nihče preveril.
               In to je bistvo. Če hočemo stvari poenostaviti in tako naprej.</p>
               <p>Zelo se veselim, da bomo v enem postopku, to se pravi, v pridobivanju gradbenega
               dovoljenja pridobili v tem postopku tudi okoljevarstveno soglasje ali dovoljenje.
               Ampak, poglejte, poznamo izgovore, ki so bili s te strani, da določenih strokovnjakov
               je tako malo, da je treba na to soglasje čakati tudi po leto in pol. Ali zdaj bo čas
               trajanja pridobitev gradbenega dovoljenja vezan na to in bomo rekli, aha, ja, veste,
               ni še okoljevarstvenega soglasja, bomo pa še počakali eno leto, da bo tisti
               strokovnjak, ki je, ne vem, za specialne poplave, na razpolago, da bo dal to
               okoljevarstveno soglasje. Ali je temu tako ali se bodo roki za pridobitev
               okoljevarstvenega soglasja skrajšali. To je moje bistveno vprašanje. Pa se zelo radi
               primerjamo s tujino, v Avstriji dobiš gradbeno dovoljenje v 8 dneh. Veste, kaj je to
               8 dni?! V kolikšnem času pa v Republiki Sloveniji dobiš okoljevarstveno soglasje?
               Kakšno je povprečje? Kakšno je časovno povprečje, da pridobim okoljevarstveno
               soglasje? Lahko smo zadovoljni, o povprečju govorim, okoli eno leto. Eno leto je
               povprečje, da dobiš okoljevarstveno soglasje, govorim o povprečju. Eno dobiš prej,
               eno dobiš tudi kasneje. To je sestavni del tega novega zakona. Saj tu lepo – Ja, bomo
               se potrudili, bomo to združili skupaj. Ampak v primerih iz prakse pa temu ni tako.
               Jaz bom zelo vesel, če bo sedaj okoljevarstveno soglasje izdano v 8 dneh, da bomo
               lahko gradbeno dovoljenje dobili v 8 dneh. Nerazumljivo mi je, ker recimo primerjam
               izdano gradbeno dovoljenje pred 15 leti ali 10 let nazaj, je bilo gradbeno dovoljenje
               izdano na dveh straneh; danes pa ima gradbeno dovoljenje za enostaven enodružinski
               objekt v povprečju 15–16 strani, ker je prepisano celo tehnično poročilo iz tehnične
               ali pa iz uvodne mape. Ne vem, zakaj to podvajanje. Ne vem, ali imajo ti uradniki na
               upravnih enotah pisalne vaje? Zakaj prepisujejo tehnično poročilo iz tehnične
               dokumentacije v gradbeno dovoljenje? To mi ni jasno, tega ne razumem. Ne razumem,
               zakaj to podvajanje teh vsebin potem še v gradbenem dovoljenju. Ne razumem. Lahko se
               navede, ali so pogoji izpolnjeni ali ne; ne pa da se tehnične karakteristike iz
               tehničnega opisa ali iz projektne dokumentacije prepisujejo v gradbeno dovoljenje. To
               je zame kot gradbincu popolnoma nelogično. Če te podatke rabim, jih pogledam v
               projektu samem, ne pa da jih ponovno berem. Saj gradbenega dovoljenja potem, ko je
               izdano, nihče več ne vzame v roke. Gradbeno dovoljenje je samo končni dokument, ki
               odpre vrata za naprej, da se lahko stvari izvajajo. To je tehnična dokumentacija,
               tista, ki jo izvajalec vzame v roke in po kateri se izvede. Ko je pa tehnični
               pregled, se pa samo naredijo kljukice, če po domače rečem, če so vse tiste zahteve
               uresničene, ki so bile podane od vseh soglasodajalcev. Samo to. Toliko o teh
               postopkih. Seveda še enkrat ponavljam, s presojo nad novelacijo vseh podzakonskih
               aktov. Lotite se tega, tega je precej, balasta je 70 %, dajte to poradirati. To je
               ključna ovira.</p>
               <p>Legalizacija objektov. V preteklosti smo se z legalizacijo že veliko ukvarjali, z
               legalizacijo nedovoljenih gradenj. Pa smo uvedli nek rok za prijave, da jih
               evidentiramo, da jih vnesemo v prostorske, občinske načrte, da so vidni, da so
               evidentirani. Potem smo neke roke, da naj že plačajo določena nadomestila in tako
               naprej. Cel kup je bilo že nekih korakov, ki so bili narejeni z nekim menjalnim
               korakom, pa nikoli izpeljani do konca, nikoli. In to coklo – legalizacijo starih
               objektov vlečemo že 20, 30 in več let. In tudi s tem novim predlogom, to je pa sedaj
               zelo zanimiva zadeva. Tu smo sedaj uvedli drznih 20 let. Da lahko danes gradimo na
               nelegalen način objekt, pa upamo, da nas nobeden ne bo prijavil, ter ga čez 20 let
               legaliziramo. Zdaj karikiram ta predlog, ki je vaš predlog. Prej z obrazložitvijo,
               saj to so naloge inšpekcij in ostalih ter sosedov, in če ta objekt ne moti, ga lahko
               po dvajsetih letih normalno legaliziramo. Ne vem, če je to zdaj prava pot ali pa
               spodbuda vsem tistim, ki se te poti lotijo legalno. To zame ni sprejemljiv predlog.
               To je možnost skrivanja. Lahko, samo če vas nihče ne bo dobil, da ste nelegalno
               pozidali to. To je zdaj spodbuda k nelegalnemu postopku in to delamo z novim zakonom,
               z novim predlogom. To ni rešitev za legalizacijo objekta. Tudi glede sedanjih
               nelegaliziranih objektov, absolutno nisem tega mnenja, da je treba vse porušiti. Po
               mojem jih je dve tretjini, ki so dobri in so mogoče zaradi kakršnihkoli ovir bili
               prisiljeni iti v tako zadevo; seveda je pa tudi nekaj takih, ki bi jih bilo treba
               porušiti. Govorimo o obstoječih, ampak mi zdaj zakon postavljamo za videne vnaprej in
               že tukaj dajemo spodbudo k nelegalnemu pristopu. S tem takoj odpremo problematiko na
               lokalni ravni, občinah. Ta predlog je nesprejemljiv, to je poziv k skrivanju
               določenih gradenj. Pa se lahko hitro najdejo mesta in prostori, kjer se da nekaj
               pozidati, pa upaš, da te 20 let nihče ne bo potegnil ven pa prijavil inšpekciji.</p>
               <p>Mislim, da je treba o teh stvareh, teh segmentih, ki ste jih poudarili danes, resno
               razmisliti. Predvsem pa še enkrat apel, pa ne samo na tej zakonodaji, mislim da bi
               morali prav v poslovnik sprejemanja vseh zakonov uvesti tudi stalno obvezno rubriko –
               Preveriti podzakonske akte v primeru spreminjanja ali ukinjanja starega zakona. Da bi
               moral biti to poslovniški korak, ki bi moral to preverbo teh ovir s temi
               podzakonskimi akti nujno vnesti pri sprejemanju ali spremembi vsakega novega zakona,
               ki se veže na dano tematiko. To bi bilo nujno potrebno in nam ne bi število teh
               podzakonskih aktov tako raslo, kot nam raste danes. Kajti podzakonski akti so tisti,
               ki se operativno najbolj in največ uporabljajo. In mi na veliko govorimo, kako bomo z
               novim zakonom olajšali pa skrajšali poti; pozabljamo pa na vse podzakonske akte, ki
               so pa operativni, ki so veliko breme in otežujejo ter zavlačujejo vse te postopke in
               operativne korake; na to pa pozabimo. Vzemite to v resen razmislek in da se to uvede
               kot stalna naloga in sestavni del poslovniškega koraka pri sprejemanju novega zakona.
               Hvala.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima gospod Janko Veber.</p>
               <p>Pripravita naj se mag. Dušan Verbič in gospod Bojan Podkrajšek.</p>
            </sp>
            <sp who="SDZ7:VeberJanko">
               <speaker>JANKO VEBER (PS SD):</speaker>
               <p>Hvala za besedo. Lep pozdrav vsem!</p>
               <p>Če resnično želimo izboljšati postopek za čim prejšnjo pridobitev gradbenega
               dovoljenja in tudi učinkovito umeščanje v prostor, je treba bistveno globlje poseči,
               kot je posegel ta zakon. Osebno sicer še vedno ocenjujem, da je eden od najboljših
               dokumentov, ki smo jih sprejeli v Državnem zboru, prav Odlok o strategiji
               prostorskega razvoja Slovenije, ki je dal usmeritev vsem načrtovalcem v prostoru,
               kako se bodo razvijala naselja, kako se bo posledično razvijala infrastruktura, ki
               povezuje ta naselja, kako se tudi država navezuje na mednarodno infrastrukturo in kje
               so potem tista območja, ki jih je treba v večji meri opredeliti kot industrijska in
               za zahtevnejšo industrijo. Vse skupaj pa se je nekako izničilo, če lahko uporabim ta
               izraz, v trenutku vstopa Slovenije v Evropsko unijo in v trenutku danih, zopet,
               preobširnih zavez glede Nature 2000. In če upoštevamo, da imamo v Sloveniji 34 %
               površine v Naturi 2000, če k temu dodamo tudi najboljša kmetijska zemljišča in tisto,
               kar je že pozidano, in tisto, kar je težko nameniti sploh pozidavi, ugotovimo, da je
               teh priložnosti za vlaganje, za gradnjo v Sloveniji zelo malo. Nekako bi apeliral na
               to, da se vendarle naredi sicer zelo zahteven postopek, ampak vendar, pregled celotne
               hierarhije odločanja o tem, kako se je razglasila Natura 2000 v Sloveniji. Zakon o
               ohranjanju narave je to prenesel na uredbo vlade. Z uredbo vlade s podzakonskim aktom
               takšnih omejitev, po mojem mnenju, ni mogoče sprejemati in je to v nasprotju s
               pravnim redom v Republiki Sloveniji. In ko to izčistimo, bomo dobili številne
               površine, ki niso tako nujno potrebne, da so vključene v Naturo 2000.</p>
               <p>Takrat se lahko tudi zelo aktivno pogovarjamo o tem, kako bomo sprejemali prostorske
               akte, kamor bomo umeščali tudi vse te infrastrukturne, stanovanjske, šolske in
               industrijske objekte. Zelo smo se samoomejili in zato se nam tudi v zadnjem času
               dogaja, da gradimo na najboljših kmetijskih zemljiščih. Zakaj na najboljših
               kmetijskih? Ker je to stvar notranjega pregovarjanja ali, če hočete, merjenja moči.
               Kdor je močnejši v državi, ta bo odločal, kje se bo gradilo. Če pa gre za Naturo
               2000, trčiš že na Evropsko komisijo, na mednarodne organizacije in je ta postopek
               praktično zelo otežen ali pa, da ne rečem, že vnaprej obsojen na neuspeh. Ampak
               katera država je pa tista, ki si sploh dovoli, da se poseže v najboljša kmetijska
               zemljišča? Tista, ki modro načrtuje svoj razvoj, zagotovo ne, kajti brez hrane ni
               prihodnosti; in to je nekaj, kar moramo imeti zagotovo pred očmi. To je ta širši
               pogled, ki nam zagotovo manjka, če se želimo pogovarjati o tem, da želimo imeti nek
               učinkovit sistem. V tem zakonu pa nekako pozdravljam, da se vračamo po mojem mnenju
               na tisto obdobje, ko smo najprej izdali recimo lokacijsko dovoljenje; in na podlagi
               lokacijskega dovoljenja si dobil potem še lahko gradbeno dovoljenje. Zakon sicer
               govori o tem, da se uzakoni predodločba kot zavezujoča odločitev in pogoj v postopku
               izdaje gradbenega dovoljenja. To, če prav razumem, je neke vrste lokacijsko
               dovoljenje. Če ne razumem dovolj dobro, bi tudi prosil za pojasnilo, kajti menim, da
               je bil tisti postopek, ki smo ga imeli definiranega, da si dobil najprej lokacijsko
               dovoljenje in potem gradbeno, najbolj prijazen do investitorja, kajti dobil si že v
               fazi umeščanja v prostor vse potrebne informacije vseh soglasodajalcev, vseh
               inšpekcijskih služb. Dejansko si vedel, ko si naročal projekt, kaj te čaka,
               projektant pa je seveda vedel, kaj mora sprojektirati. Danes je to izkrivljeno, ker
               je to neke vrste enoten postopek in ne veš natančno, kdaj boš dobil eno soglasje,
               drugo soglasje, se dopolnjujejo, spreminjajo. Zelo dolgo traja, da prideš potem do
               projekta, na podlagi katerega se lahko izda gradbeno dovoljenje. Dodaten premislek,
               da se še bolj približamo tistemu postopku, ki je bil bistveno bolj izčiščen.</p>
               <p>Kar pa se tiče mnenj in inšpekcijskih služb, zopet vezano na prostorske akte, če
               imamo prostorske akte dobro pripravljene, dobro sprejete, potem moraš že v fazi
               izdelave prostorskega akta, sploh akta izvedbene narave, imeti praktično že vsa
               soglasja pristojnih služb, bodisi za infrastrukturo ali druge okoljske pogoje.
               Investitor, ko se odloča za gradnjo na neki parceli, v nekem prostoru, pravzaprav ne
               potrebuje več teh dodatnih soglasij, ker je to že sestavni del sprejetega
               prostorskega izvedbenega akta. Če pa tega ni, se seveda dvakrat, trikrat, štirikrat
               srečujemo po nepotrebnem z enimi in istimi službami, ki morajo sodelovati v tem
               postopku; in zelo težko prideš res v kratkem do dovoljenja. To, kar pa je ta hip v
               zakonu predvideno, ravno v tem postopku pridobivanja soglasij, pa me skrbi. Velik del
               soglasij načrtujete preimenovati oziroma prekvalificirati v mnenje. Mnenje je
               nezavezujoče in bojim se, da bodo ta mnenja potem podlaga za gradnjo tudi objektov,
               ki bodo potem, ko bodo zgrajeni, povzročali zelo resne težave v okolici. Posledično
               za investitorja zelo hude probleme zaradi še večjega odpora lokalnega prebivalstva,
               ali sicer civilnih organizacij, ali vseh tistih, ki sodelujejo v teh postopkih. Ta
               poenostavitev iz soglasja v mnenje, ocenjujem, je zelo nevarna oziroma jo bo treba
               čim bolje izčistiti, da res vemo, kdaj nastopi tisti trenutek, da lahko damo mnenje
               namesto soglasja.</p>
               <p>Glede ostalih zadev lahko ugotavljam, da zakon daje bistveno večjo pristojnost
               občinam, kot jih je imela občina do sedaj. Kot ustanova, ki sprejema prostorski akt,
               bo imela po tem zakonu možnost tudi razlagati ta prostorski akt, kar je primerno in
               dobro, če si nekaj sprejel. Enako kot Državni zbor; če sprejmeš zakon, si tudi ti
               tisti, ki ga razlagaš. Podobno prostorski akt; če ga sprejme občina, je tudi prav, da
               ga razlaga. Bojim pa se, da nimamo v celoti izčiščenega tega postopka, kot je bil
               nekoč, ko smo imeli skupščine občin, kjer je bil v občinah, kjer je danes sedež
               upravnih enot, združen celoten postopek. Od tega, da si imel sprejet prostorski akt,
               do tega, da si lahko tudi tolmačil ta akt. In tudi do tega, da si vodil postopek za
               izdajo gradbenega dovoljenja, ki je, še enkrat, ta prednost lokacijskega dovoljenja,
               ki sem ga prej omenjal. Takrat je referent, ki je vodil ta postopek, sklical prav vse
               inšpekcijske službe, vse soglasodajalce, ki so šli k investitorju na teren, na
               parcelo, kjer želi graditi, in tam so na zapisnik zapisali, ali je ta želja
               investitorja uresničljiva glede na vsebino prostorskega akta ali ne, in kaj vse mora
               narediti, da bo lahko tam gradil.</p>
               <p>Ta postopek zaenkrat ni toliko izčiščen, kot je bil nekoč, ker imamo še vedno upravno
               enoto, ki bo izdala gradbeno dovoljenje. Občina bo sicer razlagala prostorski akt.
               Inšpekcijske službe imamo na lokalnem in na državnem nivoju. In ta razdrobljenost
               celotnega sistema je naslednji izziv, ki bi ga bilo treba spraviti prav na nivo, kot
               je nekoč bil – da občine, kjer je sedež upravnih enot, dobijo še večje pristojnosti
               in da so dejansko nosilci celotnega postopka pri izdajanju gradbenega dovoljenja ter
               tudi pri oblikovanju in organiziranju vseh inšpekcijskih služb na državnem nivoju, ki
               jih imamo danes, ter tistih na lokalnem nivoju. Glede na resna opozorila prav
               lokalnih inšpekcijskih služb pa bi tudi apeliral, da se dodatno premisli, ali je
               modro, da prenesemo nadzor nad objekti, za katere ni potrebno gradbeno dovoljenje, na
               lokalni nivo. Mislim, da tudi po tem zakonu ni evidence, ker ni izdajanja dovoljenj,
               kdaj se začne tak objekt graditi, kaj se dogaja v prostoru. In ker je to zdajšnja
               pristojnost državne inšpekcije, se mi zdi to samo prelaganje odgovornosti iz ene
               državne inšpekcijske službe na lokalno raven. Ta lokalna raven pa dejansko nima
               dovolj izčiščenega mehanizma, da bi lahko ta postopek uspešno spremljala. Še posebej
               smo bili tudi opozorjeni na problem skupnih inšpekcijskih služb, ki so ustanovljene
               na območju več občin; in tudi na problem financiranja teh inšpekcijskih služb, ker
               naj bi se tudi dejansko zmanjšala stopnja sofinanciranja skupnih služb v prihodnosti,
               kar pomeni, da bo dodaten neinteres, če lahko tako rečem, pri občinah, da oslabijo ta
               nadzor, ne pa da ga okrepijo, ker pač ne bo ustreznega mehanizma, ki bi spodbujal
               občine k organizaciji skupnih inšpekcijskih služb. Tudi ta detajl je treba zelo
               natančno izčistiti in pred dokončno odločitvijo dati jasne odgovore, kako bo ta
               postopek tekel, kako bo s financiranjem skupnih inšpekcijskih služb in kako bodo
               občine tudi to dodatno obveznost prevzemale, ali bo treba zato zopet poseči v
               primerno porabo ali ne. Tudi na tej podlagi mislim, da je res napočil čas, da Državni
               zbor ne more več posegati z zakonom o izvrševanju proračunov, v primerno porabo
               občine, ampak mora biti to urejeno stabilno v Zakonu o financiranju občin; in samo
               neke izredne razmere lahko dovolijo, da pride do odstopanj od tega. Toliko v tej fazi
               o gradbenem zakonu. Hvala.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima državna sekretarka na Ministrstvu za okolje in prostor gospa Lidija
               Stebernak.</p>
            </sp>
            <sp who="SDZ7:StebernakLidija">
               <speaker>LIDIJA STEBERNAK:</speaker>
               <p>Hvala za besedo.</p>
               <p>Glede predodločbe. Predodločba ima nekatere elemente lokacijskega dovoljenja, ni pa
               to lokacijsko dovoljenje, če ga primerjamo s starim lokacijskim dovoljenjem po prej
               veljavni zakonodaji. In sicer pri predodločbi ni treba izkazovati lastništva, kot ga
               je bilo treba pri lokacijskem dovoljenju. Investitor lahko vpraša za celoten nabor
               vprašanj, ki ga zanimajo v zvezi z izdajo gradbenega dovoljena, ali pa zgolj za eno
               izmed vprašanj, ki ga zanimajo. Ni omejen s celotno zgodbo. In predodločbo lahko dobi
               tudi več oseb za isto parcelo, ker gradbeno dovoljenje potem dobi zgolj tisti
               investitor, ki izkaže kasneje tudi lastništvo na tej parceli, na kateri bo gradil.
               Potem glede mnenj. Mnenja so seveda zavezujoča zaradi tega, ker imajo podlago v
               zakonu. Nezavezujoča so samo v primeru, če presegajo okvir, ki ga zakon določa, da
               ima nosilec urejanja prostora več zahtev, kot jih zakon predpisuje, kar sedaj ni bilo
               možno, ker je bilo soglasje samostojna odločba in si ga moral vzeti ali pa ne vzeti.
               Če je bilo negativno, je bilo negativno. Prav tako tudi, če so neusklajena med
               posameznimi nosilci urejanja prostora, je možno sklicati usklajevalni sestanek in
               ugotoviti ter zadeve usklajevati. To je smisel mnenja, zato se to dela tudi znotraj
               postopka. In v primeru molka nosilca urejanja prostora.</p>
               <p>Potem glede inšpekcijskih postopkov pa izdajanja gradbenih dovoljenj. Če ocenjujete,
               da bi občine lahko izdajale gradbeno dovoljenje, potem pa takoj v naslednjem delu, da
               pa niso sposobne izvajati inšpekcijskih postopkov samo v manjšem delu, ki se nanašajo
               na enostavne objekte, potem je eno z drugim v nasprotju. Enostavni objekti so tisti
               del prostorskega načrtovanja občin, kjer ima čisto vsaka občina na drugačen način
               opredeljeno, katere enostavne objekte je v prostoru te lokalne skupnosti možno
               postavljati. In občin je preko 200, državnih inšpektorjev je samo 70. Kdo, če ne
               občinski inšpektorji, ima bistveno boljši pregled, kateri enostavni objekti na nekem
               prostoru občine se zgradijo in so enostavni ter hkrati tudi nelegalni, ker sama
               občina predpisuje pogoje za to, kateri enostavni objekti se lahko umeščajo v njen
               prostor. Pa še okoli financiranja. Saj tudi sedaj se občinski inšpektorji financirajo
               iz glob in tudi tukaj so predvidene globe ter tudi degradacije za tista zemljišča, na
               katerih bo ta enostavni nelegalni objekt zgrajen, kar pomeni, da se bo inšpektor
               financiral na enak način, kot se je doslej. Kolikor je meni znano, ima tudi večina
               slovenskih občin že sedaj skupne medobčinske inšpekcijske službe. S tega vidika ne
               vidim nekih težav, da se to ne bi dalo zorganizirati na ta način. Hvala.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Repliko ima gospod Janko Veber. </p>
            </sp>
            <sp who="SDZ7:VeberJanko">
               <speaker>JANKO VEBER (PS SD):</speaker>
               <p>Hvala.</p>
               <p>Bil sem napak razumljen v tistem delu, kjer ste razumeli, da ocenjujem, da občine
               niso pripravljene na sprejetje dodatnih obveznosti pri nadzoru objektov, za katere ni
               potrebno gradbeno dovoljenje; kako pa bodo šele prevzele obveznosti za celoten
               postopek izdaje gradbenega dovoljenja. Moj namen je bil, da opozorim, da moramo
               občine najprej usposobiti, pripraviti na ta postopek ter tudi na izdajo gradbenega
               dovoljenja.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima mag. Dušan Verbič.</p>
               <p>Pripravita naj se gospod Bojan Podkrajšek in gospod Ivan Prelog.</p>
            </sp>
            <sp who="SDZ7:VerbičDušan">
               <speaker>MAG. DUŠAN VERBIČ (PS SMC):</speaker>
               <p>Hvala lepa za besedo, predsednik. Še enkrat lep pozdrav predstavnikom izvršilne veje
               oblasti!</p>
               <p>Glede na dosedanjo razpravo bi jaz nadaljeval s to rdečo nitjo predhodnika ter
               predhodnika malo prej, dva, tri nazaj. Dejstvo je, da se vrtimo zdaj v nekem krogu,
               kajti ta zakon, ki ga imamo pred seboj, bom za razliko od načina razprave najprej
               izpostavil tisto, za kar menim, da je v tem zakonu zapisano, vsaj zame osebno težko
               sprejemljivo. Upam, da bomo v nadaljnjem postopku to korigirali z ustrezno korekcijo.
               Prvo, s čimer se preprosto ne strinjam, je komunalni prispevek. Dejstvo je, da mora
               biti komunalni prispevek plačan pred izdajo gradbenega dovoljenja. To utemeljujem
               predvsem iz razloga, kajti zelo se napotuje ta možnost, da se komunalni prispevek
               plača kasneje, da se investitor izogne temu plačilu. Poznamo prisilne poravnave,
               poznamo stečaj pravnih oseb, poznamo pa tudi osebni stečaj. Ker so to prihodki
               občine, mislim, da se sploh ne smemo v tej smeri pogovarjati. Kolikor mi je poznano,
               je tudi stališče Združenja občin v tej zadevi zelo jasno. Druga zadeva je tako
               imenovano uporabno dovoljenje. Vemo, da so sestavni del uporabnega dovoljenja
               tehnični pregledi. Prav zanimivo je, da je zadnjem obdobju celo nekaj požarov na
               objektih, ki so bili praktično odprti. Napotuje nas, da tukaj preprosto nekaj ne igra
               vloge. Ter tretje, tako imenovani skrajšani postopki. Sedaj se pa navezujem na
               razpravo kolegov, ki so ravnokar razpravljali. Ne smemo pozabiti, da se je leta 1994
               v Sloveniji odločilo, da se za področja okolja in prostora ustanovijo upravne enote.
               Teh je 58 in dejstvo je, da upravni postopki za izdajo gradbenega dovoljenja potekajo
               na prvi stopnji izključno preko teh upravnih enot.</p>
               <p>Lokalnim skupnostim, občinam je ostal tako imenovani prostorski del. Zakaj to
               omenjam? Ker menim, da marsikdo od nas, sam sem pa kar nekajkrat bil prisoten, kjer
               stranka, investitor predvsem za individualno ali manj zahtevno gradnjo danes, po
               toliko letih, še vedno pravi: <q>»Prinesel sem vlogo za izdajo gradbenega dovoljenja na
               občino.«</q> Zanimivo. Po tolikih letih se še vedno pristojnost upravne enote kot organa
               državne uprave ni na tem področju toliko udomačila. In če pogledamo gradivo, ki je
               dano s strani predlagatelja, to je primerjava z Avstrijo. Zanimivo, da v Avstriji,
               kolega je lepo povedal, pridobiš gradbeno dovoljenje v 8 dneh, res je. V enem tednu
               dobiš za enostavno hišico. Res je pa, da ni povedal, da v Sloveniji niti ni tako
               slabo, vsaj ta del; kajti v povprečju za individualno gradnjo dobiš v okoli dvajsetih
               dneh. Na nekaterih upravnih enotah celo morda malo prej, na nekaterih pa dlje.
               Govorim uradno statistični podatek, ki ga je možno dobiti na MJU. Kljub vsemu je
               trikratnik. Posebno področje pa so bolj zahtevni, poslovni objekti. Tisto, kar je
               kolega rekel, ki so vezani na razna dovoljenja, takrat je pa res treba priznati, da
               bi morala že marsikoga v Sloveniji boleti glava. Govorimo okoljska soglasja, govorimo
               vodna, govorimo kulturna iz naslova varstva kulturne dediščine. Zadnje čase je pa
               zelo zanimivo tudi področje soglasij, vezano na protihrupna. Tukaj je prav gotovo
               potreben bistven premik. Toliko za uvod, kar se tiče samega zakona, ker menim, da na
               teh področjih mora biti ali pa se pričakuje prav gotovo v nadaljnji fazi neka
               sprememba.</p>
               <p>Si bom pa vseeno dovolil nekaj komentarjev, ker imamo prvo razpravo, kajti upravičene
               so kritike investitorjev na obstoječi zakon o graditvi objektov. Popolnoma
               upravičeno, kajti tovrstni postopki, ni vedno krivda samo na strani uradništva, tu je
               treba biti zelo objektiven. Tudi kolega, ki je prej razpravljal, je rekel nekako
               tako, da bi morali v teh postopkih kdaj uporabiti tudi tako imenovano zdravo kmečko
               pamet. Tu je treba zelo na glas povedati, žal, to se preprosto sploh ne sme
               dopustiti. Pri postopkih, ki potekajo v organih državne uprave, je eno temeljno in
               edino vodilo poleg ostalih – načelo zakonitosti. Kakršni so zakoni in podzakonski
               akti, mora uradništvo to spoštovati. Se pa strinjam, da marsikdaj gredo pa zelo v
               nasprotju zdrave kmečke pameti. Vendar pričakovati ali zahtevati od uradništva, da
               svojevoljno postopa, to pa je v neki smeri nedopustno. Kaj je največja kritika na
               sedanji zakon o graditvi objektov, ki se v neki smeri, se strinjam, izboljšuje s
               predlogom, ki ga imamo? Ampak področja, ki najbolj izstopajo in so boleča, so
               naslednja. Prvo področje je tisto, ki sem ga omenil že v predhodnem zakonu omenil.
               Dejstvo je, da je treba povečati odgovornost projektantov in izvajalcev. Takrat, ko
               se bomo začeli glede tega pogovarjati – razpravljavec pred menoj se je pogovarjal o
               inšpekcijah in potem tudi državna sekretarka –, mi ne potrebujemo armade
               inšpektorjev; kolikor bi bilo inšpektorjev, nikoli jih ne bi bilo dovolj. Dejstvo pa
               je, da vsi tisti, ki sodelujejo v fazah projektantstva ter tudi izvajanja, pa morajo
               dosledno spoštovati prostorske OPN, OPPN ter tudi določene tehnične normative, ki
               veljajo za samo gradnjo. Noben inšpektor tega ne prepreči in ne more posegati v vse
               nepravilnosti posega v prostore ali gradnje, če le-ti, ki sem jih omenil, niso
               dosledni pri izvajanju svojih aktivnosti.</p>
               <p>Naslednje področje; prav gotovo je treba zmanjšati vso vrsto dokumentacije. Tisto,
               kar je treba omeniti, kje bi se potrebna dokumentacija lahko zmanjšala; prav gotovo
               je treba reducirati opis nameravane gradnje, kot imamo pri enostavnih gradnjah, ki je
               zgolj že na podlagi neke skice, ki je lahko tudi malo razširjena kot sama skica.
               Dejstvo je, tloris, pregled gradbenih parcel ter priključkov na komunalne vode; vse
               te zadeve se relativno lahko poenostavi. Kajti sedanji način, da moraš v predhodni
               fazi vsa soglasja pridobivati za komunalne prispevke, to je po eni strani normalno,
               ampak s tem se podaljšujejo postopki. Vendar za to upravni organi preprosto niso
               dolžni, če imamo tak predpis. Naslednje je prav gotovo, kako iti v sistem
               poenostavitve postopkov izdaj gradbenih dovoljenj, da se približamo temu, kar je
               kolega rekel, da imamo pri individualnih gradnjah okoli 20–25 dni, ampak da se
               približamo tudi primerom severne sosede – 8, 9 dni. Dejstvo je, da je tukaj največji
               problem, sploh pri kompleksnejših gradnjah, stranka v postopku. In popolnoma
               razumljivo je, da bi moral zakon slediti temu, da je praviloma stranka v postopku
               investitor; ne pa da imamo obilico katerihkoli subjektov, oseb, ki se pojavijo,
               interesentov in podobno, ki se vključujejo. Treba je priznati, da v neki smeri
               zakonski ali podzakonski akti to dovoljujejo in omogočajo. Praviloma je to zloraba,
               ki gre izključno v škodo investitorja. Za upravni organ, on mora skladno z ZUP in
               veljavno zakonodajo tudi postopek, tako kot je. Zaradi tega je prav gotovo pristop v
               tem predlogu zakona tudi neka korekcija, da se omejuje, omeji ali opredeli, kdo je
               resnično tista primarna stranka v postopku.</p>
               <p>Nadalje, kot je bilo že v razpravi s strani več razpravljavcev omenjeno – ukinitev
               ali sploh potrebnost tovrstnih soglasij in njihova obilica. Kolega je tudi omenil, da
               je za pozdraviti tako imenovani enoviti pristop, kar je tudi prav. Zakaj bi stranka
               na različnih naslovih sama bila tista, ki bi morala skrbeti tako, kot je do sedaj?!
               Absolutno bi pa morali s to zakonsko opredelitvijo ali podzakonskim aktom bistveno
               poseči, zakaj pristojni državni organi presegajo že sedaj veljavna zakonska določila
               o izdaji raznih soglasij. Ne smemo pozabljati, da Zakon o upravnem postopku kot
               primarni zakon ali procesni zakon za tovrstne postopke jasno določa 60-dnevni rok, v
               katerem mora državni organ izdati odločbo ali soglasje. Res se potem tukaj človek
               vpraša, zakaj tovrstno opcijo investitorji na tak ali drugačen način, s pravnimi
               sredstvi ne izkoristijo zopet države; čeprav vemo pa, da je to včasih zelo boleče.
               Ampak že sedaj imamo 60-dnevni rok, ki se pa ga ne držijo. In če bomo glede zapisanih
               določb v tem zakonu bistveno posegali in na tak ali drugačen način prisilili
               soglasodajalce, da spoštujejo roke, potem mislim, da smo res na zelo dobri poti. Kot
               sem že prej omenil, uporabna dovoljenja, je tudi v tej določbi zakona posebno
               poglavje. Sam sem močno na stališču, da jih preprosto ne potrebujemo. Lepo je
               zapisano, razen v tistih primerih, kjer so objekti posebnega državnega pomena oziroma
               objekti, ki imajo res tako naravo zahtevnosti, da se le-to potrebuje. Vendar to ni v
               primeru tisočih izdanih gradbenih dovoljenj, vse po vrsti, kot je običajno praksa
               dandanes ali v preteklih obdobjih.</p>
               <p>Tisto, kar je absolutno za pozdraviti in bi bilo temu smiselno v tem zakonu dati
               večjo težo, je, da morajo projektanti, predvsem pa nadzornik, ki nadzoruje gradnjo,
               prevzeti vso tovrstno odgovornost po končani gradnji in z izjavo zagotoviti upravnemu
               organu pred izdajo gradbenega dovoljenja, da je objekt zgrajen skladno z vsemi
               tehničnimi standardi. Če temu ni tako, se vprašam, zakaj potem sploh nadzornika
               potrebujemo?! Kaj je potem njegova vloga; da je zgolj na gradbišču in piše gradbeni
               dnevnik?! Tudi to je treba, vendar prvenstveno naloga nadzornika na gradbišču je, da
               se prav izvajajo tehnični standardi pri gradnji. To je eden od ključnih momentov,
               kajti pri dokončni izdaji gradbenega dovoljenja, sploh pri zahtevnejših objektih ali
               pa mogoče pri malce manj zahtevnejših objektih, je ta časovnica, danes gledano,
               izredno v slabi smeri nasproti investitorju. Zato bi prosil predlagatelja, da temu
               res posvetite posebno pozornost in da se v danih postopkih tukaj doseže nek premik,
               kajti menim, da komisije za tehnični pregled ne potrebujemo. Ali pa ne potrebujemo
               funkcije in popolne vloge nadzornika na samem gradbišču.</p>
               <p>Na koncu še povečati inšpekcijski nadzor in kazni. Tukaj bom mogoče malce preveč
               kritičen, vendar imamo razpravo, zaradi tega je tudi prav. Po mojih informacijah,
               veliko se ne bom zmotil, imamo okoli 60–70 gradbenih inšpektorjev v Republiki
               Sloveniji. Moje vprašanje predlagatelju zakona je, ali imate narejeno analizo, koliko
               rušitev črnih gradenj pa je že bilo izvedenih ali zaključnih v postopku. Kajti
               številčnost inšpektorjev sama po sebi nič ne pomeni, če ni učinka oziroma rušitve.
               Kajti nedovoljen poseg v prostor je preprosto nedovoljen in ga je treba
               sankcionirati. Tu se navezujem tudi na kolega, ki je prej omenil primer, pa vsem nam
               je znano, kako se ruši v Bohinju; po celi Sloveniji pa so objekti, ki so na vodnih
               virih, objekti, ki so na posebnih varovanih conah, kaj šele v conah okolja in
               prostora, pa se nič ne zgodi. Jaz verjamem, da potekajo upravni postopki,
               inšpekcijski postopki, morda so tudi upravni spori. Sam menim, da nas zanima, kaj se
               v teh zadevah konkretno dogaja, predvsem v smeri rušitve. V tem primeru se močno
               strinjam s predhodnim razpravljavcem, ki je rekel: Saj je stimulirano, da posegamo v
               prostor, kajti ni kaznovano. Po drugi strani pa imam po dobrih dvajsetih letih
               legalno črno gradnjo in se bom še vprašal, ali bom potem sploh plačal komunalni
               prispevek ali uzurpacijo in podobno. To so stvari, katerim je preprosto treba v
               spremembi tega zakona v nadaljnjem postopku tudi slediti. Toliko zaenkrat. Upam, da
               bo ta zakon, ki je potreben, ki gre v pravo smer, z določenimi dopolnitvami, posebno
               bi dal poudarek komunalnemu prispevku, kajti to je treba urediti in iti v smeri
               občin. Hvala lepa.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima državna sekretarka na Ministrstvu za okolje in prostor gospa Lidija
               Stebernak.</p>
            </sp>
            <sp who="SDZ7:StebernakLidija">
               <speaker>LIDIJA STEBERNAK:</speaker>
               <p>Hvala za besedo.</p>
               <p>Jaz bi se osredotočila na komunalni prispevek. Komunalni prispevek smo predvideli v
               fazi pričetka gradnje ravno zaradi tega, ker ni nujno, da je projektna dokumentacija
               pri izdaji gradbenega in projektna dokumentacija potem, se pravi PZI, projekt za
               izgradnjo, popolnoma enaka. Če bodo dovoljena dopustna odstopanja, bo tudi komunalni
               prispevek treba skladno s tem na tak način ovrednotiti. To je eden izmed razlogov.
               Drugi razlog je pa ta, da občini v primeru, da do gradnje sploh ne pride, potem ne bo
               treba vračati komunalnega prispevka, ker se gradnja ni začela; to, kar se je dogajalo
               zdaj. Zato je ta komunalni prispevek vezan na začetek gradnje. Ne glede na to ga pa
               dobi občina prej, preden začne nekdo graditi. Upravna enota je tista, ki preveri, ali
               je bil komunalni prispevek občini plačan, ker brez plačila komunalnega prispevka tudi
               ni dovoljeno graditi. Inšpektor to zadevo preveri in sankcionira, če se to zgodi.
               Potem glede same odgovornosti. Mislim, da ravno s tem zakonom povečujemo odgovornost
               vseh projektantov in arhitektov, saj so stvari vezane tudi na njihove izjave, da je
               vse v skladu z veljavnimi pravili. To je pogoj.</p>
               <p>In hkrati zdaj dodajamo obema zbornicama možnost strokovnega nadzora nad njihovimi
               člani. To doslej ni bilo urejeno na tak način, tako da se ta odgovornost povečuje.
               Tudi pri uporabnih dovoljenjih, samo za tiste najzahtevnejše postopke bo treba
               imenovati tehnično komisijo in izpeljati postopek tehničnega pregleda. Ostali
               postopki gredo na izjavo in se na podlagi izjave izda tudi uporabno dovoljenje. Glede
               rušitev pa moram priznati, da po podatkih, ki smo jih imeli v času, ko smo ta zakon
               pripravljali, je bilo tisoč 450 izvršljivih zadev pri inšpektorjih. 180 je bilo
               takšnih, ki so jih investitorji sami odstranili; 373 so jih legalizirali, zgolj 15
               jih je bilo odstranjenih po izvršilnem inšpekcijskem postopku. Je pa res, da je to
               odvisno tudi od sredstev, ki jih MOP dobi za to, da zadeve odstranjuje. Hvala.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima gospod Bojan Podkrajšek.</p>
               <p>Pripravita naj se gospod Ivan Prelog in gospa Ljudmila Novak.</p>
            </sp>
            <sp who="SDZ7:PodkrajšekBojan">
               <speaker>BOJAN PODKRAJŠEK (PS SDS):</speaker>
               <p>Spoštovani predsednik, hvala za dano besedo. Državna sekretarka, kolegice in
               kolegi!</p>
               <p>Ko danes govorimo o gradbenem zakonu, ki je v prvi fazi, naj povem, da se načeloma
               strinjam s kolegom Verbičem, ki je prej omenil, da bi uradnik, ki izdaja gradbeno
               dovoljenje, zelo težko neke stvari odločal po kmečki logiki ali zdravi kmečki pameti.
               Je pa verjetno možnost, možnost vseh nas, predlagatelja ter vseh poslank in poslancev
               Državnega zbora, ko sprejemamo ta pomemben gradbeni zakon, da se uporabi zdrava
               kmečka logika ali pamet. Že dva predhodnika, sem prej slišal, in to drži, da v
               sosednji Avstriji dobiš gradbeno dovoljenje v slabih dveh tednih ali pa dobrem tednu.
               Jaz ne bom trdil, da je zdaj možno iti v Avstrijo, narediti fotokopijo, pa to
               prenesti v Slovenijo. Ampak zdelo bi se mi pa prav, da bi se vsaj malo približali
               njihovi zakonodaji na tem področju. Predvsem imam tu v mislih časovnico, v mislih
               imam tudi nepotrebno dokumentacijo, ki jo naši državljani, ki zaprosijo za to
               gradbeno dovoljenje, potrebujejo. Mislim, da bi te mape lahko bile veliko bolj tanke,
               kot so sedaj. Ta pomembna zakonodaja se je v preteklosti velikokrat spreminjala. Jaz
               sem trdno prepričan, srečal sem veliko tistih, ki so gradili hiše in so potrebovali
               gradbena dovoljenja; predvsem pa tiste, ki so gradili zahtevnejše objekte. Ti
               postopki so bili za njih včasih zelo dolgi, mučni, največkrat pa se je tudi zgodilo,
               da kdo niti ni prišel na cilj. Ko govorimo o gradbeni zakonodaji, je tudi v
               preteklosti <gap n="…"/>, in mislim, da tudi ta predlog zakona ne izboljšuje področja zahtev in
               dopolnitev, ko uradnik da projektantu ali arhitektu. Potrebno bi bilo, da vse zahteve
               oziroma dopolnila poda v eni fazi, da tega ne izvaja mesečno ali tedensko. Ker
               posledično, ko je nekdo potem slabe volje na koncu pa uradnika vpraša, zakaj je bil
               tako dolg postopek; je njegov odgovor, da je bila tukaj dopolnitev. Mislim, da bi
               bilo prav, da ima uradnik možnost, da poda zahtevek in dopolnitve v eni fazi; ne pa
               da se to vleče v več fazah in se s tem zavlačuje izdajo gradbenega dovoljenja.
               Največkrat imajo občine slabo prostorsko planiranje in urejanje prostorov v lokalni
               skupnosti. Tudi to je ena od posledic, ko nekdo zaproša za izdajo z vsemi soglasji,
               ki jih potrebuje za izdajo gradbenega dovoljenja.</p>
               <p>Nedavno je vlada sprejemala zakon za eno investicijo, ki prihaja, ki bi naj prišla v
               Slovenijo. Pa mislim, da bi morali tudi strateško načrtovati zemljevid Slovenije,
               določimo 10 lokacij po Sloveniji. Mislim, da ni treba za vsako takšno investicijo,
               seveda predvsem takrat, ko pride tujec, da se za investitorja sprejema poseben zakon;
               našim državljanom, ki pa več desetletij že ustvarjajo pa že imajo neko podjetje v
               Sloveniji, je to onemogočeno. Predvsem bi tudi apeliral in mislim, da med prvo in
               drugo fazo čaka predlagatelja še veliko dela. To smo tudi slišali danes v razpravi.
               Predvsem bi še opozoril na fazo tega kupa dokumentacije, ki jo rabi tisti, ki zaproša
               za gradbeno dovoljenje. Ta gradbeni zakon je izjemnega pomena. S tem se srečujemo mi
               ali naši državljanke in državljani skoraj na dnevnem redu; pretekle izkušnje pa
               kažejo in trkajo na vrata predlagatelja, ki je ta predlog pripravil, da ga čaka še
               mnogo dela. Naj zaključim s tistim, kar sem na začetku povedal, da je treba vnesti
               nekaj zdrave kmečke pameti. To imamo možnost mi, ko to sprejemamo; ne pa potem
               pričakovati od tistih, ki bi naj to zakonodajo izvajali. Hvala lepa.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima gospod Ivan Prelog.</p>
               <p>Pripravita naj se gospa Ljudmila Novak in gospod Tomaž Lisec.</p>
            </sp>
            <sp who="SDZ7:PrelogIvan">
               <speaker>IVAN PRELOG (PS SMC):</speaker>
               <p>Hvala za besedo. Spoštovani vsi prisotni!</p>
               <p>Poglavitne rešitve Predloga gradbenega zakona uvajajo kar nekaj bistvenih novosti in
               dovolite mi, da jih navedem v 19 točkah:</p>
               <p>1. Širitev veljavnosti zakona na večji obseg objektov, med njimi tudi na druge
               gradbene posege in objekte, ne glede na njihovo povezanost s tlemi.</p>
               <p>2. Olajšani pogoji za nekatere vrste gradnje in del, in sicer opustitev obveznosti
               pridobivanja gradbenega dovoljenja za odstranitev objektov, (potrebna je samo še
               prijava začetka gradnje), opustitev obveznosti pridobivanja gradbenega dovoljenja za
               začasne objekte, namenjene prireditvam in za čas sezone, širjenje obsega vzdrževanih
               del, za katere ni obvezna pridobitev gradbenega dovoljenja na manjše
               rekonstrukcije.</p>
               <p>3. Uzakonitev obveznosti nezavezujočega podajanja informacij, svetovanja in pomoči
               investitorju.</p>
               <p>4. Opcijska možnost pridobitve predodločbe, ki zavezuje v naknadnem postopku izdaje
               gradbenega dovoljenja in investitorju omogoča večjo investicijsko in pravno
               varnost.</p>
               <p>5. Pridobitev gradbenega dovoljenja na podlagi bolj strnjene in posredno formalno
               manj zahtevne dokumentacije.</p>
               <p>6. Uzakonitev faze prijave začetka gradnje z namenom spremljanja, evidentiranja in
               učinkovitejšega nadzora nad izvajanjem gradenj.</p>
               <p>7. Uzakonitev možnosti skrajšanega postopka izdaje gradbenega dovoljenja.</p>
               <p>8. Uzakonitev pravne podlage za informatizacijo postopkov dovoljevanja in elektronsko
               poslovanje.</p>
               <p>9. Okrepitev vloge občin v procesu dovoljevanja z uzakonitvijo obveznega mnenja
               občine v postopkih dovoljevanja.</p>
               <p>10. Določitev nadzora nad izvajanjem gradenj, za katere ni treba pridobiti gradbenih
               dovoljenj, kot izvirne pristojnosti občinske inšpekcije.</p>
               <p>11. Integracija postopka izdaje gradbenega dovoljenja in okoljevarstvenega
               soglasja.</p>
               <p>12. Uzakonitev vključitve javnosti v integralen postopek presoje vplivov na okolje in
               odločitve o gradbenem dovoljenju.</p>
               <p>13. Večja vloga in odgovornost udeležencev, kakor tudi gradbene inšpekcije in drugih
               pristojnih inšpekcij (odločanje na podlagi izjav v postopkih dovoljevanja).</p>
               <p>14. Poenostavljanje postopka pridobivanja uporabnega dovoljenja, to je brez
               tehničnega pregleda, na podlagi izjav.</p>
               <p>15. Samodejno evidentiranje objektov po izdaji uporabnega dovoljenja.</p>
               <p>16. Legalizacija neproblematičnih nedovoljenih gradenj, to so objekti daljšega
               obstoja 20 ali več let in legalizacija v prehodnem obdobju na podlagi predpisov,
               veljavnih v času gradnje objekta.</p>
               <p>17. Omogočanje manjših odstopanj od gradbenega dovoljenja med gradnjo.</p>
               <p>18. Prekvalifikacija soglasij v mnenja in s tem posredno omogočanje uravnoteženja med
               varstvenimi in razvojnimi interesi v postopku dovoljevanja.</p>
               <p>19. Določanje gradbenih parcel v postopku izdajanja gradbenih dovoljenj in njihovo
               evidentiranje.</p>
               <p>Tudi tega predloga zakona ne smatram za idealnega, vendar ga bom v tej fazi prav tako
               potrdil. Hvala lepa.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima gospa Ljudmila Novak.</p>
               <p>Pripravita naj se gospod Tomaž Lisec in gospod Jože Tanko.</p>
            </sp>
            <sp who="SDZ7:NovakLjudmila">
               <speaker>LJUDMILA NOVAK (PS NSi):</speaker>
               <p>Hvala za besedo.</p>
               <p>Najprej želim poudariti, da moramo biti sami gospodarji svojega prostora; in ne da
               pride nekdo in reče – Tukaj bom gradil, kar se nam v zadnjem času dogaja. Tudi zaradi
               tega smo v Novi Sloveniji že dlje časa opozarjali na to, da moramo pospešiti
               sprejemanje tega gradbenega zakona in tudi zakona v zvezi s sprejemanjem občinskih
               prostorskih načrtov. Sedaj slišim, da slednji zakon, ki sem ga omenila, ne prinaša
               bistveno boljših rešitev; kar bom obžalovala, če bo tako. Vsekakor ta zakon prinaša
               nekaj izboljšav, kar v Novi Sloveniji tudi podpiramo. Naši župani so prav tako
               opozorili na urejanje plačila komunalnega prispevka v prihodnosti. Navedli ste sicer
               nekaj opravičljivih razlogov, ki jih razumem. Ker pa sem bila tudi sama nekaj časa
               županja in vem, kako je bilo težko postaviti pravo ceno oziroma kako je težko potem
               investitorjem tudi to plačati, in se na vse načine hočejo temu plačilu tudi izogniti
               oziroma da bi bilo čim manjše, se bojim, da bo nova ureditev prispevala tudi k
               povečanju problemov, ne k zmanjšanju problemov. Zato prosim, če na tej točki še
               enkrat premislite. Tudi mi bomo verjetno prav glede plačevanja komunalnega prispevka
               podali določene pripombe. Kar se tiče črnih gradenj. Ja, tu pravim, da moramo biti
               pred zakonom vsi enaki. Žal vemo, poznamo primere, ki so bili medijsko razvpiti, ko
               smo neke kolibe podirali, medtem pa vile znanih Slovencev še vedno stojijo. Tukaj
               nismo pred zakonom vsi enaki. Tudi ureditev, da tisti, ki so pred več kot dvajsetimi
               leti postavili črno gradnjo, bodo za to manj kaznovani kot drugi, se mi ne zdi ravno
               smiselna in dobra. Stvari je treba počistiti, globe naj se plačajo, stvari naj se
               uredijo in črnih gradenj vsekakor ne smemo dovoljevati. Res pa je, da je tudi zaradi
               tega, ker se predolgo časa, več let sprejemajo občinski prostorski načrti, prišlo do
               toliko črnih gradenj. Tukaj je pa zagotovo tudi del krivde države.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima gospod Tomaž Lisec.</p>
               <p>Pripravita naj se gospod Jože Tanko in Danijel Krivec.</p>
            </sp>
            <sp who="SDZ7:LisecTomaž">
               <speaker>TOMAŽ LISEC (PS SDS):</speaker>
               <p>Hvala, predsednik, za dano besedo. Spoštovana državna sekretarka s kolegoma, kolegi
               in kolegice, lep pozdrav!</p>
               <p>Ravno sem dobil pred petimi minutami SMS-sporočilo prijatelja, ki je vprašal: <q>»Ali se
               splača počakati z vlogo za gradbeno dovoljenje, ali pa zadeve ne bodo veliko boljše?«</q>
               Pa sem mu napisal, da bolj kot berem cilje, razloge in namene zakona, mu priporočam,
               da počaka; ko pa berem člene zakona, pa imam občutek, da se v praksi ne bo veliko
               spremenilo. Zakaj to govorim? Najprej ena stvar. Ta vlada vseskozi govori o sistemski
               zakonodaji. Mi imamo pred sabo zakon o graditvi objektov, nimamo pa pred sabo
               obljubljenega, že napisanega in že na vladi potrjenega zakona o urejanju prostora. Pa
               sprašujem prisotne iz ministrstva ter tudi vse nas ostale – Ali najprej izkopljemo
               temeljni izkop in naredimo temeljno ploščo, ali najprej postavimo streho?! Po mojem
               mnenju bi morali najprej, če že ne sočasno, sprejemati pomembnejši zakon, to pa je ta
               zakon o graditvi objektov, ki je v bistvu izvedbeni zakon. In danes smo ogromno
               poslušali o okoljskih zadevah, o prostorskih zadevah, o komunalnem prispevku, ki niso
               stvar tega zakona, ki je danes pred nami. So stvar nekega drugega zakona, kjer se
               pišejo podlage tudi za ta zakon.</p>
               <p>In zakaj se mi zdi, da je ta zakon problematičen? Leta 2007 sem sedel na nekaterih
               koalicijskih usklajevanjih, ko se je spreminjala prostorska zakonodaja, ko smo takrat
               sprejemali in sedaj še veljavni Zakon o prostorskem načrtovanju. Pa je bilo ogromno
               pripomb takšne in drugačne stroke, lokalnih skupnosti, ampak so uradniki na
               ministrstvu rekli, da problemov ni. Konkreten primer. Pri zadnjem koalicijskem
               usklajevanju, preden je šel zakon v vladno proceduro, je tedanji minister za okolje
               in prostor vprašal tedanjo direktorico direktorata, ali je prepričana, da bodo po
               sprejetju tistega zakona vse občine v roku dveh let imele prostorske plane, občinske
               prostorske načrte. Njen odgovor je bil: Z lahkoto, spoštovani minister. Z lahkoto.
               Bilo je leta 2007. Kakšno pa je stanje? 1. 7. 2015, veljaven OPN ima 149 občin.
               Toliko o teh uradnikih, pa verjetno sta vsaj dve tretjine istih, ki so bili leta
               2007, ko govorijo – Z lahkoto bo boljše, z lahkoto bo lažje, z lahkoto bo cenejše in
               z lahkoto bo bolj enostavno. Praksa pa povozi te lepe besede, ki se skrivajo v
               ciljih, namenih in razlogih. In tega me je tudi strah pri tem zakonu, še posebej, kot
               rečeno, ker bi morali vsaj skupaj sprejemati oba zakona.</p>
               <p>Danes je bilo veliko debate, kakšen je vpliv gradbene, okoljske in prostorske
               zakonodaje na vse ostale zadeve, predvsem na področje gospodarstva, na področje
               investicij, na področje kmetijstva, na področje tudi ostale infrastrukture, športne,
               kulturne in tako naprej. Ampak mi imamo danes pred sabo samo izvedbeni akt, ki
               govori; osnovnega akta pa nimamo. In me je zelo strah, da ne samo v fazi sprejemanja
               tega zakona, potem tudi tistega drugega zakona, bo še veliko več pripomb in boste
               rekli – Joj, pripomba se pa ne more več upoštevati, ker v Gradbenem zakonu pa že tako
               zadeva piše. Sicer moja malenkost ni bila nikoli župan, sem pa tretji mandat občinski
               svetnik in vem, kako približno potekajo zadeve vsaj na lokalni ravni, če že nisem bil
               zraven pri projektih državnega pomena; ampak vsi tisti, ki vemo, ko govorimo o
               mnenjih, soglasjih, o tako imenovanih soglasodajalcih pri posameznih zadevah, ki
               vemo, kaj je občinski prostorski načrt, kaj je občinski podrobni prostorski načrt,
               kaj je program komunalnega opremljanja, ki se ukvarjamo s PGD, PZI, PUP in vsem
               ostalim, vemo, da teorija v zakonih pa tudi teorija v podzakonskih aktih ogromno
               prenese. V praksi pa so zgodbe različne. Kot je prej rekel kolega Trček, lahko se na
               primer samo pred izdajo gradbenega dovoljenja srečamo z rdečimi situacijami. Imamo
               mladega uradnika, ki se drži strogo zakonov, podzakonskih aktov, ki je skoraj
               doktoriral na tem področju, in se postopek izdaje gradbenega dovoljenja zavleče ne na
               8 dni, kot je prej kolega Ljubo povedal, ampak na 8 mesecev. Imamo pa verjetno tudi
               kakšnega, ki reče: Saj ni za mene gradbeno dovoljenje, bo že investitor vedel, kaj
               želi.</p>
               <p>Verjetno občinski plan dovoljuje, zakon pa tudi, lahko si ga vsak tolmači po svoje,
               pa je zadeva v redu. Skratka, ogromno nekih problemov. In če vemo, da imamo tukaj
               različne občine, da se včasih od upravne enote do upravne enote sprašujejo ne samo
               načelniki upravnih enot, ampak tam zaposleni, ko jim prineseš na primer OPPN pa jim
               rečeš: Ali bo možno tukaj to in to narediti? Pa rečejo: Joj, ne vemo, moramo še
               enkrat pogledati zakone, podzakonske akte, občinske odloke, potem pa vam bomo lahko
               dali odgovor. In čas teče. In čas gradnje se podaljšuje, čeprav imamo v ciljih,
               namenih in razlogih dobre ambicije, jih potem praksa z lahkoto povozi. Potem
               prihajajo razjarjeni ljudje do županov in do svetnikov, ki pravijo, da so oni krivi,
               ker preko OPN-jev in OPPN-jev samo spoštujejo tisto, kar jim zakonodaja na gradbenem,
               prostorskem in okoljskem delu omogoča oziroma ne omogoča. Leta 2007 je bilo rečeno,
               da v roku dveh let zakon z lahkoto dovoljuje, da bi imele vse občine OPN. Leta 2017
               smo na tri četrt te zgodbe. In zato tudi sam ne verjamem, da bo vse tiste
               dobronamerne uvodne besede pri tem zakonu praksa izpeljala. Še bolj, mislim, da bo ta
               zakon imel ogromno problemov v praksi, ker sam – sploh v zadnjem času, ko se
               ukvarjamo z debirokratizacijo – pogledam prehodne in končne določbe. In tudi tukaj
               jih je kar nekaj. Izvršilni predpisi iz tega člena, tega člena in tega člena se
               izdajo v petih mesecih od uveljavitve tega člena. In ko pogledamo, kaj vse v tem
               primeru govori 69., 75. in ostali členi, gre veliko bolj podrobneje, kot pa je v teh
               122 členih, zadeve, ki so potem tisto med sladko teorijo in med kruto realnostjo.
               Spoštovani, da ne bo mišljenja, da je vse v tem zakonu samo slabo. Je zapisano nekaj
               dobrih stvari glede soglasij, kako se združuje, kako določena soglasja prehajajo v
               mnenje. Tudi področje legalizacije je treba urediti, čeprav sam, spoštovani, ne
               verjamem oziroma sprašujem, od kje vam te finančne številke. Ne samo tiste na
               področju inšpekcijskega nadzora, koliko bo to prineslo občinam; predvsem na področju
               legalizacije, ko govorite o ogromnih številkah. Mislim, da okoli 128 milijonov. Samo
               trenutek, tako je. Z delom inšpekcij ne veliko, glede ostalega pa <gap n="…"/>, samo sekundo.
               Pozitivne finančne posledice, povečanje dohodkov vseh občin v letu 2018 – 128
               milijonov, v letu 2019 – 35 milijonov, v letu 2020 – 35 milijonov. Verjetno so v
               Združenju občin in Skupnosti občin zaploskali, ampak se verjetno tudi kislo
               nasmejali, ker so rekli – Kako? Nimamo inšpektorjev, nimamo vseh ostalih zadev, ki bi
               jih hitro uredili, da bi občine dobile v naslednjih letih tukaj približno skupaj 180
               milijonov evrov.</p>
               <p>In še več, ti inšpektorji, s katerimi imamo že sedaj probleme, pa ne zato, ker
               nekateri ne bi dobro delali, ampak ker jih je premalo, po tem zakonu bodo občine
               nosile ta del inšpekcij. In veste, kako težko je, ko na primer Janez iz občine
               Sevnica kot inšpektor hodi po občini Sevnica ter gleda, kaj vse je prav in kaj vse ni
               prav. In pride Janez do kolega Jožeta in kako mu naj pri najboljši meri napiše kazen,
               ker mu morda manjka kakšen list izmed tistih 60 strani pri izdaji gradbenega
               dovoljenja. Pa mu reče: <q>»Zakonodaja je takšna, plačal boš, jaz zaradi tega ne bom
               imel nič višje plače, ampak država si je blagovolila nekaj vzeti, nekaj pa bo imela
               od tega občina.«</q> Zelo težko. Še bolj, ker zelo natančno opredeljujete, kdo vse bo
               lahko ta inšpektor; in z vsem dolžnim spoštovanjem, ne verjamem, da bodo poleg
               človeške plati lahko inšpektorji imeli nadzor še nad vso vsebino, ki se jim bo
               naložila, in sicer za novo zakonodajo, ki je potrebna, potem pa bodo v naslednjih
               petih mesecih dobili verjetno v roke zajeten kup podzakonskih uredb oziroma
               pravilnikov. Rad bi opozoril še na nekaj zadev. Verjetno ste vsi dobili dopis
               Skupnosti občin, ki zelo natančno govori o določenih zadevah. Sicer smo danes
               slišali, da je bilo kar nekaj časa, da se je ta zakonodaja usklajevala. Ampak
               spoštovani, še enkrat, nekaj je razlika med uradniki na ministrstvih, nekaj pa med
               tistimi župani in morda med vodji oddelkov za okolje in prostor, ali kakor se v
               občinah imenujejo, ki se vsak dan konkretno srečujejo z vsem tem, kar jim država
               nalaga. Ko jim država nalaga, kot že rečeno, različne kratice, za katere, preden ne
               postaneš vsaj mladi investitor, nimaš pojma, kaj je OPN, OPPN, kar sem prej govoril.
               Ravno včeraj smo imeli na seji občinskega sveta debato o programu komunalnega
               opremljanja za stanovanjsko cono v velikosti sedmih hektarjev, pa smo skoraj
               doktorirali iz kanalizacije, Cti, Cpi, širine cest; zraven skoraj doktorirali iz
               pravilnikov o projektiranju cest in tako naprej. Ampak to so tiste zadeve, kako se
               potem občinski uradniki znajdejo, ko je na njihovih vratih nek investitor in želi čim
               več odgovorov; občinski uradnik pa ima na žalost še sam veliko vprašanj, ki jih
               verjetno naslavlja tudi na vaše ministrstvo, ko ga zanimajo konkretne zadeve in ga ne
               zanimajo tisti lepi stavki o tem, kako bo vse super fino.</p>
               <p>Spoštovani, jaz pričakujem, da ti podzakonski akti ne bodo v maniri slovenske
               uradniške birokracije zadnjih 25 let naredili solidnega izdelka z ogromno napakami.
               Že tukaj boste verjetno dobili zajetno gradivo Zakonodajno-pravne službe, verjetno še
               kakšne pripombe in predloge različne inženirske stroke, lokalnih skupnosti, pa
               verjetno še koga; da naredimo ta zakon kolikor toliko užiten. Potem pa se v roku
               petih mesecev soočamo z zadevo, ki se ji reče izvršilni predpisi. Pa morda še nekaj
               zadev. Danes je bilo že kar nekaj razprav glede te predodločbe. Sicer se zadeva zelo
               lepo sliši, ampak čeprav piše, da imajo to že v Avstriji in v Nemčiji, torej državah,
               po katerih se zgledujemo, saj veste, še tisti dobri zakoni, ki jih prepišemo oziroma
               prekopiramo od teh držav, ki so nam nek vzgled, se v slovenski praksi predvsem zaradi
               slovenske želje po prenormiranosti izrodijo. Naslednja stvar, pravnomočno gradbeno
               dovoljenje, tudi o tem je bilo danes nekaj debate. Predlagam, da tokrat prisluhnete
               občinam in vsem tistim, ki so vam pisali, da bodite pozorni, kaj je dokončno, kaj pa
               pravnomočno gradbeno dovoljenje. Da ne bomo s tem čakanjem na pravnomočnost zavrli ne
               samo kakšen enostanovanjski projekt; ampak da s tem ne bomo zavrli morda tudi tistih
               težjih, večjih primerov, ki se nam dogajajo. Pa ne bom govoril o tem, ali bi po tem
               zakonu ne bi imeli primera Magne; ali pa je bila želja tega zakona, da sledite
               primeru Magne, ampak če berete člene, če berete soglasja in mnenje, se bodo verjetno
               kljub temu zakonu, kljub Zakonu o urejanju prostora še naprej morali dogajati
               različni lex specialisi na področju investicij, če bomo želeli komu dati prednost
               oziroma ga zriniti v slovenski okoljski in prostorski del. Zakaj danes pogrešam
               debato oziroma zakon – debate je bilo danes kar nekaj – o urejanju prostora? Danes je
               bilo že kar nekaj govora o Naturi 2000, o zaščiti najboljših kmetijskih zemljišč;
               ampak s tem izvedbenim zakonom na tista vprašanja ne posegamo. Resnično mi je žal.
               Priporočilo, ne v času do julijske seje, ampak predvsem v poletnem času naj si pod
               kakšno mrzlo klimo uradniki na vašem ministrstvu še enkrat detajlno pogledajo oba
               zakona in vidijo, kje so skupne točke, kje pa so še vedno odprta vprašanja, da jih
               resnično ne samo v teh preambulah, ampak v določnih členih rešujete tako, da se
               približamo temu, kar je ideal, kot je bilo rečeno, 8 dni za izdajo gradbenega
               dovoljenja v Avstriji. Ali pa če želite na področju večjih investicij primer Magna,
               ko je bilo obljubljeno, da bo v pol leta sprejet občinski prostorski načrt in
               pridobljeno gradbeno dovoljenje. Da zaključim, lepo piše v teoriji, mene je na žalost
               preveč strah, kako bo ta teorija potem izzvenela v praksi. Hvala.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Besedo ima gospod Danijel Krivec.</p>
               <p>Potem pa pride v sklepnem delu še predstavnica Vlade.</p>
            </sp>
            <sp who="SDZ7:KrivecDanijel">
               <speaker>DANIJEL KRIVEC (PS SDS):</speaker>
               <p>Hvala za besedo, spoštovani predsednik.</p>
               <p>Naj najprej ugotovim, da smo zelo hitro opravili splošno razpravo. Ker je bila
               zahteva podana s strani koalicije, sem pričakoval, da bo pa vseeno malo več tehtnih
               razprav. Očitno pa je zakon idealen in ne vem, zakaj vlagate splošno razpravo, če ne
               želite v nadaljevanju razpravljati o teh zakonih. To, kar ste v večini tisti, ki ste
               razpravljali, ugotavljali, ta zakon bi moral priti v obravnavo po zakonu o urejanju
               prostora, ki bi ga morali predhodno obravnavati; kajti najprej je treba stvari
               umeščati. Večina razpravljavcev se je tudi dotikala tematik, ki so opredeljene v
               zakonu o urejanju prostora. Ta zakon po novem jasno izloča področja, ki so vezana na
               regulacijo glede arhitektov in inženirjev, kar je na nek način lahko tudi dobrodošlo.
               Ureja tudi dovoljenja za gradbene posege, ki niso objekti, kar je tudi na nek način
               pozitivno, kajti v preteklosti so se te zadeve izigravale. Ne razumem pa tega, da se
               ukinja obveznost pridobitve gradbenega dovoljenja za odstranitev objektov. Če to
               naredimo na splošno, kar je predvideno v tej noveli, je problem pri bolj zahtevnih
               objektih, ki se rušijo. Mislim, da pa vsakega objekta v nekem urbanem naselju ni
               možno porušiti brez nekega eksaktnega elaborata ali pa nekega dovoljenja. Za navadne
               objekte ja, vendar bi morala biti tukaj neka razmejitev. Mislim, da v celoti ukiniti
               to obveznost ni dobro. Pristojnost za nadzor nad gradnjo za objekte, ki niso
               predpisani z gradbenim dovoljenjem, tu je veliko razpravljavcev govorilo o prenosu na
               občinske inšpekcijske službe. Tu je tudi problem, kajti naslednji členi, ki govorijo
               o tej inšpekciji, dajejo tudi obveznosti tem inšpektorjem, ki morajo biti s področja
               gradbeništva ali arhitekture. In kdor pozna te občinske inšpektorje, v veliki meri ne
               izpolnjujejo teh pogojev; in je to neka dodatna obveznost, ki jo bodo lokalne
               skupnosti zelo težko izvedle. Elektronsko poslovanje na področju graditve, tu se
               lahko strinjamo, vendar PISO oziroma ta projekt bo še dolgo v izvajanju.</p>
               <p>Govorite tudi o veliki pomoči upravnih organov, ki naj bi se v fazi postopkov
               povečala, se pravi ta pomoč upravnih organov. Upam, da je to resen pristop, ki se ga
               greste, kajti že veliko bi naredili, če bi poenotili odločanje vseh upravnih organov,
               govorimo o upravnih enotah, v določenih primerih. Že ta razlika, ki nastaja pri
               izvajanju zdajšnje zakonodaje, je velika težava in ovira. Drugo; če boste naredili
               to, da bo obveljalo, da upravni organ lahko samo enkrat poda zahtevo za dopolnitev in
               ne ničkolikokrat – ker ZUP tega jasno ne opredeljuje, o tem smo se v preteklosti
               večkrat pogovarjali –, bo kar veliko narejenega v tej smeri. Po drugi strani pa je
               treba res definirati, da je pripravljavec nekega prostorskega akta tisti, ki v
               določenih mejnih primerih daje eksaktno mnenje; ne pa upravni organ. Govorimo o
               občini oziroma pripravljavcu na občinskem nivoju. Ker v teh vlaganjih gradbenih
               dovoljenj oziroma v teh postopkih prihaja v veliki meri do tolmačenja upravnih
               organov glede posameznih OPN v veliki meri zelo ozko, birokratsko in brez poznavanja
               celote. Dostikrat se bere samo posamezen člen, ne pa celotnega OPN, in prihaja v
               veliki meri do velikih zadreg in težav. V primeru, da je na drugi strani neuka
               stranka, lahko tudi do tega, da nekdo ne spelje postopka zato, ker niti ne ve, kam bi
               se obrnil. Upam, da bo ta del tudi bistveno bolje rešen.</p>
               <p>Predodločba; mislim, da je kar nekaj kolegov, tudi kolega Veber to spraševal in
               problematiziral. Niti se ne ve, ali je to upravna odločba ali je to nek neobvezujoč
               dokument. Mislim, da ta stvar ni najbolj dodelana in razčiščena. Legalizacija
               objektov, tega se je večina dotikala, mislim, da je to pravilna smer, da se to
               poskuša na čim bolj praktičen način urediti, kajti marsikatera črna gradnja v bistvu
               to sploh ni, ker je znotraj zazidalnih območij. Ni pač v postopku pridobila vseh
               dovoljenj, ker so se OPN-ji predolgo sprejemali. Mislim, da lahko mirno trdimo, da je
               vsaj 95 % ali pa še večji procent teh <q>»črnih gradenj«</q> možno legalizirati. Jasno pa
               je, da ni možno legalizirati tistih objektov, ki so v nekem zavarovanem območju ali
               na nekem območju, kjer niti pod razno neki prostorski načrti posameznih lokalnih
               skupnosti te zadeve ne morejo pokriti. V teh primerih pa je treba zelo striktno
               nastopiti in te stvari odstraniti. Nisem čisto prepričan, da bo povezava gradbenega
               dovoljenja z okoljevarstvenim soglasjem poenostavila stvari. Bojim se, da se bodo
               zadeve še bolj zapletle, kajti vezati to zadevo v postopku, ne vem, iz mojih
               izkušenj, sem precej skeptičen. Sicer vi govorite o tem, da se nek postopek poenoti
               pa je to lažje, ampak jaz imam precej zadržkov glede tega.</p>
               <p>Obvezna prijava začetka gradenj in povezava na plačilo komunalnega prispevka, kar
               definirate v 64. členu, tu se strinjam z vsemi mojimi predhodniki, ki pravijo, da je
               to treba vezati na izdajo gradbenega dovoljenja. Mislim, da s tako dikcijo, kot jo
               zdaj dajete v zakon, nalagate inšpektorjem in vsem drugim organom ogromno neke
               presoje v primerih izigravanja te določbe. V primeru, da je to pred izdajo gradbenega
               dovoljenja, je pa to v fazi postopka zelo eksaktno opredeljeno. Čim to spustite na
               prijavo, kot vi pravite, začetka gradnje, je to elastika; da smo čisto plastični. Na
               drugi strani govorite o tem, da se pripravljalna dela lahko prej začnejo pa še neki
               drugi postopki. Sami veste, da vsi ne prijavljajo začetka gradenj, predvsem pri
               individualnih gradnjah do sedaj nihče ni prijavljal začetka gradnje. S tem dajete
               samo dodatne naloge inšpektorjem in drugim organom, ki enostavno tega ne bodo
               sposobni. Kdo bo preverjal, ali je to 8 dni prej, kar piše zakon; in bodo samo
               pritožbe na pritožbe, ta stvar je neobvladljiva. Jaz upam, da se tega zavedate in da
               v nadaljevanju to spremenimo. V primeru pred izdajo gradbenega je to obveza, ni treba
               nobenega dodatnega nadzora; v primeru vaše dikcije pa je to odprto polje za
               izigravanje v nedogled, da smo si na jasnem, toliko pa že poznamo prakso.</p>
               <p>Obveznost pridobitve uporabnega dovoljenja za vse objekte, za katere je treba
               pridobiti gradbeno dovoljenje. Mislim, da tudi v tem primeru bi bila potrebna
               verjetno neka razmejitev glede na zahtevnost objektov. Individualni objekti ali pa
               neki manjši objekti, ki zdaj po novem zahtevajo gradbeno dovoljenje, ne vem, če je
               nujno, da rabijo ravno uporabno dovoljenje. Uporabna dovoljenja so bila do zdaj
               vezana predvsem na to, da se objekti, ki so namenjeni neki javni funkciji in tam,
               kjer se lahko pojavi neko večje število, kjer je nekega odgovornost, da pridobijo
               uporabno dovoljenje; ne pa za vsak objekt. Tudi prehodna obdobja, ki so v tem zakonu,
               pa ne samo v tem, tudi pri inženirskem in arhitekturnem zakonu, so nekoliko predolga.
               To, kar je kolega opozoril, tudi ti podzakonski akti so nedefinirani in sami vemo iz
               prakse, predvsem na tem ministrstvu, ti podzakonski akti so v veliki meri možnost za
               to, da se v nadaljevanju povzroči nek kratek stik in pride do tega, da tudi za zakon,
               ki ga konec koncev akceptiramo v Državnem zboru, kasneje vsi ugotovimo, da ni
               izpolnil tistega, kar smo pričakovali. Vsaj en del podzakonskih aktov in tega, kar
               predvidevate v prehodnih določbah, bi moralo biti že jasno definirano, ker na osnovi
               tega se bomo tudi odločali, ali zakon rešuje stvari ali jih še bolj zakomplicira.
               Prepustiti to nekemu uradniku, da predpiše, je nedopustno. Spomnite se nekih uredb,
               na katere je bil potem odziv v Državnem zboru in ste jih morali umikati; enako velja
               tudi za te podzakonske predpise na osnovi posameznih členov, ki jih zakon določa.</p>
               <p>Veliko govorite o tem, da bi bilo treba vzpostaviti neko regionalno planiranje nekih
               zadev, ki so vezane na širši nivo. Tu se lahko strinjamo, vendar ministrstvo je
               tisto, ki mora kakšno stvar tudi dopolniti in spremeniti. Ker je veliko pripomb s
               strani zainteresirane javnosti, stroke, inštitucij, predvsem tudi lokalnih skupnosti,
               verjamem, da bo razprava na odborih konstruktivna. Vseeno upam, da se bo med razpravo
               na odborih dalo to materijo, vsaj v ključnih zadevah, dopolniti. Pričakujem s strani
               ministrstva ter tudi koalicije, da bo v nadaljnjih postopkih konstruktivna in da bo
               upoštevala tudi stvari, ki bodo predlagane s strani opozicije in bodo smiselne, da se
               v to zakonodajo vključijo. Neke dobre popotnice glede na to, da je koalicija danes
               predlagala to širšo splošno razpravo, ampak velike razprave ni bilo, razen nekaj
               kolegov, ki so bili tudi precej kritični glede samega zakona. Verjamem, da bo na
               odboru to možno popraviti in dopolniti in da se vseeno zakon v taki meri izboljša, da
               tudi mi ne bomo imeli težave s tem, da zakon, ki nima nobene veze s politiko, da ne
               bo pomote, podpremo. Še enkrat pa to, kar sem že pri prejšnjem zakonu povedal; lahko
               spet napišemo idealen zakon, če vi ne vzpostavite sistema, kako uradniški del, ki
               potem to izvaja, usposobiti in izobraziti, kot ste zapisali, da si prizadevate za to,
               da bodo ljudje pomagali pri postopkih, ne pa ovirali, lahko sprejmemo še bolj idealen
               zakon, kot si želimo, pa zadeva v praksi ne bo funkcionirala. Dokler bo vsaka upravna
               enota imela različna tolmačenja posameznih členov zakona in bo drugačno prakso
               uvajala ter dokler bo spor med tem, kaj prostorski akt na lokalni ravni predvideva,
               kaj si pa upravni organ v postopku tolmači, do takrat tudi zakon ne bo rešil
               problemov.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Prehajamo v sklepni del razprave.</p>
               <p>Besedo ima ministrica Irena Majcen.</p>
            </sp>
            <sp who="SDZ7:MajcenIrena">
               <speaker>IRENA MAJCEN:</speaker>
               <p>Hvala.</p>
               <p>Jaz se opravičujem za svojo odsotnost, ampak ne glede na mojo odsotnost bi rada
               vseeno povedala nekaj, kar se včasih hoče videti, včasih se pa noče videti. Po
               prejšnji zakonodaji bi morali biti občinski prostorski načrti občin že zdavnaj
               sprejeti, pa niso. Sem prepričana, da so vam tudi moji kolegi že povedali. Od 212
               občin je, mislim, da ne grešim veliko, če rečem, 150 občinskih prostorskih načrtov
               sprejetih, velika večina jih je v neki fazi sprejemanja. Mislim pa, da je 8 občin,
               kjer pa še sploh ni sprejet sklep o pričetku postopka sprejemanja občinskega
               prostorskega načrta. Mislim, da je tudi v zadnjih dneh prišla do vas informacija
               glede pregleda Računskega sodišča, kakšno je delo naših strokovnih sodelavcev in
               kakšno je delo občin pri sprejemanju občinskih prostorskih načrtov. Zame je pa
               bistveno, in to bi želela tudi vam povedati, do so postopki izdaje gradbenih
               dovoljenj v odvisnosti od sprejetega občinskega akta. Tu se zdaj govori, kako
               nekatere upravne enote drugače razlagajo neke stvari kot druge, to je zaradi tega,
               ker občinski prostorski akti niso sprejeti na enakih temeljih. <stage type="interruption">/ oglašanje iz
               dvorane/</stage> Prosim, bi lahko jaz povedala? Hvala. Torej akti, ki so bili sprejeti pred
               več kot 20, 25 leti, so v svoji osnovi povsem nekaj drugega, kot so sedaj sodobni
               občinski prostorski načrti ali pa v nekaterih primerih tudi občinski podrobni
               prostorski načrti. Tudi vsa soglasja in vsi postopki, ki sodijo k izdaji gradbenega
               dovoljenja, bodo še, kljub temu sprejetemu novemu zakonu, različni. Ali bo sprejet
               občinski prostorski načrt, ki je že bil presojan, kjer so že vsi postopki izdaje
               soglasij, mnenj soglasij za varstvene režime bili v prostorskem aktu vključeni, in
               seveda v primeru, da je akt izpred 20, 25, 30 let, kjer vseh teh postopkov ni in
               morajo sedaj iti v preverjanje pri izdaji gradbenega dovoljenja.</p>
               <p>Mislim, da ni pošteno od mene, da bi govorila, kako bomo zdaj vse uredili; ker ne
               bomo, ker se ne da. Kdaj ti prostorski akti iz ZUreP, pač ni danes na dnevnem redu. V
               ZUreP imamo, da se po letu 2021 v občinah, ne na upravnih enotah, v občinah, kjer ne
               bo do takrat sprejetih občinskih prostorskih načrtov, gradbena dovoljenja ne bodo več
               izdajala. Na nek način nam je, ko smo že imeli to rešitev, k temu pritrdilo tudi
               mnenje Računskega sodišča. Dejstvo je tudi, da mi že razpolagamo s prostorskim
               informacijskim sistemom, kjer so ti občinski prostorski načrti že vneseni. Po
               odločitvi arbitražnega sodišča bomo ta prostorski informacijski sistem v tem delu,
               kjer bo potrebno, še dogradili in potem bo na vpogled vsem, torej ne samo upravnim
               enotam, ne samo občinam, ampak vsem nam. In takrat bo možno v občinah, ki imajo
               sprejete občinske prostorske načrte, pogledati, kje so še kakšni prostori v smislu
               industrijskih con, obrtnih con, podjetniških con, kje je možno v tem naboru še kaj
               planirati oziroma si kakšno parcelo še kupiti in kaj zazidati, si pridobiti gradbeno
               dovoljenje. Kajti ta prostorski informacijski sistem zajema trenutno samo tiste
               občine, kjer so občinski prostorski načrti sprejeti ter imamo zdaj podlago za
               poslovanje in za nabiranje podatkov v tem zakonu. V tem delu je danes težko
               napovedati, kaj vse je že narejeno, če tega ne vidimo. Tega se zavedam. Mi smo že
               enkrat o tem govorili. Tudi kogarkoli izmed poslancev in spoštovanih poslank
               povabimo, da lahko ta informacijski sistem pogleda pri nas; je pa res, da se že danes
               v ta prostorski informacijski sistem nabirajo podatki ob izdaji gradbenih dovoljenj.
               Ko je neko gradbeno dovoljenje izdano, se vpiše v ta informacijski sistem.</p>
               <p>Ko bomo zaključili tudi s projektom eProstor, se bo v pridobivanju ali v elektronskem
               poslovanju omogočilo tudi možnost – ki bo potem uzakonjena in bo potem edina možnost
               – elektronskega poslovanja, in sicer pri pridobivanju ustreznih mnenj za izdajo
               gradbenega dovoljenja ter za samo vlogo. Preveč je reči, da imamo neke stvari
               predvidene, pa še nič ni. Moram pač povedati, da nekaj stvari že imamo v funkciji.
               Nekaj stvari pripravljamo, da bodo v funkciji, to je eProstor. Pot do pridobitve
               gradbenega dovoljenja je lahko povsem nekaj drugega, kot je danes. Ko bo v resnici
               izpolnjen ta pogoj, da bodo vse občine imele občinske prostorske načrte, pa seveda ne
               z menoj, ampak v tistem času, si pa predstavljam, da bo tako, kot je danes pri
               pridobivanju marsikaterega dovoljenja, odpadla ta lokalna možnost, da na neki upravni
               enoti izdajo gradbena dovoljenja samo za določene občine. Ampak bo približno nekaj
               takega, kot je sedaj v zemljiški knjigi, ko se nekje nekaj vloži, se vloži vloga za
               pridobitev gradbenega dovoljenja; in odvisno od obremenitve posameznega upravnega
               delavca potem rešuje kdorkoli to gradbeno dovoljenje. To govorim predvsem iz razloga,
               da se te rešitve, ki jih imamo, pač ne vidijo v takem smislu, kot da mi ne vemo, kaj
               pišemo.</p>
               <p>Želela bi se tudi obrniti na plačilo komunalnega prispevka. Sama sem v svoji karieri
               bila tudi županja in potem tudi na upravni enoti vodja oddelka za okolje in prostor.
               Res je, da po zdajšnji zakonodaji velja gradbeno dovoljenje dve leti. Možno ga je
               podaljšati še za dve leti. In če si je nekdo pridobil gradbeno dovoljenje – trenutno
               velja, da je pogoj plačilo komunalnega prispevka – pa potem zaradi različnih vzrokov
               ni šel v gradnjo, je čas, da je občina temu posamezniku, lahko je to tudi podjetje,
               ampak večinoma je šlo za fizične osebe, vrnila ta vložena sredstva za komunalni
               prispevek, dve leti. Na občinah je bil to kar naporen čas zaradi tega, ker obiski
               takih občanov, ki so nekaj plačali pa se jim je zdelo, da jim je treba to nujno
               vrniti, dve leti se je njim zdelo absolutno predolgo. Župan pa pravzaprav ni imel
               možnosti tega prej vrniti, ker je veljavnost gradbenega dovoljenja morala ugasniti.
               Zdaj imamo v predlogu zakona, da gradbeno dovoljenje velja pet let. Nam se zdi to
               zelo smiselno, predvsem iz razlogov, ker bi lahko, če bomo pustili to rešitev,
               odpadla ta možnost, ki jo nekateri lastniki zemljišč z naivneži še danes koristijo.
               To je, da prodajo neko zemljišče s trditvijo, da je to zemljišče, na katerem je možna
               gradnja. Če bi našo rešitev potem potrdili, se lahko take ljudi osvesti, da je kupiti
               parcelo, za katero je izdano gradbeno dovoljenje, šele dokaz, da je tam res možna
               gradnja tistega, kar si on sam kot bodoči investitor želi graditi. In to pomeni, da
               bi potem promet takega zemljišča po izdanem gradbenem dovoljenju šele stekel in
               komunalni prispevek se plača pred uveljavitvijo ali pa pred zagotovitvijo, da se
               pričetek gradnje začne. Kot sem že govorila, v tem prostorskem informacijskem sistemu
               bo možno na način, ne da se kliče, ne da se kje ugotavlja, da občina kadarkoli
               vpogleda, ali je že priglasitev pričetka del v izvajanju. Inšpektorji že danes
               preverjajo s pomočjo tega sistema, kje so izdana gradbena dovoljenja. V tem delu
               omogočimo državljanom nekaj, kar jim sedaj ni omogočeno, in sicer da ne kupujejo
               nekih parcel s trditvijo lastnika, da je na tej parceli možna gradnja, kasneje pa se
               lahko pri pridobivanju gradbenega dovoljenja izkaže, da temu ni tako.</p>
               <p>Če se samo spomnimo primerov v občini Braslovče, kjer še danes ti lastniki nimajo
               rešenih svojih zagat. Pri vračilu sredstev se petletna doba, ko se vplačana sredstva
               za komunalni prispevek vrnejo posameznim občanom, meni zdi res predolga doba.
               Ureditev, kakršna je in takšno bi tudi v predlaganem zakonu ohranili, gradbenega
               dovoljenja, ki je pravnomočno, se ne da odpraviti. Če se ne prične z gradnjo v petih
               letih, potem gradbeno dovoljenje po samem zakonu preneha veljati. Jaz se zahvaljujem
               za razpravo, za vse pozitivne misli. V nadaljevanju razprave bi se o tem bilo še
               vredno pogovarjati. Naše usklajevanje, nekaj sem se jih tudi sama udeležila, gre za
               usklajevanje s Skupnostjo občin Slovenije, z Združenjem občin Slovenije in Združenjem
               mestnih občin Slovenije z njihovimi strokovnimi službami. V teh usklajevanjih je prav
               komunalni prispevek ostal najbolj v smislu, da je občini treba takoj zagotoviti ta
               njen prihodek. Jaz se strinjam s tem in mislim, da tudi pri investitorjih, ki bodo
               pričeli z gradnjo, to ni nobena ovira. Da pa je treba nekaj manevrskega prostora tudi
               pustiti za naše državljane, ki do zdaj teh možnosti niso imeli, saj je izgradnja
               lastnih stanovanjskih kapacitet v mnogih občinah v Sloveniji edina prilika, da si
               naši državljani zagotovijo primerno bivanjsko okolje. Hvala lepa.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Danijel Krivec, postopkovno? To je edino možno.</p>
            </sp>
            <sp who="SDZ7:KrivecDanijel">
               <speaker>DANIJEL KRIVEC (PS SDS):</speaker>
               <p>Hvala za besedo.</p>
               <p>Sicer ne bo v smislu proceduralnega; ali pa tudi. Jaz bi predlagal gospe ministrici,
               da si pogleda veljavno zakonodajo in da v skladu s tem tudi razlaga v tem državnem
               zboru. Ona je rekla, da se OPN sprejemajo na različnih podlagah in se bodo zdaj
               prizadevali, da bodo OPN-ji poenoteni. Jaz upam, da se zaveda, kaj govori, kajti vse
               OPN potrjujejo službe ministrstva, razne inštitucije. Upam, da jih sprejemajo in
               obravnavajo po istih podlagah, ne po različnih podlagah. Upam, da je tako. Gospa
               ministrica, mi smo opozarjali na to, da je treba komunalni prispevek ne glede na to,
               da predlagani zakon govori o tem, da se plača ob pričetku del, in potem je ta
               petletni rok, o katerem vi zdaj razlagate, tako ali tako brezpredmeten. Večina
               razpravljavcev koalicije in opozicije je opozarjala na to, da je to nesprejemljivo in
               da je treba komunalni prispevek plačati pred izdajo gradbenega dovoljenja. In v tem
               primeru vaša razlaga pride prav, to pomeni, da ste pritrdili celi naši razpravi.
               Drugi del, v katerem sedaj razpravljate, da bo to pač v 5 letih možno in da je to
               boljše, ni v skladu s tem, kar imate v zakonu napisano. V 64. členu govorite o tem,
               da se komunalni prispevek plača pred pričetkom del, in sicer 8 dni pred pričetkom
               del. Jaz bi prosil, da govorite o zakonu, ki ga predlagate; in ko govorite o zakonih,
               ki veljajo, govorite o tistem, kar je zapisano. To je moj proceduralni predlog.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa. Recimo proceduralni predlog. Hvala.</p>
               <p>Vsi prijavljeni razpravljavci, ki ste to želeli, ste dobili besedo. Ker čas za
               razpravo še ni potekel, sprašujem, ali želi še kdo razpravljati? Prosim, da se
               prijavite. To velja tudi za predstavnico Vlade, gospo ministrico, in sicer z vklopom
               mikrofona. Prosim za prijavo. Vsak razpravljavec ima na voljo 5 minut.</p>
               <p>Gospod Zvonko Lah, izvolite.</p>
            </sp>
            <sp who="SDZ7:LahZvonko">
               <speaker>ZVONKO LAH (PS NSi):</speaker>
               <p>Hvala lepa.</p>
               <p>V tem zakonu je res veliko novih pridobitev, da bodo šle zadeve hitrejše. Ampak tisto
               bistveno, kar bi morali doseči, da bi dosegli nivo, ki ga imajo sosednje države,
               recimo pri nas pri izdaji gradbenega dovoljenja je povprečje 20 dni, kot pravite. Ja,
               od popolne vloge. Da pa je vloga popolna, traja pa nekaj let. To pozabimo. Zakaj je
               potem Akrapovič čakal 6 let za gradbeno dovoljenje, če je to povprečje?! In da je
               možno, da se soglasodajalci izmišljujejo oziroma referenti na upravnih enotah še
               dodatno dopolnitve; to ne drži. Če bo sedaj to odpravljeno, je v redu. Glede OPN, o
               tem bomo imeli razpravo drug mesec pa verjetno še jeseni nadaljevanje. Res je, da
               toliko občin še nima OPN sprejetih, in sedaj se gradbena dovoljenja izdajajo na
               osnovi prostorskih aktov, ki so bili sprejeti pred 20 leti. Jaz sem to prav razumel,
               kolega je drugače to razumel. In ni prav. Mi smo v občini OPN sprejeli leta 2009 v
               roku, mislim, da med petimi občinami, pa tudi kolega Krivec še prej, ko je bil župan.
               Potem smo pa leta 2012 šli v dopolnitev in pridobili splošne smernice za OPN v letu
               2013. Sedaj pa smo leta 2017, pa dopolnitev še ni sprejeta, v štirih letih. Ko bolj
               podrobno pogledamo, zakaj, kakšne so zahteve nosilcev urejanja prostora, se človek
               začne zgražati. Ko se izmišljujejo vsako leto drugače, in to stvari, ki ne stojijo v
               nobenih predpisih. <q>»Mi svojega mnenja ne bomo spremenili, pika.«</q> Jaz pa sem rekel:
               <q>»Potem boste morali pa kaj drugega začeti delati, pika.«</q> Ko se tam borimo za Magno,
               ko gremo z gasilskim zakonom, da dobimo 100 hektarjev stavbnih zemljišč mimo vsega
               našega pravnega reda, se nekdo spomni sredi postopka, spremeni svoje mnenje in 16
               hektarjev ob avtocesti zemljišča nameni za prehod divjadi, ki nikoli ni tam hodila.
               <q>»Mi imamo tako stališče, pika, ne odstopamo od tega.«</q> Jaz sem pa rekel: <q>»Potem me
               boste morali pa kar nekaj časa poslušati tukaj.«</q> Na koga se obrniti? To je treba
               spremeniti. Nosilec urejanja prostora mora imeti eksaktno določeno, kaj kje je; in
               prostorski načrtovalec, tisti, ki dela za občino, mora vnaprej vedeti – tukaj je
               možno to in to; ne da se postopki sprejmejo oziroma nadaljujejo in zapravlja se
               denar. Obravnava vsake vloge toliko in toliko stane, na koncu pa reče nekdo, ki se je
               premislil: <q>»Ne, zdaj mislim drugače, to ne gre.«</q> Kje pa smo? Potem pa nosilci
               urejanja prostora skozi prostorski akt svojo vsebino vnašajo notri in se s tem
               legalizira njihov trenutni preblisk. In s prostorskim aktom je to akt, prej ga ni,
               prej ni nič, je vse megla. Je samo: ta zakonodaja, tista uredba, evropska, taka in
               drugačna. Če tisti, ki je za to zadolžen, vstane na levo ali na desno nogo, tako je.
               Po novem bo sicer to nekaj drugače, ampak po mojem to ni rešitev, še vedno ne. Jih je
               treba stisniti, mora imeti svoje stališče; drugače pa naj delajo kaj drugega. Veliko
               je tega. Če mi ne bomo prišli s to zakonodajo tako daleč, da bomo imeli take pogoje
               za investitorje in za tuje vlagatelje, kot jih ima sosednja Avstrija, da bo cena
               20–30 evrov komunalno opremljenega zemljišča, ne pa 100 evrov in več, investitorjev
               ne bo; mi pa rabimo nova delovna mesta, rabimo davke in ostalo. Veliko je narejenega
               s tem zakonom. Z naslednjim, ki bo naslednji teden, ne toliko veliko <gap n="…"/> <stage type="inaudible">/ izklop
               mikrofona/</stage></p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa, gospod Zvonko Lah.</p>
               <p>Se opravičujem, nekaj je s tehniko, je bilo več kot pet minut.</p>
               <p>Besedo ima gospod Tomaž Lisec.</p>
            </sp>
            <sp who="SDZ7:LisecTomaž">
               <speaker>TOMAŽ LISEC (PS SDS):</speaker>
               <p>Hvala še enkrat za besedo, spoštovani podpredsednik. Vsem skupaj še enkrat lep
               pozdrav!</p>
               <p>Čeprav ni bilo veliko razpravljavcev, pa mislim, da je bila zelo vsebinska razprava.
               Po, mojem mnenju, vseh dokaj solidnih odgovorih s strani državne sekretarke, ki je
               skušala na določene dele odgovoriti, sem upal, da bo na koncu morda tudi ona dobila
               besedo in odgovorila še na konkretna vprašanja. Dobili pa smo neke ekspoze
               ministrice, ki je kljub temu, da je večino časa ni bilo tukaj, okrcala poslance,
               potem zmešala Zakon o urejanju prostora in Zakon o graditvi objektov, govorila o
               občinskih in državnih prostorskih načrtih, govorila, kako so župani nesposobni za
               sprejemanje občinskih prostorskih načrtov. Spoštovana ministrica, če bi pogledali na
               spletno stran vašega ministrstva, koliko je občinskih soglasodajalcev – ponavadi
               občina, kakšno kanalizacijsko pa vodovodno podjetje; potem pa pogledali, koliko je
               državnih soglasodajalcev na podlagi Zakona o graditvi objektov pri sprejemanju
               občinskih in državnih prostorskih načrtov – če bi natisnil, bi bilo verjetno za štiri
               strani. Ko se kakšen OPN sprejema ali pa tudi kakšen OPPN, rečejo okoli 20 ali pa še
               malo več državnih soglasodajalcev. Danes pa vsi tisti, ki vsaj malo delujemo na
               lokalni ravni, poslušamo, kako so občine in ne vem kdo kriv za počasno sprejemanje
               zakonodaje oziroma prostorskih načrtov. Spoštovana ministrica, z vsem dolžnim
               spoštovanjem, verjetno se boste morali na naslednjem srečanju z župani opravičiti, da
               niso le oni krivi; ampak so krivi tudi različni soglasodajalci, ki jih je na vseh
               področjih in za vsak kvadratni meter sta vsaj dva, trije zadolžena. Ali gre za nek
               potok, ali gre za kakšen hribček, ali za kakšno jamico, ali za kakšno cesto, vedno je
               neko ministrstvo, agencija, sklad – državni soglasodajalec. In zato še enkrat,
               ministrica, razmislite, ali se vam splača hiteti z Zakonom o graditvi objektov ali pa
               počakati in komplementarno obravnavati zakon, ki ga imamo danes pred seboj, in Zakon
               o urejanju prostora. Še enkrat ponavljam, da se ne bo zgodilo, da po sprejetju Zakona
               o graditvi objektov ne bomo dobili pri drugem zakonu različna mnenja ne samo
               strokovne in druge javnosti, ampak tudi Zakonodajno-pravne službe Državnega zbora, ki
               večkrat pove – fantje in dekleta v Državnem zboru, popravite tole, ker vladna
               zakonodajno-pravna služba in uradniki na določenih ministrstvih, stroka in tudi
               pravniki, niso naredili svojega dela.</p>
               <p>Če bi bila ministrica tukaj, bi rekla, da smo ugotavljali, da so določene zadeve
               tiste, ki napotujejo, da se bo morda nekaj spremenilo; ampak problem je v splošnih
               obljubah, kako bo vse super, fino, ko bodo namesto soglasij mnenja, ko se bodo ta
               mnenja združevala. Ampak praksa nas uči, da imamo problem pri doseganju tega, čemur
               mi rečemo tako imenovani avstrijski ideal – 8 dni. In prej sem dokazoval z vašim
               odgovorom na moje poslansko vprašanje, kako je bilo idealno, ko je na ministrstvu
               verjetno dve tretjini istih uradnikov pisalo zakon o prostorskem načrtovanju, kjer je
               bilo v prehodnih določbah obljubljeno, da bodo v dveh letih imele občine občinske
               prostorske načrte. V desetih letih jih nima tri četrt, 149 je manj kot 211, skratka
               ni tri četrtine občin, ki imajo občinske prostorske načrte. In tega me je strah, pa
               ne zaradi škodoželjnosti morda kakšnega uradnika na ministrstvu, ampak zaradi prakse,
               da bomo kljub lepim besedam o tem, kako bo vse super, fino pri pridobitvi gradbenega
               dovoljenja, imeli probleme že z izvajanjem zakona, ki pa mu v predpredzadnjem členu
               sledijo še tako imenovani izvršilni predpisi, ko si bodo določeni uradniki zaradi
               takšnih ali drugačnih zadev izmišljevali, sklicevali morda celo na evropske
               direktive, da morajo biti točno takšni predpisi, s takšnimi centimetri, s takšnimi
               kvadratnimi centimetri, s takšnimi kubičnimi centimetri in ostalimi merskimi enotami.
               Tega me je strah, da bomo za lepimi besedami v teoriji na koncu dobili slabo
               praktično izvedbo. In zato še enkrat, raje en mesec kasneje sprejmimo zakon; pa da bo
               le boljši, kot je sedanji.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospa ministrica Irena Majcen.</p>
            </sp>
            <sp who="SDZ7:MajcenIrena">
               <speaker>IRENA MAJCEN:</speaker>
               <p>Hvala.</p>
               <p>Gospodu Lahu bi se zahvalila za njegovo razumevanje mojega podajanja in moram reči,
               da se z njim v popolnosti strinjam. Res je, do zdaj, po sedaj veljavnem Zakonu o
               graditvi objektov (ZGO) je bilo v resnici na marsikateri enoti pri kakšnem uradniku –
               da ne bi tega preveč posploševali kar na vse, ker mislim, da vsi pa niso tako delali
               –ugotavljanje, kdaj je vloga popolna, dolgo časa, nekaj mesecev, lahko tudi leto.
               Vedno znova se je od vlagatelja vloge za izdajo gradbenega dovoljenja zahtevalo, da
               še nekaj dopolni. Zdaj imamo v tem zakonu to rešeno, upravni delavec na upravni enoti
               lahko samo enkrat zahteva dopolnitev in takrat mora napisati vse, kar je relevantno
               in s čim je treba vlogo dopolniti. Če pa je vloga že tako pripravljena, tudi s
               soglasjem sosedov, pa gre praktično po skrajšanem postopku pridobitev gradbenega
               dovoljenja. Res hvala, da nas podpirate oziroma se s tem strinjate. Pri podajanju
               mnenja pri soglasodajalcih pa želim povedati, da po tem zakonu niso navedeni vsi
               soglasodajalci, ker za mnoge soglasodajalce velja, da je treba na podlagi njihovih
               zakonov pridobiti njihovo soglasje. Vsega v tem zakonu ne moremo rešiti, ker je
               vprašanje, če ne bi kakšnega zakona tudi izpustili glede na to, koliko je teh
               soglasodajalcev. Želim pa tukaj še mogoče sama zase povedati, da je izdaja gradbenih
               dovoljenj trenutno po ZGO, kasneje pa tudi po gradbenem zakonu, na podlagi
               prostorskih načrtov, ki so različni po kvaliteti. Zato je postopek pri izdaji
               gradbenega dovoljenja različen, ko se je omenjalo, da niso ti postopki enaki. Res je,
               niso. Iskanje krivca, jaz res ne iščem krivca, zakaj ni več sprejetih občinskih
               prostorskih načrtov. Meni razlagati, da župani nimajo nič s tem, pa ne bo šlo. Saj ne
               vem, kam naj gledam, ampak nekam pač moram gledati. To ne bo šlo. Če jaz zase
               pomislim, koliko smo v tistem času mojega županovanja naredili na sprejetju
               občinskega prostorskega načrta, pa se zdaj v sedmih letih ni premaknilo še do
               sprejetja; saj se je premaknilo, ampak sprejet pa še vedno ni. To vseeno kaže na to,
               da so občine, kjer so župani zainteresirani, da se ti postopki sprejmejo; in je potem
               mnogo predhodnega preverjanja posameznih odsekov plana podvrženo recimo za Naturo
               2000 ali pa glede tega, kakšni pogoji so glede vode.</p>
               <p>Glede cest nam je vsem jasno, da za mnoge ceste, torej lokalne, je občina
               soglasodajalec; sicer ne. Ampak hočem reči, da se mnogo stvari lahko prečisti že v
               sprejemanju OPN, to je nek način, sem hotela pač sama sebi povedati, da tudi zdaj, ko
               bomo sprejeli gradbeni zakon – jaz si želim, da bi ga, predvsem si želim to zaradi
               investitorjev, zaradi ljudi –, bo še vedno malo razlike, ali bo to gradbeno
               dovoljenje kot podlago imelo občinski prostorski načrt ali pa ne. To je bil moj
               namen, da to povem tistim, ki jih to zanima. Sicer pa hvala lepa za razpravo. Gospod
               Lah, glede na najino sodelovanje v preteklosti upam, da ste vseeno vsaj malo
               zadovoljni s pripravljenim gradivom. Hvala.</p>
            </sp>
            <sp who="SDZ7:HainzPrimož">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Zaključujem splošno razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s potekom seje zbora odločali v okviru glasovanj čez približno pol ure.</p>
               <p>S tem prekinjam 9. točko dnevnega reda in tudi 31. sejo Državnega zbora, ki jo bomo
               nadaljevali ob 16.10.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Spoštovani kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo zbora.</p>
               <p>Preden preidemo na postopek glasovanja, vas želim obvestiti, da bo Državni zbor
               glasovanje opravil po naslednjem vrstnem redu: 15., 8., 9., 16., 7., 5., 11. in 12.
               točka dnevnega reda.</p>
               <p>Prehajamo na glasovanje zbora o predlogih odločitev. Poslanke in poslance prosim, da
               preverite delovanje glasovalnih naprav. <title>Prehajamo na prekinjeno 15. točko
                  dnevnega reda, to je na Ponovno odločanje o Zakonu o spremembah in dopolnitvah
                  Zakona o izvrševanju proračunov Republike Slovenije za leti 2017 in 2018.</title>
               </p>
               <p>Prehajamo na ponovno odločanje o navedenem zakonu.</p>
               <p>Želim vas opozoriti, da mora pri ponovnem odločanju, skladno z drugim odstavkom 91.
               člena Ustave Republike Slovenije, za sprejetje navedenega zakona glasovati večina
               vseh poslancev zbora, to je 46 ali več.</p>
               <p>Obrazložitev glasu v imenu Poslanske skupine Združena levica ima dr. Franc Trček.</p>
            </sp>
            <sp who="SDZ7:TrčekFranc">
               <speaker>DR. FRANC TRČEK (PS ZL):</speaker>
               <p>Hvala za besedo, predsedujoči.</p>
               <p>Dotaknil se bom pomembne dimenzije te točke, na katero je tudi opozarjal poročevalec
               Državnega sveta. Neka tema, ki se nam kotali že cel ta mandat pa še kak predhodni,
               financiranje obveznih nalog občin. Večne tako imenovane povprečnine, nekdo jih
               imenuje glavarine. Zdaj ne vem, koliko v drugih poslanskih skupinah prebirate
               revizijska poročila Računskega sodišča. Pred kratkim je izšlo to revizijsko poročilo.
               Kaj nam sporoča? Da na resornem ministrstvu za javno upravo jim nekako niti ni
               približno jasno, koliko je vseh teh obveznih nalog, da šepa komunikacija z
               Ministrstvom za finance, da je vlada zgolj delno seznanjena s tem. V neki približno
               normalni parlamentarni demokraciji bi moral minister za javno upravo v 24 urah
               odstopiti. Prvo polovico mandata sem v imenu Združene levice vedno znova gospoda
               Koprivnikarja o tem spraševal, pa mi je potem enkrat pokazal neko spletno stran, kjer
               naj si jaz to naberačim. Nisem ga spraševal kar tako; v imenu Združene levice sem ga
               spraševal, ker je to neka matrika, ki bi jo resorni minister, ki rajši, žal, binglja
               s helikopterjev, moral imeti in se v luči nove politike tega lotiti. Tega pa dejansko
               ni naredil in ta mandat je v bistvu očitno zamujeni mandat za reformo lokalne
               samouprave, ki je nujna. Mi vsi nismo zgolj poslanke in poslanci, vsi mi smo tudi
               občanke in občani slovenskih občin. To početje resornega ministra, ki ima vsebinsko
               najbolj raznolik resor, ter tudi te koalicije, te vlade je skrajno neodgovorno. Zato
               bomo v Združeni levici pri tem glasovanju vzdržani. Hvala za besedo.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Glasujemo. Navzočih je 80 poslank in poslancev, za je glasovalo 51, proti nihče.</p>
               <p><stage type="vote-ayes">(Za je glasovalo 51.)</stage> <stage type="vote-noes">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 8. točko dnevnega reda, to je s prvo obravnavo Predloga zakona o
                  arhitekturni in inženirski dejavnosti.</title>
               </p>
               <p>Prehajamo na odločanje o naslednjem predlogu sklepa: Predlog zakona o arhitekturni in
               inženirski dejavnosti je primeren za nadaljnjo obravnavo.</p>
               <p>Glasujemo. Navzočih je 79 poslank in poslancev, za je glasovalo 61, proti pa 17.</p>
               <p><stage type="vote-ayes">(Za je glasovalo 61.)</stage> <stage type="vote-noes">(Proti 17.)</stage></p>
               <p>Ugotavljam, da je sklep sprejet, zato bo predlog zakona dodeljen v obravnavo Odboru
               za infrastrukturo, okolje in prostor kot matičnemu delovnemu telesu. S tem
               zaključujem to točko dnevnega reda. <title>Nadaljujemo s prekinjeno 9. točko dnevnega reda, to je s prvo obravnavo Predloga gradbenega
                  zakona.</title>
               </p>
               <p>Prehajamo na odločanje o naslednjem predlogu sklepa: Predlog gradbenega zakona je
               primeren za nadaljnjo obravnavo.</p>
               <p>Glasujemo. Navzočih je 79 poslank in poslancev, za je glasovalo 54, proti 17.</p>
               <p><stage type="vote-ayes">(Za je glasovalo 54.)</stage> <stage type="vote-noes">(Proti 17.)</stage></p>
               <p>Ugotavljam, da je sklep sprejet, zato bo predlog zakona dodeljen v obravnavo Odboru
               za infrastrukturo, okolje in prostor kot matičnemu delovnemu telesu. S tem
               zaključujem to točko dnevnega reda. <title>Nadaljujemo s prekinjeno 16. točko dnevnega reda, to je z obravnavo Predloga odloka o
                  dopolnitvah Odloka o notranji organizaciji, delovnih mestih in nazivih v službah
                  državnega zbora.</title>
               </p>
               <p>Prehajamo na odločanje o predlogu odloka v celoti.</p>
               <p>Glasujemo. Navzočih je 78 poslank in poslancev, za je glasovalo 61, proti nihče.</p>
               <p><stage type="vote-ayes">(Za je glasovalo 61.)</stage> <stage type="vote-noes">(Proti nihče.)</stage></p>
               <p>Ugotavljam, da je odlok sprejet. S tem zaključujem to točko dnevnega reda. <title>Nadaljujemo s prekinjeno 7. točko dnevnega reda, to je s tretjo obravnavo Predloga
                  zakona o dodatku k pokojnini za delo in izjemne dosežke na področju športa, v
                  okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 79 poslank in poslancev, za je glasovalo 54, proti 1.</p>
               <p><stage type="vote-ayes">(Za je glasovalo 54.)</stage> <stage type="vote-noes">(Proti 1.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 5. točko dnevnega reda, to je s tretjo obravnavo Predloga
                  zakona o vzpostavitvi etažne lastnine na določenih stavbah in o ugotavljanju
                  pripadajočega zemljišča, v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 79 poslank in poslancev, za je glasovalo 51, proti pa ni bil
               nihče.</p>
               <p><stage type="vote-ayes">(Za je glasovalo 51.)</stage> <stage type="vote-noes">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 11. točko dnevnega reda, to je s prvo obravnavo Predloga
                  zakona o dopolnitvah Zakona o varuhu človekovih pravic.</title>
               </p>
               <p>Prehajamo na odločanje o naslednjem predlogu sklepa: Predlog zakona o dopolnitvah
               Zakona o varuhu človekovih pravic je primeren za nadaljnjo obravnavo.</p>
               <p>Obrazložitev glasu v imenu Poslanske skupine Združena levica ima Matjaž Hanžek.</p>
            </sp>
            <sp who="SDZ7:HanžekMatjaž">
               <speaker>MATJAŽ HANŽEK (PS ZL):</speaker>
               <p>Hvala lepa, predsednik.</p>
               <p>V Združeni levici bomo vsekakor podprli nadaljnjo razpravo o tem zakonu kot
               primernem. Rad bi pa opozoril, da bomo v nadaljevanju bolj natančneje in malo bolj
               ostro pogledali ves zakon. Pri tem bi rad opozoril predvsem Državni zbor in tiste, ki
               smo, ste bili navdušeni nad tem, da bo Varuh ščitil pravice otrok in tako naprej, kar
               je krasno in vse čestitke Varuhu, predvsem pa tistim ljudem, ki so to pri Varuhu že
               delali. Opozoril bi pa na nekaj. To je stvar, ki bi jo že davno morala država
               urediti, država delati, saj je Varuh v glavnem kontrolna inštitucija. Ko smo se pred
               skoraj desetletjem in pol začeli s temi zaposlenimi <gap n="…"/> <stage type="interruption">/ oglašanje iz dvorane/</stage></p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Malo miru v dvorani.</p>
            </sp>
            <sp who="SDZ7:HanžekMatjaž">
               <speaker>MATJAŽ HANŽEK (PS ZL):</speaker>
               <p><gap n="…"/>pri Varuhu ukvarjati z otrokovimi pravicami, smo to začeli zaradi tega, ker državne
               inštitucije niso tega opravljale. Takrat smo mislili, da bomo mi nastavili začetek
               neke institucije, ki bo potem <gap n="…"/> <stage type="interruption">/ oglašanje iz dvorane/</stage> Ne vem, ali naj govorim
               naprej ali rajši grem domov, ker je brez veze, da tukaj sedim, če nobenega ni. Zakaj
               sploh sem pridete sedet, saj lahko v svoji sobi sedite. Hvala lepa.</p>
            </sp>
            <sp who="SDZ7:BrglezMilan">
               <speaker>PREDSEDNIK DR. MILAN BRGLEZ:</speaker>
               <p>Glasujemo. Navzočih je 79 poslank in poslancev, za je glasovalo 57, proti 5.</p>
               <p><stage type="vote-ayes">(Za je glasovalo 57.)</stage> <stage type="vote-noes">(Proti 5.)</stage></p>
               <p>Ugotavljam, da je sklep sprejet, zato bo predlog zakona dodeljen v obravnavo Odboru
               za pravosodje kot matičnemu delovnemu telesu. S tem zaključujem to točko dnevnega
                  reda. <title>Nadaljujemo s prekinjeno 12. točko dnevnega reda, to je s prvo obravnavo
                  Predloga zakona o spremembah in dopolnitvah Zakona o socialnem varstvu.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o socialnem varstvu je primeren za nadaljnjo obravnavo. Malo miru,
               prosim!</p>
               <p>Glasujemo. Navzočih je 78 poslank in poslancev, za je glasovalo 47, proti 23.</p>
               <p><stage type="vote-ayes">(Za je glasovalo 47.)</stage> <stage type="vote-noes">(Proti 23.)</stage></p>
               <p>Ugotavljam, da je sklep sprejet, zato bo predlog zakona dodeljen v obravnavo Odboru
               za delo, družino, socialne zadeve in invalide kot matičnemu delovnemu telesu. S tem
               zaključujem to točko dnevnega reda.</p>
               <p>Poslanke in poslance prosim, da zaradi priprave dvorane na slavnostno sejo, ki bo v
               soboto, 24. 6. 2017, ob 20. uri, iz dvorane odnesete vsa svoja gradiva.</p>
               <p>S tem zaključujem tudi 31. sejo Državnega zbora.</p>
               <p>Pričakujem, da bo takrat večji mir v dvorani, ko bomo imeli slavnostno sejo! <stage type="time">Seja
                  se je končala 22. junija 2017 ob 16.24.</stage>
               </p>
            </sp>
         </div>
      </body>
   </text>
</TEI>