<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Izredna-12-2015-04-09">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|F5B2A612842E0F70C1257EC1003E0A6B</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=F5B2A612842E0F70C1257EC1003E0A6B</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Izredna-12-2015-04-09.DZ" n="12">
               <name>Izredna</name>
               <date when="2015-04-09"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Izredna-12-2015-04-09.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">12. izredna seja</stage>
            <stage type="chairman">Sejo je vodil predsednik Državnega zbora dr. Milan Brglez. </stage>
            <stage type="time">Seja se je začela ob 13.03.</stage>


            <sp xml:id="SDZ7-Izredna-12-2015-04-09.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam 12. izredno sejo Državnega zbora, ki sem jo sklical na podlagi prvega in
               drugega odstavka 58. člena in drugega odstavka 60. člena Poslovnika Državnega
               zbora.</p>
               <p>Obveščen sem, da se današnje seje ne morejo udeležiti naslednja poslanka in poslanci:
               mag. Tanja Cink, gospod Janez Janša, gospod Roberto Battelli, gospod Jožef Horvat do
               15. ure in dr. Matej T. Vatovec.</p>
               <p>Na sejo sem vabil predsednika Vlade dr. Mira Cerarja ter ministra za obrambo Janka
               Vebra k 1. točki dnevnega reda, ministrico za izobraževanje, znanost in šport mag.
               Klavdijo Markež k 2. točki dnevnega reda ter predstavnike Vlade k obema točkama
               dnevnega reda. Vse prisotne lepo pozdravljam.</p>
               <p>Prehajamo na <title>določitev dnevnega reda</title> 12. izredne seje Državnega zbora.
               Predlog dnevnega reda ste prejeli v torek, 9. aprila 2015, s sklicem seje. O predlogu
               dnevnega reda bomo odločali v skladu s prvim odstavkom 64. Poslovnika Državnega
               zbora. Predloga za širitev dnevnega reda seje nisem prejel. Zboru predlagam, da za
               današnjo sejo določi dnevni red, kot ste ga prejeli s sklicem.</p>
               <p>Prehajamo na odločanje. Poslanke in poslance prosim, da preverite delovanje
               glasovalnih naprav.</p>
               <p>Glasujemo. Navzočih je 73 poslank in poslancev, za je glasovalo 73, proti nihče.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Ugotavljam, da je dnevni red 12. izredne seje Državnega zbora sprejet.</p>
               <p>Prehajamo na <title>2. TOČKO DNEVNEGA REDA, TO JE NA MANDATNO-VOLILNE ZADEVE.</title>
               </p>
               <p>Prehajamo na <title>Obvestilo predsednika Vlade o odstopu mag. Klavdije Markež s
                  funkcije ministrice za izobraževanje, znanost in šport.</title>
               </p>
               <p>Predsednik Vlade dr. Miro Cerar je 2. aprila 2015 Državni zbor obvestil, da je mag.
               Klavdija Markež odstopila s funkcije ministrice za izobraževanje, znanost in šport. V
               zvezi s tem Državni zbor na podlagi 115. člena Ustave Republike Slovenije ugotavlja,
               da je mag. Klavdiji Markež prenehala funkcija ministrice za izobraževanje, znanost in
               šport.</p>
               <p>2. aprila 2015 je predsednik Vlade obvestil Državni zbor, da bo do imenovanja novega
               ministra funkcijo ministra za izobraževanje, znanost in šport začasno opravljal sam.
               Glede na to Državni zbor ugotavlja:</p>
               <p>Prvič, da v skladu s 14. členom Zakona o poslancih mag. Klavdija Markež s prenehanjem
               opravljanja funkcije ministrice za izobraževanje, znanost in šport z današnjim dnem
               ponovno opravlja funkcijo poslanke.</p>
               <p>Drugič, da v skladu s 14. členom Zakona o poslancih z današnjim dnem preneha
               opravljati funkcijo poslanca gospod Dušan Radič, ki jo je opravljal namesto poslanke
               mag. Klavdije Markež v času, ko je le-ta opravljala funkcijo ministrice. Ob tem se
               Dušanu Radiču zahvaljujem za opravljeno delo v Državnem zboru.</p>
               <p>Prehajamo na obravnavo <title>Ugotovitve o prenehanju mandata poslanki Državnega zbora
                  mag. Klavdiji Markež</title>
               </p>
               <p>V skladu z drugim odstavkom 202. člena Poslovnika Državnega zbora vas obveščam, da me
               je poslanka mag. Klavdija Markež z dopisom z dne 2. aprila 2015 pisno obvestila, da
               odstopa s funkcije poslanke. Ugotavljam, da mag. Klavdiji Markež v skladu s šesto
               alinejo prvega odstavka in drugim odstavkom 9. člena Zakona o poslancih ter tretjim
               odstavkom 202. člena Poslovnika Državnega zbora preneha mandat poslanke z 9. aprilom
               2015. Na tej podlagi bom zaprosil Državno volilno komisijo, da obvesti Državni zbor,
               katera kandidatka oziroma kandidat bo v skladu s 17. členom Zakona o volitvah v
               Državni zbor postala oziroma postal poslanka oziroma poslanec za preostanek mandatne
               dobe namesto poslanke mag. Klavdije Markež, ki ji z današnjim dnem preneha mandat. Na
               podlagi obvestila Državne volilne komisije bo Mandatno-volilna komisija o svojih
               ugotovitvah poročala Državnemu zboru.</p>
               <p>Spoštovani kolegici se zahvaljujem za sodelovanje in ji želim najboljše pri
               nadaljnjem delu.</p>
               <p>S tem prekinjam to točko dnevnega reda.</p>
               <p>Prehajamo na <title>1. TOČKO DNEVNEGA REDA, TO JE NA PREDLOG ZA RAZREŠITEV GOSPODA JANKA
                  VEBRA, MINISTRA ZA OBRAMBO.</title>
               </p>
               <p>Predsednik Vlade dr. Miro Cerar je Državnemu zboru 31. marca 2015 predlagal, da
               gospoda Janka Vebra razreši s funkcije ministra za obrambo.</p>
               <p>Preden dam besedo predsedniku Vlade dr. Miru Cerarju, vse govornike opozarjam, da ste
               pozorni, da v uvodnih predstavitvah, predstavitvah stališč poslanskih skupin oziroma
               v svojih razpravah ne odpirate vprašanj v zvezi s podatki zaupne narave, ki so
               varovani na podlagi zakona.</p>
               <p>Besedo dajem predsedniku Vlade dr. Miru Cerarju za dodatno obrazložitev predloga.</p>
            </sp>
            <sp xml:id="SDZ7-Izredna-12-2015-04-09.sp2">

               <speaker>DR. MIROSLAV CERAR:</speaker>

               <p>Spoštovani gospod predsednik, spoštovani poslanke in poslanci!</p>
               <p>V obravnavo sem vam poslal predlog za razrešitev ministra za obrambo gospoda Janka
               Vebra. Za razumevanje tega predloga vam bom strnjeno pojasnil vzroke in okoliščine,
               ki sem jih moral upoštevati pri svoji odločitvi. Svojo utemeljitev bom vam in
               javnosti podrobneje pojasnil tudi v nadaljevanju seje in tekom dneva.</p>
               <p>Kot veste, je Komisija Državnega zbora za nadzor obveščevalnih in varnostnih služb v
               začetku marca opravila nadzor nad delom Obveščevalno varnostne službe Ministrstva za
               obrambo, v nadaljevanju bom uporabljal kratico OVS. Parlamentarni nadzorniki so na
               osnovi ugotovitev nadzora in po prejetem pisnem pojasnilu generalnega direktorja OVS
               sklenili, da je OVS presegel svoja zakonska pooblastila. Sledilo je ministrovo
               pojasnjevanje medijev, ne da bi me o dogajanju in o tako hudih očitkih pri tem
               kadarkoli in kakorkoli informiral. Tako je nastala situacija, da sem za ta dogajanja
               izvedel iz medijev. Spremljanje nadaljnjega ministrovega pojasnjevanja javnosti ter
               članom parlamentarnega Odbora za obrambo je v javnosti in meni pustilo dvom, predvsem
               zaradi ministrovih nasprotujočih si trditev. Minister ter generalni direktor OVS sta
               namreč nadzornikom parlamentarne komisije najprej javno zatrjevala, da je bila naloga
               ministra odrejena ustno, čemur je po njunih zatrjevanih sledilo tudi ustno poročanje
               pristojnih OVS. Po preklicu stopnje tajnosti na gradivu, ki ga je minister 13.
               novembra lani nenapovedanega in neusklajenega poizkusil uvrstiti v vladno proceduro,
               je minister javnosti kot dokazilo svojega zakonitega in odgovornega postopanja pri
               odrejanju naloge OVS predstavljal dokument z naslovom Informacija o zagotavljanju
               kakovosti storitev Telekoma Slovenije za delovanje obrambnega sistema in sistema
               varstva pred naravnimi in drugimi nesrečami. Opozoriti moram, da je s tem razkril
               tajni podatke vsebovan v sklepu Vlade, kjer je Telekom na seznamu družb državne
               kritične infrastrukture. Vendar so ministrove argumente o zakonitem in odgovornem
               postopanju kmalu zatem demantirali mediji z opozorilom, da je naveden dokument
               datiran z dnevom pred ministrovo domnevno odreditvijo naloge OVS. S tem je v javnosti
               nastal sum, da je prišlo s strani ministra za poizkus zavajanja javnosti in
               parlamentarne nadzorne komisije. Ponesrečen poizkus pojasnitve postopanja OVS in
               vsebina dokumenta, ki je nastala v civilnem delu ministrstva, sta tako pri meni kot
               tudi v javnosti še povečala dvom in omogočila porajanje dodatnih sumov v opravičenost
               aktiviranja OVS, nadalje, v zakonitost njegovega delovanja pri tej zadevi pa tudi v
               sam namen izdelave analize s strani OVS, kot ga je s tem dokumentom pojasnjeval
               minister.</p>
               <p>Preden nadaljujem z opredelitvijo do novih dokumentov, ki so se nato pojavili, četudi
               je minister zatrjeval, da ti sploh ne obstajajo, naj glede omenjenega gradiva, ki ga
               je minister poskušal uvrstiti na vladno sejo in mu je v teh tednih z odločbo
               preklical stopnjo tajnosti, pojasnim, da je na samem začetku 9. redne seje Vlade dne
               13. novembra 2014, to je na točki sprejemanja dnevnega reda, minister najavil, da je
               <q>"pripravil gradivo v obliki informacije o zagotavljanju kakovosti storitev Telekoma
               za področje obrambnega sistema in varstva pred naravnimi nesrečami"</q>. Ker to gradivo
               ni bilo pripravljeno v skladu s postopki priprave vladnih gradiv, to gradivo tudi ni
               bilo uvrščeno na dnevni red navedene novembrske seje. Odločno zavračam javno izrečene
               namige in trditve nekaterih, da sem s tem kot predsednik Vlade preprečeval razpravo o
               tej temi in ministra oviral pri naporih in skrbi za obrambo države. Ravno nasprotno,
               ministru Vebru sem tedaj dejal, da bo Vlada tudi to gradivo obravnavala takrat, ko bo
               ustrezno dopolnjeno in medresorsko usklajeno ter kot tako uvrščeno na dnevni red seje
               Vlade. Slednje je bilo tudi dokumentirano v zapisu vladne seje.</p>
               <p>Prav tako moram izpostaviti, da je bila po sosledju dogodkov naloga OVS s strani
               ministra odrejena neposredno po omenjeni seji Vlade, na kateri pa minister ni niti z
               besedo omenil svojega namena takšne odreditve niti o tem ni pozneje informiral mene
               oziroma Vlade. Posebej pomembno je, da takratna ministrova utemeljitev potrebe po
               obravnavi gradiva ni niti v najmanjši meri nakazovala na obstoječo neposredno grožnjo
               obrambnim interesom države, Slovenski vojski ali ministrstvu s strani obveščevalnih
               služb vojaških organizacij ali drugih organov in organizacij. Vse od navedene seje
               Vlade do danes minister meni ali Vladi v obravnavno nikoli ni predlagal nikakršnega
               gradiva ali dokumenta v zvezi s tem. Iz tega izhaja tudi, da ugotovitve OVS gotovo
               niso izkazovale okoliščin dejavnosti obveščevalnih služb, ki bi kazale na ogrožanje
               obrambnega interesa države, Slovenske vojske ali ministrstva. Zakaj izpostavljam prav
               to? To bom kasneje podrobneje pojasnil v delu, kjer bom pojasnil tudi pravno
               neutemeljenost predmetnega delovanja OVS.</p>
               <p>Pred tem pa naj še povem, da je za namene svojega pojasnjevanja minister nato razkril
               dodaten dokument, ki pa se je izkazal ne samo za povsem nestrokovno pripravljenega,
               saj ne nosi niti datuma niti signirne številke, pač pa tudi za izrazito spornega.
               Dokument nosi dokaj pomenljiv naslov Prodaja podjetja Telekom Slovenije. Zdaj, ko je
               dokument objavljen, tudi sami veste, da dokument nosi tudi oznako tajnosti in to
               zaupno, pri čemer pa je treba najprej pojasniti, da se takšna oznaka po Zakonu o
               tajnih podatkih nikoli ne uporablja na dokumentu, ki je bil sestavljen zgolj iz
               javnih virov, kot trdi minister. Razumeti je treba, da oznaka tajnosti nakazuje, da
               je bil dokument predviden za zapis zaupnih podatkov. Dejstvo, da dokument takih
               podatkov ne vsebuje, kot se je pokazalo po njegovi objavi, tako poraja številna druga
               vprašanja. Ni niti logičnega pojasnila, zakaj bi pri obveščevalnem ali
               protiobveščevalnem delu OVS vnaprej omejevali delovanje samo na javno dostopne vire.
               OVS mora namreč vedno pri izpolnjevanju svojih nalog uporabiti vse razpoložljive
               vire, če želi ustrezno opravljati svoje naloge, zato tudi ima svoja pooblastila. Prav
               tako argument, da se ni uporabilo posebnih oblik pridobivanja podatkov in drugih
               operativnih metod, ne pomeni, da ni bila uporabljena tudi metoda zbiranja podatkov s
               pomočjo partnerskih služb, zbiranja podatkov na terenu ter uporaba razpoložljivih
               podatkov iz baz podatkov. Vsaj nestrokovno je, da v vsej znani dokumentaciji ni niti
               enega zapisa, kjer bi bil omenjen oziroma opredeljen pristop OVS do izvajanja te
               naloge. Tako ostaja utemeljen sum, da je OVS nalogo opravil tako kot vse ostale, to
               je z vsemi razpoložljivimi viri.</p>
               <p>Minister je nalogo analiziranja odredil celotnemu OVS, torej vsem trem njegovim
               sektorjem. Težava pri tem pa je, da obveščevalni del sploh ne sme delovati na tleh
               Republike Slovenije saj se v skladu z 32. členom Zakona o obrambi obveščevalne naloge
               opravljajo izven države. Obveščevalni del OVS torej lahko zbira varnostne, politične
               in vojaške informacije, ki so pomembne za naš obrambni sistem samo v tujini, nikakor
               pa obveščevalni del OVS nikoli in na noben način ne sme biti uporabljen za tovrstno
               nalogo, kot jo je odredil minister. Še pomembneje pa je, da je vsebina tega
               dokumenta, za katero minister trdi, da pojasnjuje celotno ozadje in legitimnost
               njegovega postopanja ter dela OVS, ne odraža morebitne dejavnosti tujih obveščevalnih
               služb, ki bi ogrožale obrambne interese države, Slovensko vojsko ali ministrstvo, kar
               bi opravičevalo obveščevalno ali protiobveščevalno delo na osnovi 32. člena Zakona o
               obrambi kot vztrajno pri tej nalogi zakonitost postopanja OVS utemeljujeta tako njen
               generalni direktor kakor tudi minister Veber.</p>
               <p>Znano dejstvo je tudi, da je prodaja podjetja civilno pravni postopek med strankami,
               pri čemer nobena normativna ureditev v Sloveniji ne narekuje zbiranja, dokumentiranja
               ali analiziranja podatkov v postopki prodaje podjetij z obveščevalnim ali
               protiobveščevalnim delom OVS. Ocenjujem, da profesionalno delo te službe ne bi smelo
               dopustiti, da se tako zgovoren naslov, torej Prodaja podjetja Telekom Slovenije,
               nahaja na dokumentih obveščevalnega in protiobveščevalnega sektorja OVS, razen če je
               služba dejansko opravljala zakonito delo in je za to imela tudi ustrezne razloge v
               delovanju tujih vojaških obveščevalnih služb, uperjenih v ogrožanje obrambnega
               interesa države, Slovenske vojske ali ministrstva. Ponavljam pa, da o obstoju
               tovrstnih groženj nikoli nisem bil obveščen, prav tako pa pri tako resnih zadevah
               opisane okoliščine in dejstva puščajo prevelike sume, da bi vse skupaj lahko
               tolerirali kot zgolj nek spodrsljaj.</p>
               <p>Zelo nenavadno je, da se tudi po mojem zaprosilu ministra za dodatno utemeljitev
               pravne podlage, tako minister kot generalni direktor OVS še naprej sklicujeta na
               določila 32. člena Zakona o obrambi kot pravno podlago za naročeno analizo, ko pa
               prav ta člen določa obveščevalno in protiobveščevalno delovanje službe. Na tem mestu
               zato poudarjam, da je zakonska določila treba pravilno brati v celoti, namreč da
               preverjanje kakovosti tržnih storitev nikakor ne sme biti vsebina obveščevalnega ali
               protiobveščevalnega dela vojaške tajne službe brez jasne grožnje aktivnega delovanja
               tujih obveščevalnih služb.</p>
               <p>Pri tem se minister sklicuje na pravno mnenje, ki sta ga pripravila pravna
               strokovnjaka dr. Igor Kaučič in dr. Rajko Pirnat, pri čemer sem za to mnenje oba
               zaprosil sam po odkritju ugotovitev parlamentarne komisije. Poudariti je treba, da
               omenjena pravnika nista podala dokončnega odgovora o zakonitosti predmetnega
               delovanja OVS, pač pa sta zgolj izpostavila okvire, v katerih je mogoče oceniti
               zakonitost delovanja. Na podlagi vpogleda v vso dokumentacijo in druga pojasnila, ki
               sem jih imel na voljo, omenjena pravnika vsega tega seveda nista imela na voljo,
               moram tu v Državnem zboru jasno povedati, da okviri, ki jih za utemeljitev
               zakonitosti delovanja OVS izpostavljata oba pravna strokovnjaka, niso bili
               izpolnjeni. Namreč, za utemeljeno izvajanje naloge iz tretje alineje prvega odstavka
               32. člena Zakona o obrambi, na katerega se sklicuje minister, mora obstajati realno
               obstoječa dejavnost tujih obveščevalnih organizacij in drugih organizacij, ki
               dejansko ogrožajo obrambne interese države, Slovensko vojsko ali ministrstvo. V
               dokumentaciji, ki jo je predložil minister, ali v kakšnih drugih znanih dokumentih
               ali obvestilih pa ni navedenih dejavnosti takih služb ali organizacij, zoper katerih
               bi bila obravnavana aktivnost OVS usmerjena. Minister je tako naročil analizo, za
               katero OVS, torej Obveščevalna vojaška služba, ni pristojna. Zaradi izostanka pisne
               sledljivosti, torej izostanka evidentiranja postopka, ki ga je bil osebno in
               objektivno dolžan zagotoviti prav minister, sam minister tako nikoli ne bo mogel
               ovreči sumov v prekoračitev pooblastil ali sumov v nezakonito delovanje.</p>
               <p>Glede na potrebo po natančni, jasni in določni pravni podlagi, ki jo potrebuje OVS za
               izvajanje svojih nalog, mora biti obstoj te pravne podlage v vsakem konkretnem
               primeru jasno in konkretno izkazan. Ministrova razlaga pravne podlage je preširoka,
               saj pojasnjuje, da spada v okvir naloge iz tretje alineje prvega odstavka 32. člena
               Zakona o obrambi tudi analiza posledic prodaje nacionalnega operaterja tujemu kupcu
               za izvajanje nalog OVS. To pomeni, da takšne analize, če temu tako rečemo, na podlagi
               te določbe Zakona o obrambi OVS ne sme opravljati oziroma je njena izvedba celo
               nezakonita. Tudi če je imel minister v mislih analiziranje posledic za nekakšno
               interno delovanje OVS, bi moral to notranje delovanje presojati po strogih
               kriterijih, ki naj odstranijo vsak dvom, da morda ne gre za obveščevalno,
               protiobveščevalno ali varnostno nalogo OVS v smislu 32. člena Zakona o obrambi.
               Kriteriji za to, ki morajo biti tudi po mnenju obeh prej omenjenih pravnih
               strokovnjakov izpolnjeni, in to kumulativno, pa niso bili izpolnjeni. Po vpogledu v
               obstoječo dokumentacijo je namreč dejstvo, da že sama aktivnost ni bila namenjena
               notranji organizaciji dela OVS, kot bi to bilo dopustno tudi v skladu z mnenjem obeh
               pravnih strokovnjakov. Poleg tega ni nobenega zanesljivega dokaza, da niso bila v tem
               primeru uporabljena tudi posebna pooblastila OVS ali uporabljeni tudi tisti podatki,
               ki niso zgolj javno dostopni, pa bi moralo tudi v skladu z mnenjem obeh pravnikov to
               biti preverljivo. Nedopustno je torej, da so bili postopki vodeni tako zelo
               netransparentno in v nasprotju z načelom pravne varnosti, ki terja predvidljivost in
               zanesljivost postopanja.</p>
               <p>Dovolite mi še, da ministru na njegovo vprašanje, kaj bom storil sam in kaj bo
               naredila Vlada za zaščito interesov Slovenije v luči postopka prodaje Telekoma
               Slovenije, na tem mestu sporočim, da se reševanje in identifikacija potencialnih
               problemov na področju kibernetske varnosti kakor tudi na področju informacijskih in
               telekomunikacijskih vsebin v skladu z odločitvijo prejšnjih vlad že izvaja in se v
               različnih delovnih telesih s tem delom nadaljuje tudi že v tem mandatu.</p>
               <p>Ker mi bo čas potekel, bom zaključil to svojo temeljno predstavitev in v nadaljevanju
               predstavil še dodatno argumentacijo. Predvsem pa naj še rečem, da nikakor ne drži, da
               Vlada ni storila ničesar oziroma da ni opravljala svojega dela. Dejstvo je, da je
               Vlada zaskrbljena za obrambno sposobnost države in da dela na tem področju v
               pristojnih telesih po pristojnih ministrstvih vse, kar je potrebno, in da je tudi za
               to področje, za zakonsko področje telekomunikacij, pristojno predvsem Ministrstvo za
               izobraževanje, znanost in šport, kot to določa zakon. Tega tudi minister ni v
               zadostni meri upošteval, kar bom pojasnil kasneje.</p>
               <p>Naj pa še enkrat povem, da vse to, kar sem povedal, tudi najnovejše ministrovo
               sporočilo, s katerim me je obvestil ta teden, in sicer, da naj bi skupina
               strokovnjakov pripravljala analizo v zvezi s storitvijo kaznivega dejanja
               izpodkopavanja obrambnih ukrepov v skladu s 366. členom Kazenskega zakonika,
               postavlja v izjemno nenavadno luč. Kot rečeno, nisem opustil nobenega ukrepa, ki bi
               lahko vplival na poslabšanje obrambno sposobnost države, niti ne nikomur kaj takega
               svetoval ali naložil.</p>
               <p>Če zaključim, iz vseh navedenih razlogov ocenjujem, da je minister tako subjektivno
               kot objektivno odgovoren za nezakonito, nepravilno in netransparentno delovanje
               Obveščevalno varnostne službe Ministrstva za obrambo. Tudi vi, spoštovani poslanke in
               poslanci, boste torej z današnjo odločitvijo izkazali svojo odgovornost v tej
               predmetni zadevi. Prepričan sem, da boste z odločitvijo javnosti sporočili, da v
               Sloveniji ne dopuščamo netransparentnega in nezakonitega delovanja ter aktiviranja
               tajnih služb. Hvala lepa.</p>
            </sp>
            <sp xml:id="SDZ7-Izredna-12-2015-04-09.sp3">

               <speaker>PREDSEDNIK DR. MILAN BRGLEZ:</speaker>

               <p>Zdaj dajem besedo ministru za obrambo gospodu Janku Vebru, pri čemer bo imel tudi dve
               minuti časa za prekoračitev. 17 minut.</p>
            </sp>
            <sp xml:id="SDZ7-Izredna-12-2015-04-09.sp4">

               <speaker>JANKO VEBER:</speaker>

               <p>Spoštovani predsednik Državnega zbora, poslanke in poslanci, predsednik Vlade,
               kolegice in kolegi ministri!</p>
               <p>Pred Državnim zborom smo prisegli, da bomo spoštovali ustavni red, da bomo ravnali po
               svoji vesti in z vsemi svojimi močmi delovali za blaginjo Slovenije. S strani
               ljudstva smo izvoljeni, da bomo skrbeli za njegovo blagostanje in varnost. V skladu s
               tem vodilom sem ravnal tudi pri naročilu ocene učinkov prodaje Telekoma Slovenije za
               obrambno varnostni sistem. S tem sem izpolnjeval svojo dolžnost kot obrambni
               minister. Pri tem sem delovala zakonito in državotvorno.</p>
               <p>Vesel sem, da temu pritrjujeta tudi oba pravnika, dr. Pirnat in dr. Kaučič, ki sta
               imela vpogled v vso dokumentacijo, ki obstaja v tem primeru. Iz mnenja izhaja jasno
               in edino stališče, da Obveščevalno varnostni službi Ministrstva za obrambo ni mogoče
               očitati nezakonitega ravnanja, ministru pa ne, da je v zvezi s tem prekoračil
               pooblastila ali ravnal nezakonito, če je seveda obravnavana analiza Obveščevalno
               varnostne službe pripravljena za namene notranjega delovanja te službe in so bili ob
               tem upoštevani našteti kriteriji, in sicer, da je aktivnost namenjena zgolj notranji
               organizaciji in delovanju Obveščevalno varnostne službe oziroma ministra ter tako
               tudi uporabljena, da niso uporabljena posebna pooblastila Obveščevalno varnostne
               službe in baze podatkov iz 36. člena Zakona o obrambi in da so bili uporabljeni javno
               dostopni podatki oziroma že prej zbrani podatki Obveščevalno varnostne službe. Te
               naloge ne more opraviti nihče drug kot Obveščevalno varnostna služba. Minister lahko
               vedno ustno naloži, da se opravi analiza, in se mu lahko tudi ustno poroča.</p>
               <p>Med prvimi, če hočete, ustnimi naročili je bilo tudi naročilo, da se uskladi
               pravilnik, ki bo omogočal še naprej uporabo helikopterjev slovenske vojske in
               policije za hitro nujno medicinsko pomoč. S tem smo rešili številna življenja,
               zmanjšali posledice poškodb in prihranili državi veliko sredstev, ker je to
               najcenejša oblika reševanja. Da ima varnost ljudi in premoženja prioriteto pri mojem
               delovanju, dokazuje tudi oblikovanje modularne zmogljivosti slovenske vojske v okviru
               zaščite in reševanja, ki je povezala tehniko in znanje pripadnikov Slovenske vojske,
               civilne zaščite in gasilcev. Na to zmogljivost smo lahko ponosni, saj ljudje vedo, da
               ne bodo sami in prepuščeni vse prepogosto uničevalni sili narave ali drugih nesreč.
               Večnamenskost vojaške opreme je tudi najracionalnejša oblika reševanja. Zamenjava
               dotrajanih vozil, ki predstavljajo nevarnost za uporabnike in neučinkovitost pri
               intervencijah ter visoke stroške vzdrževanja, je odgovor na pričakovanja pripadnikov
               Slovenske vojske, da poskrbimo za njihovo varnost in uspešno delo. Tudi falcon, ki je
               leta vznemirjal slovensko javnost, je dobil novo, humanitarno vlogo za prevoz
               človeških organov, s katerimi bo rešeno prenekatero življenje oziroma bo olajšalo
               življenje obolelega.</p>
               <p>Zelo veliko pozornost smo namenili tudi sodelovanju z gospodarstvom, ki smo mu želeli
               odpreti pot na trge držav članic Nata in Evropske obrambne agencije. Odziv podjetij
               je bil izjemen. S tem smo želeli povečevati zaposlovanje in ustvarjati večjo
               gospodarsko rast. Zadovoljen sem, da smo vse to opravili v vsega dobrih šestih
               mesecih. Če me danes vprašate, sem opravil vse, kar sem si kot minister želel
               opraviti v celem mandatu. Zato sem ponosen na opravljeno delo, očitno pa zaradi tega
               tudi moteč v Vladi. S temi ukrepi, ki so bili vsi ustno naročeni, smo sledili cilju
               Vlade, da zmanjšujemo stroške in povečamo učinkovitost delovanja ministrstva. Zato mi
               dovolite, da se ob tej priložnosti iskreno zahvalim svojim sodelavcem za predano
               delo. Ob tem se mi poraja občutek, kot da je v Sloveniji moteče, če dobro opravljaš
               svoje delo. Zato razumem tudi tako imenovano afero Telekom kot sredstvo, s katerim se
               me želi izigrati. Žalostno pri tem pa je, da to pomeni samo nadaljevanje razkroja
               slovenskega obrambnega sistema.</p>
               <p>Kaj slovenski obrambni sistem pravzaprav obsega? V skladu s 3. členom Zakona o
               obrambi je obramba sestavljena iz vojaške in civilne obrambe, ki sta v skladu s
               četrtim odstavkom tega člena neločljiva celota. Za njiju, poudarjam, vojaško in
               civilno obrambo, je po zakonu odgovorno Ministrstvo za obrambo. Njegove pristojnosti
               opredeljujeta predvsem 28. in 29. člen Zakona o obrambi. Ministrstvo za obrambo je
               tako pristojno za varnostno infrastrukturo, kamor poleg telekomunikacij štejemo še
               prometno infrastrukturo in ključna podjetja za oskrbo prebivalstva in oboroženih sil
               v vojni.</p>
               <p>V skladu z zakonom se na primer ne sme graditi drugega tira na relaciji Koper–Divača,
               ne da bi se prej ocenil varnostni aspekt gradnje, ki je lahko izjemno ranljiva, ne
               samo na poskus sovražnega napada, temveč tudi na naravne nesreče. Kaj pomeni sesutje
               nasipa na progi Divača–Koper? Pomeni najmanj enomesečno prekinitev vsega prometa in
               bankrot, ne samo Luke Koper, ampak večine slovenske logistike. Je takšno tveganje
               sprejemljivo? Si to lahko privoščimo? Z neprestanim odlašanjem gradnje se nam to
               lahko zgodi.</p>
               <p>Pojdimo zdaj na področje telekomunikacij. Slovenska vojska je v velikem delu odvisna
               od omrežja slovenskega Telekoma. Ne gre samo za vsakodnevno komunikacijo enot
               Slovenske vojske, gre predvsem za telekomunikacijske povezave skritih lokacij,
               pomembnih za obrambo države. Gre za vojne lokacije Vlade Republike Slovenije in
               Državnega zbora, gre za poveljniška mesta, mobilizacijska zborišča, gre za strateška
               skladišča, ki vam bodo, spoštovani državljanke in državljani, omogočili preživetje
               tudi ob morebitni vojni. Tudi zaradi te infrastrukture, ki jo je zgradila slovenska
               oblast še v času SFRJ in v katero nekdanja JLA ni imela vstopa, smo lahko zmagali v
               vojni za Slovenijo leta 1991. Tudi zaradi teh lokacij so bile žrtve neprimerno
               manjše, kot bi sicer lahko bile. Tudi zaradi teh lokacij se nasprotniku dolgotrajni
               konflikt s slovenskim ljudstvom ni izplačal. Pa ne mislite, da gre samo za luknje v
               tleh, bunkerje, ki so stali nekaj milijonov dolarjev, gre za infrastrukturo, za
               katero so bile porabljene milijarde dolarjev. Milijarde dolarjev. Gre za
               infrastrukturo, ki si je ne moremo več privoščiti, da bi jo delali na novo. Gre za
               infrastrukturo, ki predstavlja enega od najbolje urejenih prostorov za obrambo v
               Evropi. Do vseh teh lokacij vodijo energetski in telekomunikacijski vodi, ki so
               vezani na infrastrukturo Telekoma Slovenije. S tem, ko se brezglavo prodaja Telekom
               Slovenije, kompromitirate vse te lokacije. Ko dobi tujec v roke Telekom Slovenije,
               vse to v trenutku postane povsem neuporabno, ker jih je seveda zlahka odkriti in jih
               tudi odkrijejo v tistem trenutku, ko dobi v last to podjetje.</p>
               <p>Zato je pomembno, da se zavedamo, da obstaja v našem pravnem redu varovalka, da se to
               ne zgodi. Brez omrežja Telekoma Slovenije te lokacije ne morejo funkcionirati. Pred
               kakršnokoli prodajo, če do nje že mora priti, je treba ločiti in povezati to omrežje.
               Vedeti pa moramo, da gre za investicijo vredno več sto milijonov evrov, ki jih nimamo
               nikjer predvidenih. Poudarjam. Pred kakršnokoli prodajo, če do nje že mora priti, je
               treba ločiti in povezati to omrežje. To omrežje je ključno za obrambno varnost
               Republike Slovenije. Če se to izloči, nimam kot minister za obrambo nobenih težav,
               kako bo potekal postopek prodaje Telekoma. Ampak to je tisti ključni pogoj, na
               katerega opozarjam, da mora biti izpolnjen, da ne zmanjšujemo obrambne sposobnosti
               Republike Slovenije. In samo za to gre, spoštovani poslanke in poslanci.</p>
               <p>Odločanje o prodaji Telekoma Slovenije, ne da bi ocenili finančne in varnostne
               posledice, pomeni kršenje zakona in zavajanje, ne samo poslancev, temveč tudi
               slovenskega ljudstva. Odločanje o prodaji Telekoma Slovenije maja 2013, govorim vam
               iz lastnih izkušenj, je bilo izvedeno brez kakršnihkoli varnostnih analiz ali analiz
               finančnih posledic. Šlo je čisto zavajanje poslancev. Ali je šlo leta 2013 za akt
               namerne izdaje ali pa samo za strahotno malomarnost oziroma opustitev dolžne
               skrbnosti, je nepomembno, če to napako popravimo preden nastane nepopravljiva škoda.
               In to priložnost imam.</p>
               <p>Ne želim si, da bi se znašli v situaciji kot naši sosedje Hrvatje, ki so nenadoma
               ugotovili, da nimajo več nikakršne kontrole nad svojim obrambnim sistemom, da nemška
               obveščevalna služba ve tudi za vsak klic premierja, ministrov, koga so klicali, kdaj
               in kaj so povedali. Da so se nenadoma zavedli, da bo izgradnja ločenega sistema stala
               več sto milijonov evrov. Da več sto milijonske škode zaradi višjih cen in
               posledičnega črpanja kapitala, zaostanka v tehnološkem razvoju, nepotrebnega
               odpuščanja zaposlenih in uničenja dobaviteljske baze niti ne omenjam. Če vse to
               upoštevate, ni država Hrvaška od prodaje Telekoma pridobila prav ničesar. Nasprotno,
               gre za težko popravljivo škodo, ki se bo seveda odražala na varnostnem sistemu
               Hrvaške in tudi na ekonomskem razvoju Hrvaške. Da o ponižanju, ki jo kaže poskus
               nemške kanclerke Angele Merkel, da bi s pritiski ustavila izgradnjo hrvaškega
               državnega alternativnega omrežja, ker bi lahko konkuriral nemškemu monopolu, niti ne
               govorimo. Sprašujem vas, če je država, v kateri šef neke druge države odreja, kaj se
               sme in kaj se ne sme graditi na obrambnem področju, sploh še suverena. Smo se
               Slovenci leta 1991 za to borili?</p>
               <p>V nasprotju s tem Švicarji, čeprav so iz ene od najbolj liberalnih držav v Evropi,
               niso nikogaršnje marionete. Odločajo se samo v svojem imenu. Pri njih ni nobenemu
               tujemu predsedniku vlade prišlo na misel, da jim bi odrejal, kaj smejo investirati.
               Švicarji so gladko zavrnili privatizacijo oziroma izgubo kontrole nad državnim
               operaterjem Swisscom. Razlogi so ekonomsko razvojni in predvsem varnostni. Zakaj
               Slovenci vsaj v tem pogledu ne moremo biti enaki Švici? Švicarski primer kaže na to,
               da je način preko nacionalnega telekomunikacijskega operaterja varnejši in verjetno
               cenejši. Zakaj? Zato, ker mora država v nasprotnem primeru zagotoviti alternativno
               fizično omrežje. Gre za občutno investicijo, da stroškov vzdrževanja seveda niti ne
               omenjam.</p>
               <p>Nekateri omenjajo, da lahko država zagotavlja varnost preko kriptiranih povezav,
               preko komercialnih vodov. Te opozarjam, da standardi Nata določajo, da se
               komunikacija vsebin z določeno stopnjo tajnosti ne sme izvajati preko tujih
               komercialnih omrežij, ne glede na vrsto in jakost uporabljenih kriptografskih tehnik.
               Kontrola nad fizičnem omrežjem je bila in je absolutni predpogoj vsake zaupne vojaške
               komunikacije. Ni stvar Ministrstva za obrambo, da odloča o tem, za kakšen model se bo
               država odločila, vsekakor pa je ne le njegova pravica, temveč po zakonu tudi
               dolžnost, da Vladi Republike Slovenije, Državnemu zboru in nenazadnje državljanom
               predstavi varnostna tveganja in stroške v enem ali drugem primeru. Samo to je bil
               namen in cilj mojega delovanja na Ministrstvu za obrambo.</p>
               <p>Danes ugotavljam, da razlog za mojo razrešitev ni to, da sem ravnal nezakonito,
               ravnal sem zakonito. Ravnal sem državotvorno. Razlog za predlog predsednika Vlade za
               mojo razrešitev je zgolj moje jasno stališče, da se ne sme odprodati najpomembnejših
               podjetij v Sloveniji, ki so pomembni za varnost Republike Slovenije. Hvala.</p>
            </sp>
            <sp xml:id="SDZ7-Izredna-12-2015-04-09.sp5">

               <speaker>PREDSEDNIK DR. MILAN BRGLEZ:</speaker>

               <p>Prehajamo na predstavitev stališč poslanskih skupin.</p>
               <p>Besedo ima Poslanska skupina Stranke modernega centra, zanjo dr. Bojan Dobovšek. </p>
            </sp>
            <sp xml:id="SDZ7-Izredna-12-2015-04-09.sp6">

               <speaker>DR. BOJAN DOBOVŠEK (PS SMC):</speaker>

               <p>Hvala. Spoštovani vsi, ki spremljate to sejo!</p>
               <p>Živimo v pozno moderni družbi, za katero je značilna tranzicija, in sicer tranzicija
               iz enega gospodarskega sistema v drug gospodarski sistem. Tranzicija na političnem
               nivoju iz enopartijskega sistema v demokratično družbo in pa tranzicija na področju
               migracijskih tokov. To vse se odraža v družbi, in sicer v tem, da smo priča novim
               premikom sodobne varnosti in novim ogrožanjem. To se kaže v vladanju po svetu pri
               ustvarjanju strahu in uvajanju ukrepov, ki bi preprečili ta strah. To se potem odraža
               v vladah, da prehajamo v penalno družbo, kjer vse rešujemo z zakoni, teh zakonov pa
               je, kot sami ugotavljamo, preveč, jih ne znamo izvajati in so med seboj neusklajeni.
               Četrti element pa je to, da smo v dobi digitalizacije, informatizacije, kjer je vse,
               kar se dogaja, takoj dostopno na spletu in tudi zlorabe so takoj dostopne. Vse to
               kaže na problem, ki ga danes obravnavamo, in prav to, kar je tema današnje razprave,
               se kaže v vseh teh sodobnih procesih. Vidikov tega problema je polno.</p>
               <p>Poglejmo najprej pravni vidik. Pravniki seveda ne bodo enotni. Imamo cel kup pravnih
               mnenj, lahko naročimo druga pravna mnenja, rešitev pa bomo zopet iskali na sodišču,
               kjer bodo sodniki morali najti to rešitev. Če pogledamo drugače, zakoni se berejo po
               alinejah, ne pa v duhu in smislu zakona, kjer bi našli tudi rešitve. Če pregledamo
               same dokumente, ki so tema današnje razprave, vidimo, da so nekonsistentni,
               neverodostojni in tukaj gre za te materialne dokaze, na podlagi katerih bi izdelali
               naše sodbe v tem primeru. Nismo se pa dotaknili še personalnih dokazov. Tam imamo pa
               še več problemov o resničnosti in dokazovanju. Sam pogrešam to, da bi služba, ki je
               za to pristojna, pa tudi komisija parlamenta, na nekakšen način te personalne dokaze
               sploh obravnavala. Kaj bi šele potem ugotovili, če vidimo, da je večina zahtev izšla
               ustna?</p>
               <p>Če grem naprej, in sicer na pogled ekonomistov, bi lahko videli, da je končen produkt
               vsega izguba cene podjetja, ki ga prodajamo. Ekonomiste seveda zanima samo cena v
               končni fazi. Način dela varnostno-obveščevalnih služb naj ne bi bil to, ampak naj bi
               skrbeli za obrambno varnost. Delo, ki je vezano na gospodarstvo, je delo druge
               službe, predvsem Sove. V sodobni družbi pa lahko vemo tudi to, da imajo večje
               obveščevalne službe danes multinacionalke. Pri posegih v človekove pravice mene ne
               skrbijo posegi s strani policije, SOVE in drugih služb, kajti to je zakonsko
               regulirano. Ključni posegi so tisti, ki jih sploh zakonsko ne moremo regulirati, sami
               pa smo lahko videli že večkrat, da multinacionalke obvladujejo ta posel.</p>
               <p>Če pogledamo pogled politologov, bomo lahko rekli, da politologe zanima delitev
               oblasti. In tukaj je ključna komisija parlamenta, ki nadzoruje delo teh obveščevalnih
               služb. Kakšen pa je odgovor? Odgovor je takšen, da pridemo zopet na tisti prvi
               element, na strah. Skuša se diskreditirati in onemogočiti delo parlamentarne komisije
               z grožnjami, s strahom. Če gremo naprej, lahko ugotovimo, da je obveščevalna obrt
               druga najstarejša obrt na svetu. Jaz se še vedno zavzemam in strinjam s trditvijo, da
               danes ni podatka, ki ga ne moremo dobiti na takšen ali drugačen način.</p>
               <p>Če pogledamo, kaj bodo rekli obramboslovci. Obramboslovce predvsem zanima obrambna
               varnost države. Oni se ukvarjajo s tem segmentom in dani primer vse bolj kaže na to,
               da so se službe ukvarjale z drugim segmentom, ki ni vezan direktno na obrambno
               varnost države. Pri tem večkrat zanemarjamo dejstvo, da se danes pogovarjamo o tem,
               kakšna pooblastila je imela služba in ali so se ta pooblastila prekoračila, ne zanima
               pa nas v tem trenutku privatizacija. To je predmet drugih razprav.</p>
               <p>Če podam še pogled varstvoslovcev. Oni se ukvarjajo s tehniko, taktiko dela služb, ki
               so pristojne; ali te službe zasedajo kompetentni ljudje; ali te službe izvajajo
               pooblastila, tako kot jim je naloženo; ali prekoračijo zakonodajo. In tudi tukaj bomo
               našli cel kup nepravilnosti. Sam sem že večkrat opozarjal na strokovnost kadrov v teh
               službah. Iz analize dokumentov izhaja, da je bila ta strokovnost večkrat
               zanemarjena.</p>
               <p>Opozoril bi še na problem tako imenovanih whistleblowerjev ali tistih, ki piskajo na
               piščalko in opozarjajo na napake. Tisti so večkrat predmet analiz in raziskav teh
               služb in preiskav. Vedno se išče tistega, ki je podatek dal ven, ne pa tistega, ki je
               storil napako. Moramo ločiti seveda med tistim, ki opozarja na napako, in pa med
               tistim, ki izda neko tajnost. Tiste, ki opozorijo na napako, je treba zaščitit.</p>
               <p>Če povzamem vse skupaj, bi našel vse elemente, ki kažejo na strah, spodbujanje strahu
               in s tem povečevanje pooblastil službe, pa tudi grožnjo tistim, ki skušajo takšne
               napake odkriti, predvsem komisiji našega parlamenta. Tudi strah pred tujci. Če smo
               del Evropske unije, ne vem, zakaj nas je strah pred tujci. Kot drugi element bi lahko
               izpostavil zaupanje. Zaupanje v delo institucij je ključno. Mi moramo zaupati
               institucijam – policija, Sova, Vojaško-obveščevalna služba – in to zaupanje je bilo
               porušeno. Prav tako sama strokovnost institucij. Kot pokaže bežna analiza dokumentov,
               so ti dokumenti zelo nestrokovno sestavljeni in tudi služba je odreagirala
               nestrokovno, kajti tisti, ki vodi službo mora prvi opozoriti ministra ali pa svojega
               nadarjenega, da se nekaj pač po zakonu ne more storiti in da je to prekoračitev
               zakona. In pa ključna zadeva, taktnost dela določenega ministra. Minister mora
               delovati taktno, v dobro države in v dobro dela njegove institucije, njegovih ljudi,
               kajti institucija se pozna po njenih članih.</p>
               <p>Glede na vse povedano, bi lahko zaključil, da se ustvarja videz
               nepristranskosti,videz nedostojnosti in videz zlorabe institucije v lastnem interesu
               ali interesu neke skupine. Glede na omenjeno, Poslanska skupina SMC predlaga
               ministru, da odstopi, če pa ne odstopi, pa poslanska skupina podpira predlog
               premierja, da ministra razreši. Hvala.</p>
            </sp>
            <sp xml:id="SDZ7-Izredna-12-2015-04-09.sp7">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo mag. Branko
               Grims.</p>
            </sp>
            <sp xml:id="SDZ7-Izredna-12-2015-04-09.sp8">

               <speaker>MAG. BRANKO GRIMS (PS SDS):</speaker>

               <p>Spoštovani, vsem zbranim prav lep pozdrav tako v imenu Slovenske demokratske stranke
               kot tudi Komisije za nadzor varnostnih in obveščevalnih služb, ki jo vodim v tem
               parlamentu. Zakaj nismo smeli dobiti toliko časa, je danes najbrž vsem jasno in
               očitno.</p>
               <p>Dejstvo je, da je dogodek, zaradi katerega je ta seja sklicana, izjemno resen. Gre za
               tisto temeljno vprašanje, s katerim se sooči vsaka demokracija: Kdo nadzira
               nadzornike? Po drugi strani pa je vendarle treba reči, da ima tudi en odtenek
               humorja, kajti priznali boste, da je nekoliko smešno, da je tista vlada, ki je v
               svoje izhodišče postavila visoko spoštovanje etike, morale in prava, v prvem letu
               svojega obstoja zgrmela na točno teh treh točkah, torej na spoštovanju etike, morale
               in prava, s katerimi ima pravzaprav več težav kot vse dosedanje vlade skupaj.</p>
               <p>Razume se, da morajo veljati enaka merila za vse, ampak vprašajte se tudi v tem
               trenutku, ker je to treba razumeti, za ravnanje vsaj ene osebe v tej dvorani, ali so
               bila zmeraj spoštovana enaka merila. Danes je ta seja sklicana zaradi ugotovitev in
               uspešno opravljenega dela Komisije za nadzor varnostnih in obveščevalnih služb, ampak
               nekatere druge državne institucije so tudi že za kakšnega ministra te vlade
               ugotovila, da je kdaj v preteklosti kršil zakone in celo ogrožal človekove pravice
               oziroma ustavo, ustavni red. Za gospoda Klemenčiča je to recimo ugotovilo Računsko
               sodišče, potem je bila še ena sodba na enem sodišču, ampak premier ni takrat predlaga
               njegove zamenjave. Predlagal pa je zamenjavo ministra Vebra. Kar je seveda prav, da
               se razumemo, ampak ta dvojna merila potem odpirajo mnogo vprašanj, ker potem postane
               pretirana, tudi nerazumna reakcija ministra Vebra do neke mere razumljiva. Ampak to
               stvar samo pojasnjuje, v ničemer pa ministra Vebra ne opravičuje, kajti kršitev
               zakona in prekoračitev pooblastila sta bili tukaj nedvoumni in očitni.</p>
               <p>K temu so z nespretnim, neprofesionalnim ravnanjem še prilili ogenj na olje sami na
               ministrstvu. Vsi veste, da se je na koncu pojavilo neko gradivo brez oznak, o čemer
               je govoril že prej predsednik Vlade, in to tik pred sejo Odbora za obrambo, ob tem,
               ko se je prej tudi v pisni obliki zanikalo obstoj česarkoli pisnega v zvezi s
               privatizacijo Telekoma. Če se je to komisiji ob izvajanju nadzora zamolčalo, kajti
               tam je bilo to izrecno vprašano, niti se ni to pojasnilo, ampak celo izrecno zanikalo
               v pisnem gradivu, za katerega je imelo ministrstvo 9 dni časa od tistega
               nenapovedanega nadzora do seje naše komisije. Potem veste, da gre za zavajanje in za
               zlorabo položaja, za zlorabo funkcije, kar je lahko kaznivo dejanje. O tem pač
               odločajo drugi organi, ampak lahko je. Če pa se je to gradivo pojavilo naknadno, ker
               je brez vseh oznak, potem je pa seveda lahko upravičena tudi domneva o ponarejanju
               dokumentov. Ponarejanje dokumentov pa je spet kaznivo dejanje. To je pa že precej
               nerodna zadeva. Kot rečeno, ta predlog, da se zamenja ministra Vebra, je zato edini
               pravilen. V kakšnem drugem primeru bi bilo treba tudi biti tako dosleden.</p>
               <p>Mnenje tistih dveh pravnikov, ki sta poskušala zagovarjati to ravnanje, je prej lep
               dokaz stanja o slovenskem pravu, da kadar je v igri dovolj denarja, lahko pravno
               dobiš kakršnokoli mnenje oziroma dobiš kot pravno mnenje karkoli z neko
               argumentacijo, kot pa dokaz kakšne nedolžnosti. Ko gre namreč za argumentacijo o tem,
               da so bila brez dvoma prekoračena pooblastila, da je bilo brez dvoma tudi v pisni, to
               se pravi nedvoumno preverljivi obliki, navajeno nekaj, kar očitno ne drži, potem
               lahko samo rečem, da se z argumentacijo predsednika Vlade v celoti strinjam. Tukaj
               najbrž ni nobenega dvoma, da je prišlo do hude prekoračitve pooblastil in da to
               potegne za sabo osebno in objektivno odgovornost, ki jo je treba uveljaviti na dva
               načina. Se pravi, najprej z ugotavljanjem politične odgovornosti, kasneje morebiti
               tudi še z ugotavljanjem druge odgovornosti, o čemer sem že nekaj besed rekel.</p>
               <p>Reakcija na to s strani ministra pa je, oprostite, nepojmljiva. V demokraciji je
               naravnost nedopustno, da tisti, ki je nadziran, potem poskuša z grožnjami zastrašiti
               tistega, ki je edini sploh postavljen posebej za to, da ga nadzira.
               Obveščevalno-varnostne službe imajo posebne metode in sredstva, imajo posebna
               pooblastila, vendar imajo v demokratični državi tudi zelo jasna in nedvoumne meje,
               preko katerih v nobenem primeru ne smejo iti. Ena od meja, ki je ne samo nedvoumno
               zapisana v pravnih aktih države Slovenije, ampak se je tudi izoblikovala v dolgoletni
               pravni praksi, ki je bila prav na tem področju zelo ostra in dosledna tudi zaradi
               osebnosti nekaterih obrambnih ministrov, ki so bili v preteklosti na tem položaju,
               kar vsi veste, je pokazala in priča o naslednjem. V nobenem primeru
               Obveščevalno-varnostna služba Ministrstva za obrambo nima pravice posegati v civilno
               sfero na območje države Slovenije. Točno to pa se je v tem primeru zgodilo. Minister
               je naročil oceno lastninjenja Telekoma in posledic tega, sicer pozitivnih in
               negativnih, in šele v nadaljevanju tega istega sklepa naročil v smislu, če pač kaj
               vpliva na varnost in tako dalje, da ne bom zdaj celotnega sklepa citiral. Če bi bilo
               kakršnokoli ogrožanje s strani tujih obveščevalnih služb, bi moral o tem seznaniti
               predsednika Vlade in bi šele potem imeli pravico ukrepati, ampak ne na ozemlju države
               Slovenije. Na ozemlju države Slovenije ima taka pooblastila samo Sova in pa
               kriminalistična policija oziroma policija v tistih primerih, ki jih ureja zakon.
               Ampak Sova v tem primeru ni bila nič udeležena. Vse, kar je bilo, je bilo opravljeno
               na Ministrstvu za obrambo. Tako ravnanje je seveda očitno politično motivirano. Tudi
               ne more biti drugače.</p>
               <p>Medijski spin, ki ga zdaj že ves čas izvaja minister, je prozoren. Namesto, da bi se
               pogovarjali o tem, ali je bil dosledno spoštovan zakon ter ali so bile dosledno
               spoštovane človekove pravice in vse omejitve, ki so jasne, nedvoumne in tudi
               sankcionirane v slovenskem pravnem redu, se pogovarjamo o tem, ali je neko
               lastninjenje upravičeno ali neupravičeno. On pa se kaže kot borec proti temu. To je
               pa sprenevedanje. Vsakdo, ki je šel v vlado dr. Cerarja, je moral vedeti, če je
               seveda vsaj vedel, kam vstopa, ampak je moral vedeti, da so postopki privatizacije za
               določena podjetja, med njimi tudi Telekoma, ki so bili začeti pod prejšnjo vlado, se
               pravi vlado gospe Alenke Bratušek, tako daleč, da če ne želi Slovenija imeti velike
               materialne škode in seveda izgubiti tudi ves ugled v mednarodni javnosti, mora
               nadaljevati in izpeljati to do konca. Če danes minister za obrambo nastopa kot veliki
               borec proti temu, potem bi ga bilo treba najprej vprašati, zakaj je potem vstopil v
               vlado dr. Cerarja. In tudi vse tiste, ki v koaliciji morda mislijo enako. Je pa to še
               en primer nečesa, ki zelo jasno pove, da je s slovenskim političnim sistemom nekaj
               narobe. Vedno znova se srečamo s problemom, ko postane vlada – katerakoli vlada,
               sedaj govorim na splošno – ujetnica izsiljevanja ene od manjših strank. Zaradi tega
               nobene stvari ne izpelje do konca in zaradi tega ima Slovenija veliko materialno
               škodo. To velja za vsa leta nazaj. Pravi trenutki za privatizacijo so bili že zdavnaj
               zamujeni, pa se je takrat govorilo o nacionalnem interesu in podobnih stvareh, tako
               kot se govori danes. To, da smo zapufali ne samo naše otroke, ampak še njihove
               pravnuke, in to tako, da je danes vsaka družina obremenjena z nekje okoli 60 tisoč
               evri dolga, če gre za štiričlansko družino, kar je za celo hišo, ki jo bo mogla ta
               družina odplačati, v njej pa ne bo živela nikoli, pa ni v nacionalnem interesu, da
               tega nikoli ne bi bilo? Nacionalni interes ni nekaj, kar je enoplastna stvar, če se
               že o tem govori, ampak ga je treba pogledati kot celoto. Zaradi tega gre tu za čisto
               sprenevedanje, za poceni nabiranje političnih točk na način, ki je popolnoma
               demokratično nedopusten, z grožnjami, s tožbami članom Komisije za nadzor
               varnostnih-obveščevalnih služb in sedaj že z napovedmi tožb proti predsedniku
               Vlade.</p>
               <p>Tukaj bi se bilo treba vprašati v celotni koaliciji, gospe in gospodje, kako vi
               kadrujete. Malo poglejte, kaj imate v Vladi, da lahko do nečesa takšnega pride.
               Tisto, da so bila lahko v igri tudi dvojna merila in da je zato bes tega človeka do
               neke mere razumljiv, je eno, ampak tako ravnanje pa je nekaj, kar se v eni normalni
               državi sploh ne bi nikoli smelo pojaviti. Ne misliti, da tega tujina ne vidi. Zato
               smo vsi skupaj manj verodostojni in spet nek eksot, od katerega potem vsi, ki želijo
               normalno poslovati, bežijo čim dlje. To pa je problem in to zelo velik za Slovenijo.
               Trdim, da dokler bo v Sloveniji proporcionalni volilni sistem, bomo vedno znova priče
               podobnim dogodkom, ko se postavi Vlada kot talec enega partikularnega interesa in ko
               se določene osebne ali strankarske politične interese prodaja kot nacionalni interes
               in s tem blokira lahko vse in vsakogar. Celo državo, če želite. Državljanke in
               državljani pa kot davkoplačevalci to plačujemo. To je razvojno vprašanje. To ni
               vprašanje samo politike in morale, kot se morda komu danes tukaj zdi. Zato je ta
               razprava zelo pomembna in tudi njen razplet bo zelo pomemben.</p>
               <p>V prvi vrsti v SDS pričakujemo, da minister ne bo ostal na svojem mestu, kajti tisti,
               ki je očitno kršil zakon in prekoračil pooblastila, ne more ostati član nobene Vlade.
               Drugo pa je, da bi bila vsa ta vprašanja, o katerih sem govoril, treba zelo resno
               preučiti in se ji tudi zelo resno zavedati. Danes, ko bo znano, kako bo z razpletom
               te zgodbe, bo šele odprta možnost, da se vas v celoti preveri, tudi vse postopke in
               ravnanja za nazaj. Lahko vam zagotovim, da bomo tisti, ki smo pri tem neposredno
               udeleženi, to tudi storili, in da nas v nobenem primeru nihče ne bo zastrašil, ampak
               da bomo svoje delo odgovorno in po najboljših močeh opravljali, ker je to v javnem
               interesu.</p>
               <p>Zato naj opozorim še na eno dejstvo. Vprašanje tega, kako in na kakšen način se je
               seznanilo javnost, tukaj ne more biti predmet kakršnih koli pregonov ali pa česa
               drugega, kajti Komisija za nadzor varnostnih in obveščevalnih služb je sprejela
               sklep, s katerim je zadolžila predsednika in podpredsednika, da morata o ugotovitvah
               seznaniti javnost na primeren način, ker je to v javnem interesu. Saj zato pa smo
               tukaj, za božjo voljo. Zato, da se nadzoruje tiste, ki imajo dejansko moč, ki imajo
               oblast. To je tudi nekaj, kar morda v Sloveniji zaradi zgodovine in političnega
               izročila ni bilo dovolj dobro vedno razumljeno. Ljudje dostikrat pridejo
               demonstrirati pred Državni zbor, morali bi pa iti pred Vlado, kajti izvršilna oblast
               je dejansko tista, ki ima vzvode moči in oblasti. Zakonodajna oblast pa je tukaj, da
               sprejema predpise, zakone in da seveda kontrolira izvršilno vejo oblasti. Kadar je ta
               kontrola uspešna in se pokaže, da se je nekaj storilo narobe, kot se je očitno v
               danem primeru, se pričakuje tudi ustrezno ukrepanje, ki mora biti v prvi vrsti tako,
               da se sankcionira, kar je bilo narobe, potem pa je dobro, da je tudi sistemsko, da se
               enkrat pogleda katere rešitve bi bile za Slovenijo boljše in da se s tem omogoči
               boljši in hitrejši demokratični razvoj Slovenije. Šele, ko pridemo do te točke, smo
               svojo nalogo izvršili v celoti.</p>
            </sp>
            <sp xml:id="SDZ7-Izredna-12-2015-04-09.sp9">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Franc Jurša.</p>
            </sp>
            <sp xml:id="SDZ7-Izredna-12-2015-04-09.sp10">

               <speaker>FRANC JURŠA (PS DeSUS):</speaker>

               <p>Predsednik, hvala za besedo. Spoštovani predsednik Vlade, ministrski zbor, kolegice,
               kolegi, vsi ostali v dvorani, lep pozdrav z moje kakor tudi s strani naše poslanske
               skupine!</p>
               <p>O ministru Janku Vebru in njegovem ravnanju je bilo v zadnjih dveh tednih prelitega
               ogromno črnila, izgovorjenih je bilo ogromno oziroma preveč besed, sploh pa s strani
               ministra Vebra, ki bi želel ponovno obujati dejansko celotno zgodbo. Malo prej smo
               lahko prisluhnili tako predsedniku Vlade dr. Miru Cerarju kakor tudi ministru Janku
               Vebru, ki sta nam dodatno osvetlila dogajanje v zadnjih tednih ter nam še enkrat
               predstavila svoje videnje situacije. Vsekakor nam bo to olajšalo težko odločitev, ki
               nas najverjetneje čaka danes zvečer.</p>
               <p>Zadeve so v osnovi relativno zelo jasne. Minister za obrambo je po mnenju predsednika
               Vlade ravnal v nasprotju z zakonitostjo, zato le-ta predlaga njegovo razrešitev.
               Minister Veber pa trdi, da v njegovem ravnanju ni bilo nezakonitosti, še več,
               minister je prepričan, da je bilo njegovo ravnanje državotvorno. Tu se zadeva
               zapleta, vendar se ne bi smela. Če predsednik Vlade ministru ne zaupa več, potem je
               jasno, da minister odide, ne pa da se za talca vzame Vlado, koalicijo in nenazadnje
               seveda tudi lastno stranko. Tukaj ministra Vebra ne razumem. To je nedopustno. Res je
               politika umetnost možnega, a po našem mnenju je šel minister Veber v zadnjih dneh
               predaleč, še posebej sinoči v oddaji Odmevi. To ni dobro za koalicijo, za že tako
               nizek ugled politike v celoti in konec koncev tudi za državo, ki se po letih recesije
               končno prebuja, ko so gospodarski kazalci pozitivni. Vse, kar potrebujemo za ponovni
               gospodarski zagon, sta zgolj stabilnost in preudarna Vlada.</p>
               <p>Po drugi strani pa ministra Vebra razumemo. Njegovi nameni so bili dobronamerni. Tudi
               nas skrbijo varnostni vidiki prodaje Telekoma, na kar smo opozorili že v poslanskih
               vprašanjih in razpravah. Vsi smo brali pravno mnenje Rajka Pirnata in Igorja Kaučiča,
               ki sta ob delovanju Obveščevalno varnostne službe Ministrstva za obrambo v zvezi s
               privatizacijo Telekoma ugotovila, da je iz razpoložljivih dokumentov mogoče sklepati,
               da so dejavnosti Obveščevalno varnostne službe večinoma izpolnile merila za zgolj
               notranje delovanje te službe in da ni mogoče očitati nezakonitega ravnanja. Pravno
               mnenje omenjenih avtorjev sklene, da ni mogoče sklepati, da je minister Veber
               prekoračil pooblastila in ravnal nezakonito. Sta pa pravnika zapisala, da je mnenje
               pripravljeno izključno na podlagi predloženih dokumentov in ni mogoče zaključiti, da
               bi bilo drugačno, če bi se izkazalo, da nista razpolagala z vsemi relevantnimi
               dokumenti. Toda danes nas je predsednik Vlade seznanil še z dodatnimi dokumenti.</p>
               <p>Minister Veber, verjamemo, da ste imeli dobre namene, vendar ste postopali neuradno
               oziroma zaletavo in nepremišljeno. Verjetno ste imeli tudi slabe svetovalce.
               Zaključimo lahko, da ste objektivno odgovorni za očitano ravnanje. Niste več deležni
               zaupanja predsednika Vlade niti večinskega dela koalicije, od včerajšnjega dne pa so
               nenavadno zadržani tudi vaši strankarski kolegi. Vaša ocena, da delujete
               državotvorno, medtem ko se očitno na vse kriplje oprijemate svojega položaja, je že
               tragikomična. Tega od izkušenega politika nikakor nismo pričakovali. Čeravno smo vas
               v Poslanski skupini Desus na začetku še razumeli in ne obsojali, ste šli s svojimi
               ravnanji res čez rob. Tudi vi se zavedate, da je v primeru, da pride do glasovanja o
               predlogu predsednika Vlade, vašega ministrstva konec. Že včeraj ste jasno napovedali
               vrnitev v poslanske klopi, zato vas zavoljo nadaljnjega dobrega sodelovanja še enkrat
               pozivamo, da odstopite še pred glasovanjem in nam vsem prihranite čas. Spoštovani
               kolega Janko Veber, pričakujem vas v poslanskih klopeh in upam, da bomo tudi v bodoče
               lahko normalno in plodno sodelovali.</p>
               <p>Pa še nekaj o morali in etiki. Jaz mislim, da je tudi to, če posamezni ministri hitro
               odstopijo, ugotovijo, da so delali napake in če predsednik Vlade predlaga tudi iz
               svoje Vlade razrešitve, moralno in etično delovanje te vlade. Hvala lepa.</p>
            </sp>
            <sp xml:id="SDZ7-Izredna-12-2015-04-09.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Matjaž Han.</p>
            </sp>
            <sp xml:id="SDZ7-Izredna-12-2015-04-09.sp12">

               <speaker>MATJAŽ HAN (PS SD):</speaker>

               <p>Spoštovani predsednik Državnega zbora, predsednik Vlade, spoštovani minister za
               obrambo Janko Veber, ministrice in ministri, kolegice in kolegi!</p>
               <p>Ta seja Državnega zbora, ki smo ji priča danes, nam, drage kolegice in kolegi, ne
               more biti v ponos. Ne nam, poslankam in poslancem, ne koaliciji in ne opoziciji.
               Verjetno se na tem mestu kdo sedaj posmiha in je nervozen, češ saj nismo mi krivi,
               krivi ste vi, da smo danes tukaj. Da bi lahko verjetno z drugačnim ravnanjem
               marsikoga današnjo sejo preprečili. Pa se sprašujem, ali bi jo lahko res. Lahko se je
               nasmihati in se naslajati nad dogodki zadnjih dni, ko se namesto o tem, kaj dela
               Vlada, poroča o tem, kako se politika ukvarja sama s seboj, kako smo lahko vsi skupaj
               tako nespametni, da smo ob občutljivi obletnici, 25. obletnici prvih večstrankarskih
               volitev, žrtev lastnih prerekanj in iskanju krivca ali krivcev za to, čemur smo priča
               danes. Slep je tisti, gospe in gospodje, ki ne vidi, da smo vsi skupaj zašli na pot
               političnega preigravanja, namesto da bi, tako kot doma rečemo, prijeli bika za roge
               in si poskušali odgovoriti na prava vprašanja, na prava vsebinska vprašanja,
               vprašanja, na katera odgovori bodo lahko našim državljankam in državljanom ponudili
               možnost boljšega življenja.</p>
               <p>Vsi mi, ki danes sedimo tu, se moramo kritično vprašati o svoji odgovornosti. Tudi
               jaz. O svoji vlogi. O svojem ravnanju. Vprašati se moramo glede svojih izjav, javnih
               ali pa tudi takšnih, ki so obstale nekje v zaprtih sobanah naših pisarn. Ko smo zopet
               nasedli temu, da se politika izrabi za strankarske zgodbe, ko se s politiko upravlja
               kot z delnicami nekega podjetja, ko ni pomembno, kam želimo to podjetje peljati,
               koliko ljudi želimo v tem podjetju imeti, pomembno je samo, da tako imenovano
               podjetje daje strankarske dobičke. Želel bi si seveda, da je drugačno in da je
               drugače. Verjamem, da zmoremo drugače, ampak ne več s spotikanji, ne več s
               prerekanji, temveč z veliko mero odgovornosti do tistih, ki jih moramo biti
               odgovorni. To niso samo naše stranke, ampak predvsem naši ljudje v naši državi. Zato
               verjamem, da je to danes zadnja etapa te zgodbe, v katero smo zašli. Ne samo o
               odgovornosti predsednika Vlade, ne samo o odgovornosti Socialnih demokratov, ne samo
               o odgovornosti Janka Vebra ali opozicije. Vsi skupaj in vsi tukaj moramo kritično
               priznati svoj del odgovornosti in pokazati zrelost, da prenehamo s temi neumnimi
               preigravanji. Brez kalkulacij in s figo v žepu si moramo povedati, kar je podprto,
               gospe in gospodje, z argumenti in ne da se naslajamo nad izjavami, ki mislimo, da bi
               bile lahko všečne ali pa s katerimi bi si lahko malo izboljšali ratinge. Tudi ne s
               tem, kako je minister Veber ravnal pravilno ali nepravilno, kar tako povprek oziroma
               na pamet, polni strankarskega zanosa o tem, da je treba za vsako ceno mimo argumentov
               braniti ali napadati nekoga, ker nam tako veleva stranka ali pa opozicijska vloga. Če
               kaj, nam je danes jasno to, da nas imajo ljudje dovolj.</p>
               <p>Socialni demokrati se pri naših stališčih glede ministra Vebra nismo upirali na našo
               koalicijsko pozicijo, našo stranko, na to, da gre za našega ministra. Ko pridejo na
               dan argumenti, mora politika odpasti. Obstane nekje zunaj in ko argumentov zmanjka,
               se nekateri poslužijo politikanstva, da se zamegli resnico, vemo pa, da marsikdaj ta
               resnica boli. To se je zgodilo tudi v primeru ministra Vebra, ko se je nekaj ljudi
               odločilo, da se mora na ministra Vebra prilepiti etiketo <q>"odpisan"</q>, brez da se na nek
               način posluša argumente. Prisluhniti argumentom. Ni to nekaj, kar moramo vsi v
               politiki početi? Najprej argumente slišati, nato pa se po njih ravnati. Verjamem, da
               je lažje zgrabiti prvo kost, ki nam jo nekdo vrže, se ravnati po strankarskih
               interesih in se prepustiti toku obsojanj ter nezaupanja in delati tako, kaj je
               najboljše za svojo pozicijo oziroma za svojo stranko.</p>
               <p>Socialni demokrati, gospe in gospodje, bi lahko tako kot mnogo drugih, nasedli tej
               zgodbi, si umili roke, se malo, kot se znamo, nasmejali, saj ne moremo nič, če se je
               del politične javnosti odločil tako, kot se je odločil. Pa tu zopet ne gre brez
               politike. Predsednik Vlade je kot prvi minister sestavil svojo ekipo. Sestavil je
               svojo ekipo na zaupanju. Ob tem dogajanju pa se je zgodilo še nekaj ,kar je botrovalo
               temu, da smo danes priča tej razpravi. Zaupanje je frontalno trčilo ob argumente.
               Argumenti in zaupanje gredo ponavadi, vsaj morali bi, svojo pot, z roko v roki. V
               primeru Vebra žal ni bilo tako. Socialni demokrati smo bili na razpotju. Na tehtnici
               sta zaupanje oziroma nezaupanje in pa seveda argumenti. Ali si s politično
               odločitvijo izbrati stran, na kateri je pomanjkanje zaupanja, ali pa stopiti na stran
               argumentov. Slednje, stopiti na stran argumentov, je seveda malo težje. Težje, ko s
               strani opozicije padajo težke besede, ki so seveda polne želje po nestabilnosti in ko
               del koalicije pravi, da je zaupanje pred argumenti. Danes smo tu, da zaupanje oziroma
               nezaupanje ter argumente znova soočimo. Morda ne bodo deležni pravnih rezultatov.
               Težko je potegniti vse te silne besede nazaj, tako z ene kot tudi seveda z druge
               strani. Pa vendar se moramo ponovno vprašati, kako preseči to preigravanje moči in
               omogočiti rešitev, ki bo dobra predvsem za našo državo, za naše ljudi. Ob tem pa ne
               smemo pomesti z argumenti pod preprogo, na drugi strani pa ne poteptati temeljev
               parlamentarne demokracije, ki pravi, da če predsednik Vlade nima zaupanje v ministra,
               ta ne more več opravljati svoje funkcije.</p>
               <p>V luči tega menimo, da je danes čas, ko presežemo merjenje moči med nezaupanjem ter
               med vztrajanjem pri pat poziciji, ki govori v prid argumentom. Treba je, gospe in
               gospodje, najti rešitev, ki bo vzdržala odločitev predsednika Vlade, hkrati pa ne bo
               poteptala argumentov. Kako to doseči? Mislim, da je odgovor preprost, a hkrati težak
               za vse nas, si pa mora nanj odgovoriti vsak v tej dvorani, ki je bil v to zgodbo
               vpleten, a z največjo odgovornosti seveda do naših državljank in državljanov, do naše
               države.</p>
               <p>Tudi tako imenovana privatizacija je med temi vprašanji. Ko danes govorimo o takšnih
               in drugačnih potezah ter o proceduri, pozabljamo na bistvo te razprave, da so leta
               krize vprašanje privatizacije državnega premoženja postavile na vrh vsebin, s katero
               se morajo soočiti vse vlade in s katero se sooča tudi ta vlada. Žal pa se je
               mnogokrat ob tej ihti, ob pritiskih javnofinančne konsolidacije, ko so nekateri celo
               klicali trojko, pozabilo, da ima ta privatizacija tudi svojo ceno. Ta se ne meri samo
               po tem, koliko denarja bomo iztržili za katero podjetje, kdo bo kupec, ali bo to
               strateški partner, ali ima vizijo razvoja, ali bomo v rokohitrstvu nasedli raznim
               špekulantom, ki si od podjetij obetajo samo dobičke tudi za ceno delovnih mest.</p>
               <p>Obrambni minister gospod Janko Veber je jasno izpostavil varnostni vidik prodaje
               Telekoma. Ni odveč ponoviti, kar nekateri ne želijo, nočejo ali pa preprosto ne
               razumejo, da Ministrstvo za obrambo koristi širok spekter storitev Telekoma, ki med
               drugim zajema tudi delovanje številke 112, ki je povezana z omrežjem Telekoma. Velja
               izpostaviti, da je Telekom podjetje, ki ima tudi po sklepu Vlade poseben pomen za
               obrambo in predstavlja državno kritično infrastrukturo. Vse analize, ki so bile
               narejene na podlagi javno dostopnih podatkov ter na podlagi obsega storitev, ki jih
               operater zagotavlja za potrebe ministrstva, so bile izpeljane korektno in zakonito.
               Imajo pa še en velik predznak, to je predznak odgovornosti, prav tega, česar se
               politika ali pa politiki velikokrat radi izognemo. Odgovornosti. Odgovornosti do
               naših ljudi.</p>
               <p>Glede zakonitosti je bilo danes ogromno in veliko povedanega, morda še preveč. Pravno
               mnenje, ki sta ga pripravila dr. Kaučič in dr. Pirnat, pa je zopet žal postalo
               poligon različnih političnih interpretacij in razmišljanj, kot da si politika lahko
               prisvoji čisto vse, kar ji pride pod roko, samo da si sama sebi pritrdi. Pravno
               mnenje, ki je takšno, kot je, seveda pa ni takšno, kot bi si ga nekateri želeli.
               Verjamem pa, da je odgovornost ravnanja ministra Vebra za marsikoga boleča točka, ki
               je v preteklosti pred odgovornostjo vztrajno bežal. Temu Socialni demokrati
               nasprotujemo.</p>
               <p>Potem pa, spoštovani, je tu še zaupanje. Zaupanje bi morali graditi z argumenti in ne
               bi smeli imeti politične kalkulacije, pa vendar sta zaupanje in nezaupanje najprej
               osebna zadeva. Na čem točno temeljita, če ne na argumentih, pa je seveda težko
               razumeti. Vendar ju je kljub temu treba spoštovati, a ne kar tako samo po sebi.
               Najprej se je treba soočiti z vsem, na čemer naj bi to zaupanje ali nezaupanje
               temeljilo, šele potem je treba povleči poteze. Morda je bil predsednik Vlade v
               odločitvi glede ministra Vebra prehiter. Morda ni uspel, zmogel ali pa želel videti
               vseh argumentov. Tega ne vemo in danes verjetno tudi ne bomo izvedeli. Kljub temu pa
               se moramo, spoštovani gospodje in gospe, soočiti z današnjo politično zagato in jo,
               kot sem že poudaril, rešiti z nekimi treznimi glavami in odločitvami, ki gredo mimo
               politikantstva. Temu smo se tudi mi, Socialni demokrati, zavezali s podpisom
               koalicijske pogodbe. To ni le nekaj deset papirjev, s katerimi lahko mahamo sem ter
               tja, ko nastopijo krize. To je zaveza, ki ne sme postati le predmet razprtij, temveč
               tisto, k čemur se moramo vedno znova obrniti, ne zato, da probleme ustvarjamo, ampak
               zato, da probleme rešujemo. Socialni demokrati smo se s podpisom koalicijske pogodbe
               zavezali, da bomo v tej vladi naredili vse, kar je v naši moči, da ne bo pozabljeno
               na socialno državo, na javno šolstvo, na javno zdravstvo, da ne bomo pozabili na vse
               tiste, ki so pod težko krize potisnjeni na rob, a hkrati vemo in želimo, da to
               pogodbo spoštujemo vsi, ki smo v Vladi.</p>
               <p>Odgovornost se začne pri zaupanju. Če je bilo zadnje dni to zaupanje izgubljeno,
               odgovornost pometena pod preprogo, verjamemo, da bomo z večjo mero zaveze, ki smo jo
               v prvi vrsti dolžni našim državljankam in državljanom, z današnjo razpravo naredili
               korak naprej, da najdemo to zaupanje vsi, tako koalicija in opozicija, tako da se
               soočimo z odgovornostjo in postavimo na prvo mesto vse naše besede vsakega našega
               dejanja. Hvala lepa.</p>
            </sp>
            <sp xml:id="SDZ7-Izredna-12-2015-04-09.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo Luka Mesec.</p>
            </sp>
            <sp xml:id="SDZ7-Izredna-12-2015-04-09.sp14">

               <speaker>LUKA MESEC (PS ZL):</speaker>

               <p>Spoštovani predstavniki Vlade, spoštovani kolegice in kolegi!</p>
               <p>Miro Cerar je volitve dobil z obljubo nove politike. Nova politika je služila kot
               dovolj ohlapen, prazen in širok pojem, da je lahko vanj vsakdo projeciral svoje
               predstave o politiki. Nekateri bi si želeli manj korupcije, drugi več sodelovanja med
               političnimi strankami, tretji konec neoliberalnega gospodarjenja. Zagotovo pa si
               nihče ne želi še več afer, a dejanska nova politika Cerarjeve vlade postaja prav to,
               afera za afero. Če kdaj, so zdaj afere postale središče političnega šovbiznisa. Še
               več. Postajajo nekakšen nadomestek politike v času umikanja države. Ko ni več
               politike, očitno njeno mesto zavzamejo afere, ali pa to morda afere samo priročen
               način odvračanja javne pozornosti od dejanskih problemov.</p>
               <p>Kakorkoli, za zadnje afere Cerarjeve vlade nikakor ne moremo sprejeti, da naj bi bili
               ti primeri še posebej nesrečni, kot se je nazadnje v nekakšnem samoopravičevanju
               izrazil predsednik vlade Miro Cerar. Za zadnje tri afere, torej afero honorarji,
               afero Klavdija Markež in afero Janko Veber je namreč kriva izključno vlada sama. V
               aferi honorarji zato, ker bi tisti, ki se kitijo z moralo in etiko, morali ob
               izbiranju svoje najožje ekipe sodelavcev upoštevati dejstvo, da 640 tisoč evrov
               honorarjev, ki jih je dekanja Stanka Setnikar Cankar izplačala profesorici Stanki
               Setnikar Cankar pač ni etično in moralno. V aferi Klavdija Markež je vlada sama
               kriva, ker Klavdija Markež res ni potrebovala plagiata magisterija, da bi vlada, ki
               je za svoj slogan vzela Prave ljudi na prava mesta, morala razumeti, da ta kandidatka
               pač ni prava za ministrsko mesto. Za to ugotovitev res ni bil potreben plagiat
               magisterija. Več kot dovolj bi bilo, če bi poslušali njen program in njeno
               predstavitev, pa ga niste. Zakaj? Ker ste raje poslušali hujskanje desne strani
               opozicije in zakuhali še tretjo afero – afero Veber.</p>
               <p>Res je, te afere ni skuhal Matej Tonin, zakuhal jo je Miro Cerar. Matej Tonin je
               morda priskrbel slamo, vžigalice pa je prinesel Miro Cerar. Požar je zanetil
               predsednik vlade sam. Eno je namreč, če opozicijski poslanec poziva ministra k
               odstopu, povem nekaj drugega pa je, če to stori predsednik Vlade. V tem primeru je
               predsednik Vlade to storil, ne da bi jasno dokazal ministru, da je v resnici
               prekoračil pooblastila, kot mu je to prej očital opozicijski poslanec. Predsednik
               vlade namreč v predlogu za razrešitev piše, da je <q>"postopanje ministra v tem primeru
               nemogoče oceniti drugače kot nezakonito in nestrokovno"</q>, a dr. Cerar tega z ničemer
               ne dokazuje. Iz pravnega mnenja dr. Kaučiča in Pirnata, ki ga je naročil, namreč
               izhaja nasproten sklep, in sicer, da je <q>"iz razpoložljivih dokumentov mogoče
               sklepati, da so dejavnosti OVS večinoma izpolnile merila za zgolj notranje delovanje
               te službe in da zato ni mogoče očitati nezakonitega ravnanja."</q> Se pravi, pravno
               mnenje, ki ga je naročil predsednik vlade sam, pravi, da ni mogoče očitati
               nezakonitega ravnanja.</p>
               <p>Če zdaj to ravnanje nekoliko poenostavimo in povzamemo. Minister je svoje podrejene,
               ki naj bi se spoznali tudi na prisluškovanje, vprašal, kolikšno nevarnost predstavlja
               privatizacija Telekoma. Uslužbenci so nato z brskanjem po internetu pridobili
               določene informacije. Te informacije so predali svojemu predstojniku in ministru.
               Podatki, ki so jih pridobili, niso bili pridobljeni na nezakonit način in tudi niso
               bili uporabljeni na nezakonit način. Vse, kar zato stane od obtožb predsednika Vlade,
               je, da minister in OVS nista upoštevala osnovnega strokovnega standarda, saj odredba
               ni bila podana pisno in je zato ni mogoče preveriti. Samo to pa ne more biti razlog
               za razrešitev ministra. Posebej zato ne, ker so poleg razvojnih varnostna tveganja za
               državo, na katera opozarja minister za obrambo, tehtna. Če samo za hip pogledamo na
               sosednjo Hrvaško. Hrvaška je svoj Telekom nemškemu prodala leta 2002. Leta 2013 je v
               javnost pricurljala zgodba, da je Deutsche Telekom vse telekomunikacijske podatke
               začel usmerjati skozi Frankfurt in Bonn v Nemčiji. Podatke o prejetih in oddanih
               klicih, elektronski pošti ministrov hrvaške vlade, predsednika države in celotne
               hrvaške vojske je Deutsche Telekom torej začel hraniti pri sebi doma, v svojem
               podatkovnem centru, torej na področju nemške jurisdikcije in v dosegu nemških
               obveščevalnih služb. Hrvaška zdaj zato načrtuje izgradnjo novega javnega omrežja.
               Njen načrt je, da med seboj povežejo že obstoječe optične povezave hrvaških železnic,
               elektrogospodarstva, naftovodnega in plinovodnega omrežja ter izdelajo tako imenovano
               mrežo Neptun. Ta projekt, ki je usmerjen predvsem v zagotavljanje nacionalne
               varnosti, jih bo stal 240 milijonov evrov, saj so spoznali, da je bila prodaja
               Telekoma napaka tudi s stališča nacionalne varnosti. Medtem pa pri nas predsednik
               Vlade odstavlja ministra za obrambo zaradi preverjanja prav takih varnostno-obrambnih
               vidikov privatizacije Telekoma, torej zaradi nečesa, kar bi moral odgovoren
               predsednik Vlade storiti sam. Preden se proda največje telekomunikacijsko podjetje v
               državi, je treba preveriti tudi varnostno-obrambne aspekte tega, posebno če
               najverjetnejši kupec prihaja iz države, ki se je sama postavila v vlogo evropskega
               hegemona, ki si v ta namen več kot očitno prilašča strateško infrastrukturo v regiji
               in ki v bližnji soseščini, kot smo videli na primeru Hrvaške, že izvaja zelo sporne
               prakse. Tako počasi pridemo do bistva problema. V ozadju pravnega spora je interes.
               Interes Vlade po privatizaciji, interes predsednika Vlade in finančnega ministra po
               sledenju hegemonke politike v Evropi. Glede na to, da finančni minister in predsednik
               Vlade tudi sama kadrujeta v državne ustanove, ki privatizirajo, morda tudi interes po
               prelivanju svoje politične moči v ekonomsko, morda po vzpostavljanju lastne ekonomske
               elite. To v Sloveniji ne bi bilo nič novega, take procese smo v Sloveniji že videli.
               Dejstvo pa je, da je pravo v tem primeru samo način boja ali oblika boja, dejanski
               spopad pa je med privatizacijskimi ambicijami predsednika Vlade ter
               protiprivatizacijskimi stališči obrambnega ministra. Če povemo bolj naravnost,
               predsednik Vlade se želi znebiti ministra za obrambo, ki je nasprotoval privatizaciji
               Telekoma.</p>
               <p>Hkrati pa glede na to, da je afera Veber samo ena v vrsti od afer, očitno afere
               postajajo način Vlade za odvračanje javne pozornosti od škodljivih politik, ki jih ta
               vlada izvaja. Recimo primer prodaje Telekoma, v katerem se že ponavlja zgodba
               Heliosa, kjer je stara uprava odpustila 155 zaposlenih, da bi si zavarovala stolčke.
               Enako zdaj dela uprava Telekoma. Do konca leta 2016 je namreč zaradi prodaje že
               napovedala 550 odpuščanj. Afera Veber spet služi kot priročna, da se v javnosti ne
               obračajo informacije o privatizaciji NKBM, torej o banki, v katero je država v
               zadnjih dveh letih vložila skoraj milijardo evrov, zdaj pa jo prodaja za pičlih 200
               milijonov, in to v skladu špekulativnega kapitala. Afera Veber je v medijih povsem
               zasenčila privatizacijo Žita. Tega bo v kratkem prevzel ali neposreden konkurent
               Podravka ali pa ga bo Vlada prodala skladu špekulativnega kapitala Ardianu. In
               nenazadnje, medtem ko se vsi ukvarjamo z vprašanjem, ali ima prav Cerar ali ima prav
               Veber, se prodaja Cinkarna Celje, torej podjetje s tisoč zaposlenimi, ki bo s prodajo
               ogrozila vsaj 400 delovnih mest, saj 400 delovnih mest proizvaja malo dodane
               vrednosti in, kot opozarjajo tamkajšnji zaposleni in vodstvo, obstaja resna
               nevarnost, da bo kupec, ki bo gledal zgolj na kratkoročni dobiček, te obrate zaprl,
               400 delavcev pa bo letelo na cesto. A Vlada se raje kot s tisoči delovnih mest, ki
               jih postavlja na kocko, ukvarja z afero Veber. Po eni strani, kot smo videli, zato,
               da s pompozno in konfliktno zgodbo zasenči resne probleme, po drugi strani pa zato,
               da se znebi ministra, ki je vsaj v enem od primerov opozoril na nevarnosti
               privatizacije, da bodo lahko po NKBM, Žitu, Pivovarni Laško, Radenski, Adrii,
               Polzeli, Pekarni Grosuplje in drugih zdaj nemoteno stekli tudi prodajni postopki za
               Telekom in drugo kritično infrastrukturo.</p>
               <p>Minister Veber zato danes ni na zatožni klopi zaradi protizakonitega ravnanja, ampak
               zato, ker si je drznil nasprotovati privatizaciji. Ko je naročil analizo o varnostnih
               tveganjih privatizacije Telekoma, je namreč stopil na žulj predsedniku Vlade in
               Stranki modernega centra. Predsednik Vlade in njegova stranka sta namreč svojo
               predvolilno kampanjo gradila tudi na obljubi, da ne bodo prodajali strateške
               infrastrukture. Zdaj, ko so to obljubo požrli, bi težko požrli še kakršnokoli
               analizo, ki opozarja na škodljivost tega, da so svojo obljubo požrli.</p>
               <p>Glede na to, da se je ministru zaradi ambicij po sodelovanju v takšni vladi v neki
               meri odrekla celo lastna stranka, lahko rezultat današnjega glasovanja predvidimo
               vnaprej. Minister bo padel, razprodaja pa se bo nadaljevala. Vprašanje, ki zato
               ostaja, je le, katera bo nova afera, s katero bo Vlada pozornost javnosti speljala v
               tiho privatizacijo, ki jo izvaja za našimi hrbti.</p>
               <p>To ni nikakršna nova politika, kot ste jo obljubljali pred volitvami, in v Združeni
               levici tega, kar spremljamo zadnje mesece, nikakor ne moremo podpirati. V konkretni
               zgodbi pa na noben način ne moremo podpirati oportunizma tistih, ki so si z afero
               Veber poskušali nabrati politične točke, ali pa preračunljivosti predsednika Vlade,
               ki je v vsem skupaj videl priložnost za obračun z notranjo opozicijo v Vladi. Na
               takšne manevre ne moremo pristati. Današnja seja pa ni nova politika, ampak
               farsa.</p>
            </sp>
            <sp xml:id="SDZ7-Izredna-12-2015-04-09.sp15">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo mag. Matej
               Tonin.</p>
            </sp>
            <sp xml:id="SDZ7-Izredna-12-2015-04-09.sp16">

               <speaker>MAG. MATEJ TONIN (PS NSi):</speaker>

               <p>Spoštovani kolegice in kolegi, spoštovani minister, predsednik Vlade, predsednik
               Državnega zbora, lepo pozdravljeni!</p>
               <p>Danes mineva neslavna obletnica, en mesec, odkar je pooblaščena skupina Komisije za
               nadzor varnostnih in obveščevalnih služb ugotovila nezakonito ravnanje ministra.
               Strinjam se s tistimi, ki trdijo, da se ta zgodba vleče predolgo in po nepotrebnem.
               Takoj, ko je Komisija za nadzor varnostnih in obveščevalnih služb ugotovila
               nezakonito ravnanje ministra, bi vsak minister v normalni demokratični državi še isti
               dan odstopil. Ampak priznavanje napak pač ni vrlina ministra Vebra. V svoji obrambi
               je poskušal vse mogoče stvari, politiziral, zavajal, tudi lagal. Predsednik Vlade na
               podlagi dokazov Komisije za nadzor varnostnih in obveščevalnih služb in tudi na
               podlagi predloženega pravnega mnenja enostavno ni mogel ugotoviti drugega, kot da je
               minister Veber ravnal nezakonito.</p>
               <p>Poslanska skupina Nove Slovenije bo danes razrešitev ministra Vebra podprla, saj ne
               toleriramo ministrov, ki kršijo zakonodajo in zlorabljajo vojaško obveščevalno službo
               za svoje privatne potrebe.</p>
               <p>Na nek način je afera Veberkom tudi bitka za interpretacijo, bitka med dokazi in
               politizacijo. Žal je tudi moj predhodnik pokazal, da niso bistveni dokazi in pravna
               država, ampak je bistvena politizacija in izkoristiti vsakršno afero, da poudarjajo
               svojo politično linijo in svoje politično poslanstvo. Številni so govorili o
               popolnoma drugih stvareh, ne pa o kršenju pravnih načel in pa zakonodaje, o čemer je
               govorila Komisija za nadzor varnostnih in obveščevalnih služb. Naj zelo jasno
               poudarim, da ne gre za spopad politike, tiste, ki podpira privatizacijo, in tiste, ki
               nasprotuje privatizaciji, ampak gre za spopad za pravno državo. To je ključen spopad,
               ki smo ga v tem mesecu od ugotovitve dalje bili. Gre za to, ali toleriramo ministra,
               ki krši zakonodajo, in ali toleriramo poseganje v vojaške obveščevalne službe v
               privatne in civilne zadeve.</p>
               <p>Vsi poslanci seveda niste člani Komisije za nadzor varnostnih in obveščevalnih služb
               in zato ne morete biti seznanjeni z vsemi detajli. Zato je morda prav, da kot vodja
               pooblaščene skupine pojasnim kakšne podrobnosti za vašo boljšo informiranost in
               boljšo seznanitev. 9. marca, natančno pred enim mesecem, je pooblaščena skupina
               Komisije za nadzor varnostnih in obveščevalnih služb odšla v nenapovedan nadzor na
               OVS Ministrstva za obrambo. To pooblaščeno skupino smo sestavljali: jaz, Matjaž Nemec
               iz SD in Žan Mahnič iz Slovenske demokratske stranke. Ostala dva člana sta bila o
               namenu nadzora seznanjena v avtomobilu, ko smo se peljali do zgradbe OVS. Pri samem
               nadzoru smo od direktorja vojaške obveščevalne službe zahtevali zapisnike kolegija za
               november in december 2014. Zakaj? Ker je kolegij tisti organ, ki dejansko določa, v
               katero smer bo služba delovala, kako se bodo v posamezni službi naloge delile in kdo
               je za kaj odgovoren. V zapisniku iz 10. novembra 2014 najdemo naslednji sklep, ki je
               sestavljen iz dveh delov. In sicer, da se pripravi analiza za ministra, negativni in
               pozitivni vidiki odprodaje nacionalnega operaterja tujemu kupcu in posledice prodaje
               za izvajanje nalog OVS. Sklep je sestavljen iz dveh delov, rok za uresničitev tega
               sklepa je bil 1. december 2014, nosilec te naloge pa sta bila obveščevalni in
               protiobveščevalni sektor. Če bi držalo tisto, kar minister ves čas trdi, da je samo
               uporabljal in preverjal, kako bi se prodaja Telekoma odzvala ali pa kakšne posledice
               bi imela za delovanje OVS, potem bi moral biti sklep takšen, da se pripravi analiza
               posledic prodaje Telekoma za izvajanje nalog OVS. To bi bil pravilni sklep, ki bi
               morda ministru omogočil zakonito delovanje. Sklep pa je bil sestavljen iz dveh delov,
               en del se je nanašal na to, da se pripravi analiza za ministra, pozitivni in
               negativni vidiki, in drugi del, ki se je nanašal na to, da se proučijo vse posledice,
               ki jih bo privatizacija prinesla za delovanje OVS. Kaj je pri tem sklepu najbolj
               problematično? Problematično je to, da sta bila pooblaščena za te stvari obveščevalni
               in protiobveščevalni sektor. To sta tista dva sektorja, ki imata posebna pooblastila
               in lahko uporabljata tudi prikrita preiskovalna sredstva, med drugim tudi premično
               prisluškovalno napravo. Premično prisluškovalno napravo. Člani oziroma zaposleni teh
               dveh sektorjev so tudi operativci na terenu, kjer lahko zbirajo informacije od svojih
               informantov in drugih virov. Nedvomno smo ugotovili, da to, da pooblastiš
               obveščevalni in protiobveščevalni sektor, nima nobene podlage v zakonu. Ta dva
               sektorja bi se morala prvenstveno ukvarjati z varnostjo naših vojakov na misijah.
               Zadnje objave prav kažejo na to, kako potrebno je, da OVS oziroma vojaška
               obveščevalna služba vse svoje resurse usmeri v zagotavljanje varnosti naših vojakov
               na misiji. Namesto da so se obveščevalci ukvarjali s tem, kakšne milice se sprehajajo
               po Libanonu in tam, kjer naše misije delujejo, so se ukvarjale s privatizacijo. To je
               posledica tega, da so se resursi napačno uporabljali. Zadeva je še toliko bolj
               tragična, ker se v zadnjem času v Evropo, zlasti na Kosovo vračajo številni
               džihadisti iz Sirije in Iraka, ki imajo neposredna navodila od svojih nadrejenih, da
               ukrepajo zoper tuje sile na domačih tleh. In danes so naši slovenski vojaki mnogo
               bolj ogroženi, ker se je OVS zlorabljala za namene privatizacije, ne pa za tisto, za
               kar je dejansko namenjena.</p>
               <p>Ko smo v nadzoru ugotovili nepravilnosti, je direktor Gorazd Rednak seveda zagovarjal
               svoje stališče, da je dobil neposredno navodilo od ministra, da je to navodilo moral
               izpolniti in da je o vseh teh zadevah ministru poročal ustno. Ker sem razumel, da
               stališč na samem nadzoru ne bomo mogli zbližati, sem se dogovoril z direktorjem, s
               čimer se je direktor strinjal, da imata direktor in minister 9 dni časa, da na naše
               ugotovitve pisno odgovorita. 9. marca je bil narejen nadzor, rok za odgovor ministra
               in direktorja službe pa je bil 18. marec. 17. marca dobimo odgovor direktorja Rednaka
               na dveh straneh, kjer zelo enostavno in kratko odgovori ter se sklicuje na to, da so
               imeli za svoje delovanje podlago v 32. členu Zakona o obrambi in da je o vseh zadevah
               ministru poročal ustno. Ta dokument tudi podpiše.</p>
               <p>Seja Komisije za nadzor varnostnih in obveščevalnih služb je potekala dan kasneje, in
               sicer 18. marca. Obravnavali smo tudi ta nadzor in pa celotno delovanje vojaške
               obveščevalne službe v letu 2014. Minister se kljub temu, da je bil na to sejo
               povabljen, te seje ni udeležil. Na tej seji ugotovimo, da gre za ministrovo naročilo,
               ki nima zakonske podlage, in zato to naročilo lahko dojamemo kot nezakonito.</p>
               <p>Še bolj pa sta nam to prepričanje potrdili dve stvari. Prvič, da o tako pomembni
               stvari, kot je spremljanje procesa privatizacije, OVS v svojem poročilu za 2014 ni
               poročala. Te dejavnosti niti z besedico ni omenila, kljub temu, da so v tovrstnih
               poročilih vse ostale naloge in dejavnosti zelo natančno popisane. Ta pomembna
               dejavnost pa očitno ni bila napisana niti z besedico. Še ena stvar, ki nas je motila,
               je, da je šlo zgolj za ustno poročanje. Sprejeli smo dva sklepa, da gre za nezakonito
               ravnanje ministra ter da sva predsednik in jaz pooblaščena, da s temi stvarmi tudi
               seznaniva javnost.</p>
               <p>Od tukaj dalje pa je bila serija manipulacij in zavajanj za ohranitev položaja
               ministra Vebra, ki je iz dneva v dan namesto minister za obrambo vse bolj postajal
               minister za obrambo svojega lastnega položaja. Najprej je prišel s poročilom, ki je
               bilo napisano v letu 2014 in ki sta ga pripravila generalni sekretar Ministrstvo za
               obrambo in generalni direktor Uprave Republike Slovenije za zaščito in reševanje,
               zaključeno je bilo 6. novembra 2014. To poročilo, ki ga je minister sprva
               predstavljal kot tisto problematično, je popolnoma neproblematično. Komisija za
               nadzor varnostnih in obveščevalnih služb tega poročila ni problematizirala. Kje se je
               minister najbolj uštel? V tem poročilu niti z besedico ni omenjeno, da ga je
               pripravljala OVS, in še več, datirano je s 6. novembrom, dejansko pa je izdal
               navodilo za pripravo posebnega poročila OVS 4 dni kasneje, 10. novembra.</p>
               <p>Sledi drugo poročilo, ki se je kar nenavadno čez noč pojavilo zelo na hitro, na nekaj
               straneh, ki naj bi ga naredila OVS in iz katerega naj bi minister umaknil oznako
               zaupno. Se vam zdi to normalno, da se čez noč pojavi poročilo, če pa ves čas direktor
               in tudi minister trdita, da je šlo za ustno poročanje? Kaj se je torej zgodilo? Ali
               sta minister in direktor zavajala Komisijo za nadzor varnostnih in obveščevalnih
               služb ali pa je bil ta dokument falzificiran in narejen preko vikenda za potrebe
               obrambe ministra Vebra. Jaz verjamem tej drugi zgodbi.</p>
               <p>Zakaj? Ker sta notri dve nenavadni stvari. Prva nenavadna stvar je, da v poročilu, ki
               je narejeno novembra 2014, dejansko odgovarja na naše obtožbe iz marca 2015. Ni
               logično. Ni pravnega časovnega zaporedja.</p>
               <p>Naslednja stvar, ki je zelo nenavadna. Vojaška obveščevalna služba ima poseben
               sistem, ki se imenuje IRDG. V ta sistem se vlagajo vse delovne verzije, ki jih
               delajo, tudi Wordovi dokumenti, ko nastane neko delovno poročilo, ki ga OVS naredi.
               Tovrstna poročila niso bila vložena v ta sistem, kar samo zgolj potrjuje, da je bil
               dokument falzificiran in narejen preko vikenda. Slavno pravno mnenje, ki ga minister
               utemeljuje podlago za to, da je ravnal zakonito. Pravnika sta zelo jasno povedala, v
               katerem primeru bi minister ravnal zakonito in v katerem primeru bi ravnal
               nezakonito. Za zakonitost sta postavila tri pogoje.</p>
               <p>Prvič, da bi se aktivnosti uporabljale zgolj za notranjo organizacijo OVS. Kaj lahko
               glede tega kriterija rečemo? Težko je ugotoviti, ker je bilo ustno poročanje, zato ne
               vemo, katere podatke je minister Veber uporabil, katere je prejel, lahko, da je
               dejansko prejel mnogo širše informacije, kot so bile v tistem falzificiranem poročilu
               tudi zapisane. Ni bilo uporabljenih stalnih praks delovanja v OVS. In zakaj je bila
               ta dejavnost zamolčana v poročilu v letu 2014? Prvi pogoj za zakonitost delovanja
               lahko torej brez večjih težav ovržemo.</p>
               <p>Gremo naprej na drugi pogoj, in sicer, da niso bila uporabljena posebna pooblastila
               in baze podatkov. Ne drži. OVS ima pravico vpogleda v baze SOVE, policije in lahko se
               dogovarja in izmenjuje podatke tudi z drugimi partnerskimi obveščevalnimi službami.
               Prepričan sem, da je OVS to tudi storila. Poleg tega pa imajo agenti OVS po terenu v
               drugih državah status vohuna, kar pomeni, da za svoje delovanje, za svoje
               prisluškovanje ne potrebujejo sodnih odločb, ampak delujejo tako kot delujejo vohuni.
               Tudi drugi kriteriji, ki sta ga pravnika postavila za zakonitost delovanja, je
               ovržen.</p>
               <p>Tretji kriterij je, da so bili uporabljeni zgolj javno dostopni podatki. Zelo
               preprosto vprašanje. Zakaj se je potem na delovno gradivo lepila oznaka <q>"zaupno"</q>? Ni
               logike.</p>
               <p>Ker niso bili izpolnjeni vsi tisti kriteriji, ki sta jih pravnika izpostavila kot
               kriterije za zakonito delovanje ministra, ne moremo ugotoviti drugega, kot da je
               minister ravnal nezakonito. Na tej točki lahko kot opozicijski poslanec rečem
               predsedniku Vlade le hvala, ker ni odreagiral hitro, nepremišljeno, ampak si je vzel
               čas, stvari premislil in jih tudi preštudiral. Morda bi kakšen drugi predsednik Vlade
               odreagiral hitro, se postavil v okope v smislu opozicija in koalicija in za vsako
               ceno svojega koalicijskega ministra branil. Ampak prepričan sem, da se je na podlagi
               argumentov predsednik Vlade postavil na stran pravne države.</p>
               <p>Ali je res ogrožena varnost države? Določena infrastruktura je seveda zelo pomembna
               za varnost države in to pomembno infrastrukturo država uvršča in jo daje na seznam
               kritične infrastrukture, ampak kritične infrastruktura ni enako državna lastnina.
               Določen del kritične infrastrukture tudi ni v državni lastni.</p>
               <p>Naslednja stvar. Ali se bodo zmanjšale možnosti prisluhov zaradi tega, ker bi dobili
               tujega lastnika Telekoma? Odgovor je ne, ker imamo že danes telekomunikacijske
               operaterje, ki so v privatni tuji lasti, pa morajo na podlagi naših zakonov omogočati
               prisluhe.</p>
               <p>Ali je večja možnost, da nam zaradi prodaje Telekoma tuje službe prisluškujejo? Kdor
               to trdi, samo kaže svoje veliko neznanje. Danes prisluhi niso nič več vezani na to,
               ali ti nadzoruješ neke kable in neke komunikacijske linije, ampak so prisluhi mnogo
               bolj sofisticirani. Naj vam povem na primeru Nemčije. Ameriška tehnologije je tako
               napredna, da je lahko ameriška obveščevalna služba brez večjih težav prisluškovala
               nemški kanclerki, kljub temu da je Nemčija lastnica svojega Telekoma.</p>
               <p>Minister je govoril tudi to, da bo to ogrozilo delovanje številke 112. To je največja
               neumnost, ki sem jo kadarkoli slišal. Delovanje številke 112 opredeljuje in določa
               Zakon o elektronskih komunikacijah, ki natančno predpisuje vsakemu
               telekomunikacijskemu operaterju, kaj je treba storiti, da te stvari
               funkcionirajo.</p>
               <p>Težave Hrvatov. Tukaj je ogromna manipulacija. Kdor stvari preštudira, lahko ugotovi
               naslednje. Prvič, da imajo Hrvati težave zaradi tega, ker velik del infrastrukture,
               zlasti v ruralnih območjih, ni bil zgrajen, ko so Telekom prodali in novi lastnik
               seveda ni bil zainteresiran za gradnjo infrastrukture v ruralnih območjih, ker to ne
               prinaša denarja. Ampak Telekom ima danes praktično že povsod zgrajeno infrastrukturo,
               tako da ta element odpade. Zato se zdaj Hrvaška država bori, da bi v nekatera ruralna
               območja tudi speljala tovrstno infrastrukturo. Kar je še pomembnejše, minister je
               pozabil, da imamo že danes v državni lasti vsaj še dva operaterja in dve pomembni
               komunikacijski hrbtenjači, ena je Stelkom, druga pa je Delkom, prva je v lasti
               elektro distributerjev, druga v lasti Darsa.</p>
               <p>Kot član komisije za nadzor varnostnih in obveščevalnih služb sem zgolj opravil
               dolžnost, ki mi jo nalaga zakon. Če tega ne bi storil, potem bi bil jaz tisti, ki bi
               kršil zakonodajo. Za svoje delo sem bil nagrajen z ovadbo. Če je to cena, ki jo moram
               plačati za večjo pravno državo, jo bom pač plačal.</p>
               <p>V primeru, da se današnja seja zapre za javnost, pa bom v zaprtem delu seje razkril
               še vsaj tri stvari, ki so pomembne tudi za razumevanje širšega konteksta. O teh
               stvareh ne morem govoriti na odprti seji, lahko pa govorim o teh stvareh na zaprti
               seji. Lahko natančno obrazložim, kaj konkretno se je dogajalo v vojaški obveščevalni
               službi natančno po nezakonitem navodilu s strani ministra, kakšna je bila klima, kako
               so se stvari dogajale v obveščevalni službi po tem navodilu. Obrazložil bom tudi kako
               natančno, s kakšnimi ukrepi je minister zlorabljal vojaško obveščevalno službo in
               kakšne so posledice za delovanje te službe v tujini danes. Upam, da me razumete, da
               teh stvari na odprti seji ne morem razkrivati, tudi v luči integritete in delovanja
               vojaške obveščevalne službe, ampak če se bo seja zaprla, potem bom razkril tudi te
               dokumente, ki dodatno obremenjujejo ministra Vebra.</p>
            </sp>
            <sp xml:id="SDZ7-Izredna-12-2015-04-09.sp17">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Zavezništvo, zanj gospod Jani Möderndorfer.</p>
            </sp>
            <sp xml:id="SDZ7-Izredna-12-2015-04-09.sp18">

               <speaker>JANI (JANKO) MÖDERNDORFER (PS ZaAB):</speaker>

               <p>Dober dan, predsednik Vlade, poslanci in poslanke!</p>
               <p>Danes smo na seji, za katero sem vsaj danes slišal že ene tri oznake, da nas je
               nekatere lahko sram, da je farsa, da je ne vem kaj še vse. V resnici pa smo na čisto
               regularni poslovniški seji, ki je bila sklicana na zahtevo podpisov poslancev.
               Žalostno pa je, da se zdaj že dogaja tisto, kar v resnici nismo želeli nikoli.</p>
               <p>V Zavezništvu nismo člani KNOVS iz znanih razlogov. S tem se sploh nismo ukvarjali in
               zato moram reči, da smo tukaj objektivni, vsaj pod narekovaji, ker smo opozicija,
               opozicija pa je vedno težko objektivna, vsaj tako vedno pravi koalicija, saj v
               resnici nismo sodelovali pri tem konstruktu, ki ga zdaj poslušamo. Zakaj konstrukt?
               Ker tako govori minister v odhodu. Zato smo lahko mogoče malo bolj s strani pogledali
               celo zgodbo, kaj se v resnici res dogaja. Dogaja se nekaj, kar nismo želeli.</p>
               <p>Na začetku naj takoj povem, da mi danes ne bomo polemizirali z vsemi temi dokumenti,
               datumi in ukrepi, ker smo jih danes slišali kar nekaj s strani pobudnika celotne
               zadeve, kolega Tonina. Res je tudi, da so mi strokovni sodelavci napisali osem
               strani, kaj vse naj preberem, in jih ne bom, ker sem zdaj slišal vse tisto, kar
               seveda spremeni tisto, kar želim povedati.</p>
               <p>Absurdnost situacije, v kateri smo se znašli, je predvsem ta, da predlog za
               razrešitev predlaga nekdo, ki je odgovoren za to vlado. V preteklosti je bilo kar
               nekaj poskusov po spremembi postopka imenovanja Vlade in pa seveda izvršne oblasti,
               kako bi dejansko lahko opravljala svoje naloge, in zdaj smo prišli do mrtve točke,
               kjer je v bistvu opozorilo vsem poslancem in poslankam, da bo treba nekaj na tem
               narediti. Ali si predstavljate, da danes minister ne bo odstopil in bo mogoče celo
               ostal minister po predlogu razrešitve predsednika Vlade? Veste, kaj potem sledi?
               Predsednik Vlade mora iti. V naših določilih nimamo jasno izpeljane dejanske
               odgovornosti predsednika Vlade. Predsednik Vlade je tisti, ki odgovarja za celotno
               Vlado in preko svojih ministrov uresničuje tudi politike, za katere je dobil svoje
               glasove in ne nazadnje tudi sestavo koalicije in svoj mandat. Ali imamo Vlado zato,
               da lahko posamezni minister instrumentira in izsiljuje celo predsednika vlade z
               javnimi nastopi in mu na koncu celo grozi z ovadbami? Tega jaz enostavno nisem
               najprej razumel, sem mislil, da je šala, ko sem to slišal prvič. To se ne dela. To
               seveda še posebej ne dela nekdo, ki je že 25 let v politiki in ve, kakšno politiko
               želimo imeti. Celo njegov predsednik je rekel, da so to neke otroške, ne vem, kako se
               je izrazil, da ne bom narobe rekel, neke bolezni, ki bi se morale zgoditi pred 25
               leti, ne danes. To je ključno vprašanje danes, o čem se pogovarjamo.</p>
               <p>Predsednik vlade je dal pravno mnenje izdelovati dvema pravnikoma. Predsednik vlade,
               ni potrebno. Vi lahko vedno, kadarkoli in brez kateregakoli mnenja predlagate
               razrešitev ministra. Spomnite se obdobja 2004–2008, ko je prišlo do podobnih sporov
               in je predsednik Vlade prišel navzkriž z enim od ministrov, ki je imel probleme z
               rodnostjo Slovencev in je celo razmišljal o tem, da ženske in moški nosijo preozka
               krila in hlače. In sta se morala raziti. Takrat ni bilo nobeni pravnih mnenj.
               Preprosto sta se razšla in takrat je bil uspešen razhod. Zato se mi zdi danes delati
               te gravure okoli tega zakonito, nezakonito, legalno, pošteno, domoljubno in ne vem,
               kaj še vse, sprevrženo in skrivanje za dejstvi. Predsednik Vlade tega ministra več ne
               želi imeti v svoji vladi. Če prav razumem – ker se ne bojim tega odločanja danes,
               ampak se bojim, kaj bo potem – ali bo ta stranka, ki je v koaliciji zaradi tega
               ministra, odšla iz te vlade, ker če ne bo minister, potem se ve, kdo dela narobe. In
               to je problem.</p>
               <p>Jaz sam pa lahko rečem nekaj. Eno primerjavo vam bom dal. Spomnite se lanskega leta,
               ko je bil žled in je bil predsednik države zelo slabe volje in jezen, ker je vojska
               prepozno reagirala. V vojski so pa malo čudno gledali in so rekli: Predsednik, ne
               smemo na ulice, dokler nas ne pokličejo, to je civilna sfera. Minister za obrambo
               tega očitno ni razumel, ko je bil poslanec in se je to dogajalo. Vse prodaje, večje
               prodaje, verjamem, da spremlja Sova že danes, in spremlja tudi Telekom. Ne vem, ali
               jih ali ne, ampak verjamem v to. Ne gre drugače. Ne vem, zakaj bi jih morala še OVS.
               Če je res to, kar trdi minister, da so analizirali samo javno dostopne podatke, bom
               vprašal drugače kot kolega Tonin, zakaj je to moral delati potem OVS. To bi lahko
               naredil en dober analitik, ki se spozna na telekomunikacije, ker ta minister se
               očitno ne, in bi dal seveda zelo jasno in hitro poročilo.</p>
               <p>Zaključil bom z eno drugo besedno igrico ali pa z besedno zvezo, ki se je v zadnjem
               mesecu zelo rada preigravala med gospodom Toninom in gospodom ministrom. Minister
               pravi, da ima rad marmelado za zajtrk, oni pa, da ga je našel z roko v marmeladi. Jaz
               pa vem samo eno, da je eden umazan od marmelade, vse ostalo je pa stvar domišljije. V
               Mojci Pokrajculji se ve, kako se je to delalo, tisti, ki ste jo brali in ki jo
               poznate. Jaz upam, da ne bomo še tukaj iz parlamenta naredili Mojce Pokrajculje.</p>
               <p>Minister, čas je, da odstopite.</p>
            </sp>
            <sp xml:id="SDZ7-Izredna-12-2015-04-09.sp19">

               <speaker>PREDSEDNIK DR. MILAN BRGLEZ:</speaker>

               <p>Postopkovno, dr. Simona Kustec Lipicer.</p>
            </sp>
            <sp xml:id="SDZ7-Izredna-12-2015-04-09.sp20">

               <speaker>DR. SIMONA KUSTEC LIPICER (PS SMC):</speaker>

               <p>Hvala lepa. Spoštovani predsednik, kolegice in kolegi!</p>
               <p>Po tej prvi uvodni obrazložitvi predlagatelja, predsednika vlade dr. Mira Cerarja,
               predstavitvi stališč ministra za obrambo Janka Vebra in predstavitvah stališč
               poslanskih skupin ugotavljam, da bom v imenu poslanske skupine na podlagi drugega
               odstavka 101. člena in tudi četrtega odstavka 101. člena predlagala, da se
               nadaljevanje obravnave te točke naše izredne seje opravi brez navzočnosti javnosti.
               Hvala lepa.</p>
            </sp>
            <sp xml:id="SDZ7-Izredna-12-2015-04-09.sp21">

               <speaker>PREDSEDNIK DR. MILAN BRGLEZ:</speaker>

               <p>Ker je dr. Simona Kustec Lipicer najavila, da bo v razpravi sprožila vprašanje v
               zvezi s podatki, ki imajo stopnjo tajnosti, na podlagi četrtega odstavka 101. člena
               Poslovnika Poslanska skupina Stranka modernega centra predlaga Državnemu zboru, da
               del 1. točke dnevnega reda opravimo na seji brez navzočnosti javnosti.</p>
               <p>V skladu s četrtim odstavkom 101. člena Državni zbor sklep o tem sprejme na seji brez
               navzočnosti javnosti. Prosim, da iz dvorane odnesete vse osebne stvari, vključno z
               mobilnimi telefoni in prenosnimi računalniki ter morebitnimi drugimi elektronskimi
               napravami. Poslanke in poslance prosim, da imate za potrebe identifikacije ob
               ponovnem vstopu v veliko dvorano Državnega zbora s seboj poslanske izkaznice.</p>
               <p>S tem prekinjam to točko dnevnega reda in prekinjam 12. izredno sejo za 45 minut, da
               lahko službe zbora pripravijo vse potrebno za izvedbo seje brez navzočnosti javnosti.
               Sejo bomo nadaljevali ob 15.50.</p>
               <p>Seja je bila prekinjena ob 15.03.</p>
               <p>/DEL SEJE, ZAPRT ZA JAVNOST, se je nadaljeval ob 16.07 in trajal do 20.25/</p>
               <p>Nadaljevanje seje, odprte za javnost, je sledilo ob 21.25.</p>
            </sp>
            <sp xml:id="SDZ7-Izredna-12-2015-04-09.sp22">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje, nadaljujemo s
               prekinjeno 12. izredno sejo Državnega zbora. <title>Prehajamo na nadaljevanje 2. točke
                  dnevnega reda, to je na Mandatno-volilne zadeve.</title>
               </p>
               <p>Prehajamo na obravnavo <title>Določitve kandidata, ki v skladu s 17. členom Zakona o
                  volitvah v Državni zbor postane poslanec za preostanek mandatne dobe namesto
                  poslanke, ki ji je prenehal mandat</title>. Ker je mag. Klavdiji Markež z današnjim
               dnem prenehal mandat poslanke, je Državna volilna komisija zboru posredovala
               ugotovitev, da mandat poslanca preide na Dušana Radiča. Ugotovitev Državne volilne
               komisije je obravnavala Mandatno-volilna komisija kot matično delovno, ki je zboru
               pisno poročala. Poročilo ste prejeli in je objavljeno na e-klopi.</p>
               <p>Želi poročevalec komisije besedo? <stage>(Ne.)</stage> Želite besedo predstavniki poslanskih skupin?
               <stage>(Ne.)</stage> Potem zaključujem razpravo in prehajamo na glasovanje.</p>
               <p>Na podlagi 7. člena Zakona o poslancih, 17. člena Zakona o volitvah v Državni zbor in
               112. člena Poslovnika Državnega zbora glasujemo o naslednjem predlogu sklepa: Potrdi
               se poslanski mandat Dušanu Radiču, rojenemu 3. 6. 1963, stanujočem na Jordan 28,
               Tropovci, Tišina. Poslanke in poslance prosim, da preverite delovanje glasovalnih
               naprav.</p>
               <p>Glasujemo. Navzočih je 76 poslank in poslancev, za je glasovalo 76, proti nihče.</p>
               <p><stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je bil sklep sprejet.</p>
               <p>Poslanskega kolega Dušana Radiča vabim, da se nam ponovno pridruži in zasede svoje
               poslansko mesto. <stage>/ aplavz/</stage></p>
               <p>S tem zaključujem točko dnevnega reda. <title>Nadaljujemo s prekinjeno 1. točko dnevnega
                  reda, to je z obravnavo predloga za razrešitev gospoda Janka Vebra, ministra za
                  obrambo.</title>
               </p>
               <p>Prehajamo na odločanje o naslednjem predlogu sklepa: Janko Veber se razreši s
               funkcije ministra za obrambo. Na podlagi 115. člena Ustave Republike Slovenije
               opravlja tekoče posle do imenovanja novega ministra.</p>
               <p>Obrazložitev glasu v imenu Poslanske skupine SDS, mag. Branko Grims.</p>
            </sp>
            <sp xml:id="SDZ7-Izredna-12-2015-04-09.sp23">

               <speaker>MAG. BRANKO GRIMS (PS SDS):</speaker>

               <p>Hvala za besedo.</p>
               <p>V Poslanski skupini SDS smo prepričani, da nihče ni nad zakoni in nad Ustavo. To se
               pravi, da je treba ugotovljene nepravilnosti tudi ustrezno sankcionirati. Današnja
               seja pa presega samo ta okvir, kajti pokazalo se je, da je koalicija, ki je nastopila
               svoj mandat na osnovi zatrjevanja o visoki etiki, morali in spoštovanju zakonitosti,
               že v prvem letu svojega mandata padla točno na teh treh točkah – na etiki, morali in
               spoštovanju zakonitosti.</p>
               <p>Kar je še večji problem, ta koalicija se je zapletla v notranje blokade in prepire in
               prav zato ugotavljamo v SDS, da je bila danes seja zaprta za javnost v popoldanskem
               delu, brez dejanskega razloga. Kajti nič takega nismo slišali, kar ne bi bilo že
               znano, nič takega nismo slišali o nobenem dokumentu, kar bi nosilo neko posebno
               oznako o zaupnosti, ampak je šlo torej za nekaj drugega. Šlo je za skrivanje
               prepirov, za skrivanje pred javnostjo tega, da se koalicija namesto z blaginjo ljudi
               ukvarja zgolj sama s sabo. In to je kar slabo sporočilo. Tudi dejstvo, da se je zato,
               da se je to prikrilo, očitno zlorabilo poslovniška določila, seveda govori zelo jasno
               o tem.</p>
               <p>V Poslanski skupini SDS pa ne glede na vse navedeno vemo, da je državo treba voditi
               na način, ki je državi v čas, še posebej na področju, ki je tako pomembno, kot je
               obrambno področje, ki se ne dotika samo naše države, ampak se dotika še kako tudi
               njenega ugleda v tujini. Zaradi tega bomo seveda storili vse, kar je v naši moči, da
               se zadeve čim prej uredijo, da se torej omogoči tudi tej Vladi in koaliciji, da se
               začne, upajmo, ukvarjati s tistim, za kar so jo ljudje nekoč izvolili. Za blaginjo
               ljudi. Da bomo vendarle počasi že dobili kakšno sejo, na kateri ne bo več ali pa
               približno enako število točk predlaganih s strani SDS oziroma opozicije, kot jih
               predlaga sama Vlada.</p>
               <p>Skrajni čas, gospe in gospodje v koaliciji, bi bil za to, da se nehate ukvarjati sami
               s sabo, da uveljavite enaka merila za vse, kajti če ste danes predlagali razrešitev
               ministra Vebra, bi morali predlagati tudi razrešitev ministra Klemenčiča, za katerega
               so pa druge institucije ugotovile, da je kdaj v preteklosti kršil zakon. Potem bi
               bilo vse tisto, o čemer govorimo realno in dosledno, tako kot bo naše glasovanje.</p>
               <p>Glasovali bomo za razrešitev ministra Vebra.</p>
            </sp>
            <sp xml:id="SDZ7-Izredna-12-2015-04-09.sp24">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Nove Slovenije – krščanskih demokratov,
               mag. Matej Tonin.</p>
            </sp>
            <sp xml:id="SDZ7-Izredna-12-2015-04-09.sp25">

               <speaker>MAG. MATEJ TONIN (PS NSi):</speaker>

               <p>Spoštovani kolegice in kolegi!</p>
               <p>Po natančno enem mesecu zgodbo peljemo h koncu. Ta zgodba bi se morala končati že
               davno. Če bi bil minister pravi demokrat in zahodnoevropsko usmerjen politik, potem
               bi ob prvih ugotovitvah odstopil že 18. marca letošnjega leta. Tako pa se je ta
               nenavadna saga vlekla in škodo je utrpela predvsem država.</p>
               <p>Komisija za nadzor varnostnih in obveščevalnih služb je nedvoumno z dokazi ugotovila,
               da je minister presegel svoja pooblastila in ravnal nezakonito. Niti eden od treh
               kriterijev, ki sta jih v pravnem mnenju zapisala dva pravnika, ni bil izpolnjen.
               Logična posledica je, da predsednik Vlade ni mogel zaključiti drugače, kot da je
               minister ravnal nezakonito.</p>
               <p>Danes ni šlo za vprašanje, ali smo za ali smo proti privatizaciji. Danes gre za
               vprašanje, ali smo za ali proti pravni državi. V nobeni pravni državi ni dovoljeno,
               da vojaška obveščevalna služba posega v civilno sfero. S to današnjo razrešitvijo
               ministra za obrambo se ta tradicija ostre ločitve med vojaškimi in civilnimi zadevami
               nadaljuje, kar v Novi Sloveniji pozdravljamo.</p>
               <p>Tudi v zaprtem delu današnje seje smo lahko izvedeli določene detajle, v kakšnem
               stanju minister za obrambo pušča vojaško obveščevalno službo. Njegovega naslednika
               čaka ogromno dela, veliko energije. Jaz mu želim vso srečo.</p>
               <p>Poslanska skupina Nova Slovenija sporoča, da bo danes glasovala za razrešitev
               ministra za obrambo Janka Vebra.</p>
            </sp>
            <sp xml:id="SDZ7-Izredna-12-2015-04-09.sp26">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SD, gospod Matjaž Han.</p>
            </sp>
            <sp xml:id="SDZ7-Izredna-12-2015-04-09.sp27">

               <speaker>MATJAŽ HAN (PS SD):</speaker>

               <p>Hvala lepa še enkrat, spoštovani predsednik Vlade. Spoštovani minister Janko
               Veber!</p>
               <p>Najprej na začetku. Janko Veber, glede na rezultat si bil dober minister in Socialni
               demokrati se tvojega dela ne sramujemo. Še več, jaz mislim, da smo kljub temu v tem
               mesecu dni, odkar je trajala ta zgodba Vebergate, vendarle prišli do nekih spoznanj,
               ki jih bo Vlada upoštevala tudi v naslednjem obdobju.</p>
               <p>Danes smo imeli zaprto sejo za javnost. Na tej zaprti seji smo slišali marsikateri
               argument, marsikatero plodno razpravo, marsikateri smiseln pogled na razvoj dogodkov
               v Sloveniji, tudi marsikakšne obtožbe, ki ne sodijo v to dvorano. Pa vendarle smo to
               sejo preživeli. Vsak izmed nas, vseh 90, bo šlo s te seje oziroma danes z različnim
               pogledom na razvoj dogodkov iz te dvorane. Socialni demokrati s te seje odhajamo s
               pokončno glavo. Zavedamo pa se, da je poleg naše stranke tu pomembna tudi država.
               imamo Vlado, ki je za moje pojme v tem obdobju naredila veliko dela, kljub temu, da
               se ji ne prizna, in imeli bomo Vlado, ki bo verjetno reševala še veliko problemov v
               tej državi. Če bomo Socialni demokrati, v kar jaz verjamem, še naprej lahko
               oblikovali socialno državo, potem jaz verjamem, da je upanje za to državo. Jaz
               verjamem, da današnja seja ni pustila prevelikih ran med nami, ker vendarle moramo na
               nekatere zadeve gledati športno in tudi človeško.</p>
               <p>Jaz vsem skupaj in predsedniku Vlade, predvsem pa tebi, Janko, želim srečno, ker bo
               to dobro za vse nas.</p>
               <p>Glasovali bomo proti razrešitvi. Hvala lepa.</p>
            </sp>
            <sp xml:id="SDZ7-Izredna-12-2015-04-09.sp28">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Zavezništvo ima gospod Jani
               Möderndorfer.</p>
            </sp>
            <sp xml:id="SDZ7-Izredna-12-2015-04-09.sp29">

               <speaker>JANI (JANKO) MÖDERNDORFER (PS ZaAB):</speaker>

               <p>V resnici smo zadovoljni, da smo opravili zaprto sejo, in sicer iz vsaj dveh
               razlogov.</p>
               <p>Najprej zato, da smo dali možnost tako ministru, kot vsem ostalim nam, da smo lahko
               bolj odkrito se pogovarjali kot običajno, ko gre samo za nastopanje pred kamerami.
               Drugi razlog pa je absolutno ta, da smo lahko na nek način tudi zaščitili slovensko
               javnost pred tem, kar se je v resnici dogajalo cel mesec.</p>
               <p>Jaz in naša poslanska skupina v resnici obžalujemo, da se je zgodilo to, kar se je.
               Običajno je praksa, da kadar predsednik Vlade pride s predlogom z razrešitvijo
               svojega ministra s svojo večino to preprosto tudi opravi, kajti tako je bilo tudi
               mišljeno, ko se je uzakonil postopek, kako bo predsednik Vlade oziroma Vlada sploh
               vladala kot samostojna izvršna veja oblasti. Današnji dan pa nam je dal jasno
               sporočilo, da je treba zelo hitro priti in pristopiti tudi k spremembam ustave, kdaj,
               kako in na kakšen način lahko predsednik vlade zamenja svojega ministra.</p>
               <p>Jaz sem v uvodni obrazložitvi povedal kar nekaj razlogov, zakaj in kdaj je prav, da
               minister reče hvala lepa, in minister, ki bo postal jutri tudi naš poslanski kolega,
               nam je v resnici dal jasno opozorilo, kaj se ne sme več zgoditi v slovenskem
               prostoru.</p>
               <p>Zato bo opozicijska stranka Zavezništvo podprla predlog predsednika Vlade, da to, kar
               si je privoščil minister za obrambo, ne postane standard ali celo pravilo. Hvala
               lepa.</p>
            </sp>
            <sp xml:id="SDZ7-Izredna-12-2015-04-09.sp30">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SMC ima dr. Simona Kustec Lipicer.</p>
            </sp>
            <sp xml:id="SDZ7-Izredna-12-2015-04-09.sp31">

               <speaker>DR. SIMONA KUSTEC LIPICER (PS SMC):</speaker>

               <p>Poslanska skupina SMC bo pri glasovanju podprla predlog predsednika vlade, da se
               razreši minister za obrambo.</p>
               <p>V okviru že uvodoma predstavljenih stališč predsednika Vlade, nato ministra za
               obrambo in tudi predstavnikov poslanskih skupin, še posebej pa potem v nadaljevanju
               razprave, ki je potekala brez navzočnosti javnosti, se je Poslanska skupina SMC
               prepričala o dveh temeljnih elementih, ki jih je tudi sam predsednik Vlade podal v
               okviru te razrešitve. Prva je skrb in boj za pravno državo. Drugo pa, kar se je
               pokazalo še posebej od začetka parlamentarnega vstopa v to problematiko preko
               Komisije za nadzor obveščevalnih in varnostnih služb, to je pomembnost
               parlamentarnega nadzora nad delovanjem izvršne veje oblasti. Z obeh omenjenih vidikov
               torej poslanska skupina absolutno utemeljuje svojo dokončno odločitev o podpori
               predloga predsednika vlade.</p>
               <p>Prav tako pa si Poslanska skupina SMC želi, da gremo tudi v prihodnje koalicijsko
               skupaj z našimi partnerji tako uspešno kot do sedaj naprej proti poti prepotrebnega
               ponovnega razvoja te države, in to po teh temeljih, ki smo jih tudi tukaj
               izpostavili. Hvala lepa.</p>
            </sp>
            <sp xml:id="SDZ7-Izredna-12-2015-04-09.sp32">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Desus ima gospod Primož Hainz.</p>
            </sp>
            <sp xml:id="SDZ7-Izredna-12-2015-04-09.sp33">

               <speaker>PRIMOŽ HAINZ (PS DeSUS):</speaker>

               <p>Hvala lepa za besedo.</p>
               <p>Sam moram seveda reči, da je tema okrog Telekoma, o kateri se je danes oziroma se že
               mesec dni diskutira, rahlo zlorabljena.</p>
               <p>Sam sem eden tistih, ki nisem naklonjen prodaji, da ne rečem, da sem proti razprodaji
               državnega premoženja in sem stalno na te reči opozarjal, ampak tak način pristopa pa
               seveda dela obratno reklamo in mislim, da je prodaji oziroma razprodaji državnega
               premoženja ta tema celo škodovala. Razprava je bila absolutno zlorabljena za
               popolnoma druge namene, za notranje relacije v Vladi.</p>
               <p>Sam sem seveda prepričan, to govorim v imenu poslanske skupine, da je delitev oblasti
               tisto, kar loči to demokratično oblast od tiste oblasti prej. Prej smo imeli enotnost
               oblasti, zdaj imamo pa delitev oblasti. Če se vedno zavzemam za to, da je Državni
               zbor samostojna zakonodajna oblast, potem se zavzemam tudi za to, da je izvršna
               oblast samostojna kot je sodna oblast samostojna. Po tej logiki sem tudi sam pri
               ustavnih spremembah naklonjen tistemu, da predsednika Vlade voli Državni zbor, ostalo
               pa je odvisno od mandatarja, koga in kaj izbira v svojo ekipo. Kako bo na koncu naša
               ustavna razprava zgledala, ne vem, ampak sam se za to zavzemam. Mislim, da govorim
               tudi v imenu poslanske skupine. Zato mislim, da ima predsednik Vlade pravico, da če s
               katerim od svojim ministrom ni zadovoljen in misli, da dela mimo njega – posebno na
               tako občutljivem področju, kot je vojaško področje, ki zelo rado zdrsne tudi mimo
               civilnih oblasti – takega ministra zamenja oziroma predlaga njegov odstop.</p>
               <p>Poslanska skupina bo enotno glasovala za razrešitev ministra za obrambo gospoda
               Vebra. Hvala lepa.</p>
            </sp>
            <sp xml:id="SDZ7-Izredna-12-2015-04-09.sp34">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Združena levica ima Luka Mesec.</p>
            </sp>
            <sp xml:id="SDZ7-Izredna-12-2015-04-09.sp35">

               <speaker>LUKA MESEC (PS ZL):</speaker>

               <p>Hvala za besedo.</p>
               <p>V združeni levici bomo glasovali proti sklepu, ki ga je predlagal predsednik vlade
               Miro Cerar.</p>
               <p>Naš glas gre proti privatizaciji, proti <q>"aferaštvu"</q> in za demokracijo. Nikoli, nikoli
               se namreč ne bomo podpisali pod stališče, ki ga je na zaprtem delu seje danes izrazil
               predsednik Vlade, ki gre v smislu: Kdor se ne strinja z menoj, je nedemokratičen. Kot
               je rekla Rosa Luxemburg, svoboda je vedno in izključno svoboda drugače mislečih.
               Hvala.</p>
            </sp>
            <sp xml:id="SDZ7-Izredna-12-2015-04-09.sp36">

               <speaker>PREDSEDNIK DR. MILAN BRGLEZ:</speaker>

               <p>Izčrpali smo obrazložitve glasu.</p>
               <p>Glasujemo. Navzočih je 79 poslank in poslancev, za je glasovalo 68, proti 11.</p>
               <p><stage>(Za je glasovalo 68.)</stage> <stage>(Proti 11.)</stage></p>
               <p>Glede na izid glasovanja ugotavljam, da je gospod Janko Veber razrešen s funkcije
               ministra za obrambo.</p>
               <p>Predsednik Vlade dr. Miro Cerar je danes, 9. 4. 2015, na podlagi drugega odstavka
               234. člena Poslovnika Državnega zbora obvestil Državni zbor, da bo funkcijo ministra
               za obrambo opravljal minister za kmetijstvo, gozdarstvo in prehrano mag. Dejan Židan.
               Zato ugotavljam, da je drugi odstavek sprejetega sklepa o razrešitvi ministra za
               obrambo postal brezpredmeten. Ob upoštevanju navedenega Državni zbor ugotavlja:</p>
               <p>Prvič, ker je bil Janko Veber razrešen s funkcije ministra za obrambo, z današnjim
               dnem v skladu s 14. členom Zakona o poslancih ponovno opravlja funkcijo poslanca.</p>
               <p>Drugič, v skladu s 14. členom Zakona o poslancih z današnjim dnem preneha opravljati
               funkcijo poslanca dr. Franc Križanič, ki jo je opravljal namesto poslanca Janka Vebra
               v času, ko je le-ta opravljal funkcijo ministra. Ob tem se dr. Francu Križaniču res
               lepo zahvaljujem za opravljeno delo v Državnem zboru. <stage>/ aplavz/</stage></p>
               <p>S tem zaključujem to točko dnevnega reda in tudi 12. izredno sejo Državnega zbora.
                  <stage type="time">Seja je bila končana 9. aprila 2015 ob 21.46.</stage>
               </p>
            </sp>
         </div>
      </body>
   </text>
</TEI>