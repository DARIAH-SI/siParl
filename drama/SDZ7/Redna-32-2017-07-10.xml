<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Redna-32-2017-07-10">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|CB8B5A24A2AFA445C125815D0039AC91</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=CB8B5A24A2AFA445C125815D0039AC91</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-32-2017-07-10.DZ" n="32">
               <name>Redna</name>
               <date when="2017-07-10"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-32-2017-07-10.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">32. seja</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Matjaž Nemec.</stage>
            <stage type="time">Seja se je začela ob 12.03.</stage>


            <sp xml:id="SDZ7-Redna-32-2017-07-10.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 32. sejo Državnega zbora, ki je bila sklicana na podlagi prvega odstavka 57.
               člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               mag. Bojana Muršič do 16. ure, gospa Irena Grošelj Košnik do 16. ure, gospa Anja Bah
               Žibert, dr. Jasna Murgel do 13. ure, gospod Kamal Izidor Shaker, dr. Franc Trček do
               14.30, dr. Matej T. Vatovec do 15. ure in od 17.30 naprej, Luka mesec od 17.30 dalje,
               Miha Kordiš od 17.30 dalje, Violeta Tomić od 17.30 dalje, gospod Matjaž Han od 13.
               ure, mag. Branislav Rajić in gospod Marjan Dolinšek od 17. ure dalje.</p>
               <p>Na sejo sem vabil predsednika Vlade, ministrice in ministre ter generalno sekretarko
               Vlade k 1. točki dnevnega reda ter predstavnike Vlade k vsem točkam dnevnega
               reda.</p>
               <p>Vse prisotne lepo pozdravljam!</p>
               <p>Preden preidemo na določitev dnevnega reda seje, vas moram obvestiti, da je umrl mag.
               Dragan Černetič, poslanec prvega mandata Državnega zbora od leta 1992 do leta 1996 in
               član Poslanskega kluba Liberalne demokracije Slovenije.</p>
               <p>Prosim vas,da spomin nanj počastimo z minuto molka.</p>
               <p><stage xml:id="SDZ7-Redna-32-2017-07-10.stage4">/ minuta molka/</stage></p>
               <p>Slava mu!</p>
               <p>Prehajamo na <title xml:id="SDZ7-Redna-32-2017-07-10.title1">določitev dnevnega reda</title> 32. seje Državnega zbora. Predlog dnevnega reda ste prejeli v
               petek, 30. junija 2017, s sklicem seje. O predlogu dnevnega reda bomo odločali v
               skladu s prvim odstavkom 64. člena Poslovnika Državnega zbora. Predlogov za umik
               posamezne točke z dnevnega reda seje nisem prejel. Obveščam vas, da sem 6. julija
               2017 s strani Poslanske skupine Slovenske demokratske stranke prejel predlog za
               širitev dnevnega reda s predlogom priporočila v zvezi z migrantsko krizo in
               vzpostavitvijo nadzora na meji z Republiko Italijo. Ker je predlog za širitev v
               nasprotju z sedmim odstavkom 64. člena Poslovnika Državnega zbora, saj ne gre za
               zadevo iz drugega odstavka 58. člena Poslovnika Državnega zbora, Državni zbor o
               širitvi 32. seje ne more odločati. Zboru zato predlagam, da za današnjo sejo določi
               dnevni red, kot ste ga prejeli s klicem.</p>
               <p>Postopkovno, mag. Branko Grims.</p>
            </sp>
            <sp xml:id="SDZ7-Redna-32-2017-07-10.sp2">

               <speaker>MAG. BRANKO GRIMS (PS SDS):</speaker>

               <p>Spoštovani!</p>
               <p>Vsekakor predlog, da pod nujno obravnavamo naš predlog za širitev dnevnega reda in za
               vzpostavitev ustrezne zaščite meje z Italijo zaradi drastičnega povečanja dotoka
               migrantov v Italijo v zadnjih tednih, je še kako nujen in aktualen in izpolnjuje vse
               pogoje po poslovniku. Ne samo napoved avstrijskega ministra za obrambo, da bodo
               uporabili vojsko in zaprli Brenner, gre še za dva dodatna elementa, ki sta se
               pojavila po tem obdobju. Prvi je napoved francoskega predsednika države gospoda
               Macrona, da bodo v kratkem uvedli drastično zaostritev ukrepov v zvezi z migranti,
               sploh z migrantsko politiko in obenem dosledno zaščito meja. Že pred tem, zadnjih
               nekaj mesecev je sicer izvajala Francija določeno kontrolo proti Italiji, ki pa je
               bila precej prepustna. Sedaj naj bi se to bistveno spremenilo in na to očitno ne bo
               treba dolgo čakati. Če ob tem upoštevamo, da imajo Švicarji na svoji meji tanke in
               vojsko že vse od zime naprej, potem je jasno, da se bo vsa meja proti Italiji
               popolnoma zaprla, in to v zelo kratkem obdobju. Edina odprta meja v tem primeru
               ostane meja Slovenije proti Italiji. Glede na to, da so Avstrijci obdržali svojo
               kontrolo na meji in danes se tudi vidi zakaj, ker gledajo dolgoročno, bo Slovenija v
               tem primeru postala žep. Situacija je torej primerljiva s tisto iz leta 2015, ko smo
               tudi pravočasno opozarjali, tudi jaz osebno, pa smo potem poslušali celo jesen s
               strani Vlade, »joj, kako smo presenečeni«. Tovrstna presenečenja bodo tokrat imela
               mnogo hujše posledice. Zakaj? Takrat so migranti prišli preko meje v Slovenijo, zato
               da bi čim hitreje odšli naprej. Sedaj zelo verjetno ne bodo imeli kam. Avstrija ima
               kontrolo, Madžarska jih ne bo sprejela, Hrvaška prav tako ne, iz Italije bodo prišli.
               Če k temu dodamo še dogodke, ki so najbolj sveži, to je nezaslišano divjanje
               levičarjev skupaj z migranti, o čemer se pri nas skoraj ne govori, po Hamburgu, kjer
               spominja vse skupaj na vojno stanje, kjer so izropali in požgali avtomobile, cele
               ulice, trgovine in nekateri pri nas celo v sredstvih javnega obveščanja to še vedno
               imenujejo protesti, je to nekaj, kar bi nas moralo vse zelo skrbeti. Zaradi tega in
               zaradi odgovornosti do naših državljank in državljanov, ki smo jih dolžni zaščiti in
               ki smo jim dolžni zagotoviti varnost … <stage xml:id="SDZ7-Redna-32-2017-07-10.stage5">/ izklop mikrofona/</stage></p>
            </sp>
            <sp xml:id="SDZ7-Redna-32-2017-07-10.sp3">

               <speaker>PREDSEDNIK DR. MILAN BRGLEZ:</speaker>

               <p>Da bo še enkrat jasno, na kaj se opiram. Opiramo se na poslovnik. Poslovnik omogoča,
               da se dnevni red v takih primerih razširi, če gre za zadeve, ki so določene v drugem
               odstavku 58. člena Poslovnika. To pa so zadeve, ki so vezane za sprejetje zakona po
               nujnem postopku; gre za odločitve Državnega zbora, ki so vezane na rok, ki je
               ustavno, zakonsko ali s pravom EU določen; gre za zadeve v zvezi s prenehanjem ali
               potrditvijo mandata poslancu, imuniteto poslanca in podobnimi zadevami; ali za zadeve
               iz 92. člena Ustave Republike Slovenije, torej tiste, ki so vezane na izredne
               razmere. Presoja v tem trenutku je, da gre za nič od tega, možno pa je ob določenih
               pogojih, če je zadeva podprta s 23 podpisi, sklicati izredno sejo. To je postopkovno
               mogoče, postopkovno pa ni mogoče na redno sejo zadeve uvrstiti, če ne izpolnjujejo
               pogoje, ki sem jih pravkar navedel. To je poslovniško dejstvo, s katerim smo vezani
               in ki ga bomo v tem parlamentu spoštovali, kot smo ga spoštovali do sedaj.</p>
               <p>Postopkovno, mag. Branko Grims.</p>
            </sp>
            <sp xml:id="SDZ7-Redna-32-2017-07-10.sp4">

               <speaker>MAG. BRANKO GRIMS (PS SDS):</speaker>

               <p>Hvala, gospod predsednik.</p>
               <p>Ko gre za zadeve, ki so vezane na izredne razmere, to seveda ni samo njihova uvedba,
               ampak gre vendar za to, da se stvari prepreči pravočasno in na pravi način. Tisto,
               kar mi predlagamo, so pravočasne priprave, uporaba tistih mehkih metod, recimo
               postavitev nekih panelnih ograj, vsega tistega, kar da potem signal po eni strani
               migrantom samim, ki niso neka amorfna množica, ampak so zelo dobro organizirani in se
               obveščajo med seboj, po drugi strani pa tudi italijanski politiki, ki tukaj pelje
               zelo čudne zgodbe. Vprašajte se, zakaj je obmejno mesto Tržič, Monfalcone mu rečejo v
               Italiji, nekoč slovensko, postalo mesto radikalnega islama. Nisem ravno prepričan, če
               je to samo seštevek naključij, ampak gre po mojem trdnem prepričanju tudi za določeno
               politiko, ki ima to kot posledico, je to njen rezultat. Vse te stvari so na naši
               meji, so tu in zdaj. To ni nekaj, kar bi bilo imaginarno. Dnevni priliv migrantov v
               Italijo v posameznih dneh dosega, kakšen dan celo presega tistega, ko je bila odprta
               še balkanska pot, ob hkratnem prilivu preko Mediterana. Evropa, ki je žal neenotna,
               ki tukaj pelje popolnoma zgrešeno politiko, ne najde na to pravnega odgovora. Spet
               gre za tisto, da se pravočasno zaščitimo sami, da preprečimo kakršnekoli izredne
               razmere. Če to storimo danes, če sprejmemo pravočasno prave korake, lahko to storimo
               na mehek način, preprosto, brez velikih težav za varnost ljudi, brez velikih težav za
               tiste, ki bodo to izvajali z ustreznimi pravočasnimi postopki. Če to priložnost
               zamudimo, se lahko zgodi, da bo kasneje treba reagirati mnogo hitreje, mnogo
               odločneje in z uporabo metod in sredstev, za katere trdno upam, da si jih res nihče
               ne želi.</p>
               <p>Zato, gospod predsednik, je naš predlog upravičen, ker gre prav za vsako možnost, da
               se prepreči kakršenkoli nastanek nekih izrednih razmer. Predstavljajte si, da bi tak
               tok, kot teče zdaj v Italijo, samo dva dneva pritekel v Slovenijo, samo dva dneva, in
               potem ne bi imel več kam naprej. Dobili bi dejanske izredne razmere, ki bi bile
               praktično nerešljive, ne samo varnostno, ampak tudi ekonomsko. Slovenija je majhna,
               je dragocena, je občutljiva. Naša naloga je pa, da ljudem zagotovimo varnost in
               blaginjo. In zato je naš predlog utemeljen.</p>
            </sp>
            <sp xml:id="SDZ7-Redna-32-2017-07-10.sp5">

               <speaker>PREDSEDNIK DR. MILAN BRGLEZ:</speaker>

               <p>Vse sem že povedal.</p>
               <p>Prehajamo na odločanje. Poslanke in poslance prosim, da preverite delovanje
               glasovalnih naprav. Odločamo o dnevnem redu, kot ste ga prejeli s sklicem.</p>
               <p>Glasujemo. Navzočih je 77 poslank in poslancev, za je glasovalo 59, proti 16.</p>
               <p><stage xml:id="SDZ7-Redna-32-2017-07-10.stage6">(Za je glasovalo 59.)</stage> <stage xml:id="SDZ7-Redna-32-2017-07-10.stage7">(Proti 16.)</stage></p>
               <p>Ugotavljam, da je dnevni red 32. seje Državnega zbora določen.</p>
               <p>Prehajamo na <title xml:id="SDZ7-Redna-32-2017-07-10.title2">1. TOČKO DNEVNEGA REDA – VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku preje pisne prijave 37
               poslanskih vprašanj. Odsotnost je za danes opravičil le minister za zunanje zadeve
               gospod Karl Erjavec. Na e-klopi je objavljen pregled poslanskih vprašanj, na katera v
               poslovniškem roku ni bilo odgovorjeno.</p>
               <p>Prehajamo na predstavitev poslanskih vprašanj. Na prva štiri vprašanja bo odgovarjal
               predsednik Vlade Republike Slovenije dr. Miro Cerar.</p>
               <p>Mag. Matej Tonin, imate besedo, da zastavite vprašanje predsedniku Vlade Republike
               Slovenije dr. Miru Cerarju.</p>
            </sp>
            <sp xml:id="SDZ7-Redna-32-2017-07-10.sp6">

               <speaker>MAG. MATEJ TONIN (PS NSi):</speaker>

               <p>Spoštovani predsednik Vlade, ministrice in ministri, drage poslanke in poslanci,
               dober dan!</p>
               <p>Spomladi leta 2014 je Nova Slovenija v sodelovanju s takratno Slovensko ljudsko
               stranko v parlamentarno proceduro vložila dva zakona, ki sta uveljavila sedanji način
               pavšalne obdavčitve, kakršno poznamo še danes. Šlo je za spremembo Zakona o dohodnini
               in spremembo Zakona o davku od dohodkov pravnih oseb. Bil je to zelo zanimiv in
               poseben čas, bilo je to približno leto dni po padcu druge Janševe vlade, bilo je to v
               času razpadanja vlade Alenke Bratušek in takrat opozicijski in koalicijski okopi niso
               bili tako močni, kot so morda danes, zato sta bila ta dva zakona 20. junija 2014 tudi
               sprejeta. Uveljavljen je bil zelo enostaven in pregleden način pavšalne obdavčitve.
               Država je vsem podjetnikom, ki so se za tovrstno obdavčitev odločili, priznala, da 80
               % njihovih prihodkov predstavlja dejanski strošek in da teh stroškov ni treba ne
               prikazovati, ne evidentirati, preostanek, 20 % prihodkov pa je bilo obdavčenih po
               20-odstotni davčni stopnji. Šlo je zagotovo za evidentno debirokratizacijo in za
               jasno poenostavitev računovodskih postopkov. Sedanji sistem je na nek način tudi
               jasen in enostaven, saj zelo pregledno predvideva, da država vzame 4 % vaših
               prihodkov, 4 % tistega, kar pridelate, od vašega kolača vzame tudi država. Gre, po
               moji oceni in po oceni tudi številnih drugih za pošteno obdavčitev in nivoja te
               obdavčitve praktično ni problematiziral nihče. Vsem se je zdela to poštena stopnja
               obdavčitve. Ne nazadnje ta predlog pavšalne obdavčitve, ki smo ga v državo pripeljali
               skupaj z Ljudsko stranko, je bil tudi zelo dobro sprejet med ljudmi in tudi med
               podjetniki. Ne nazadnje to dokazuje, da se je kar 13 tisoč državljanov dodatno
               vključilo v ta sistem pavšalne obdavčitve.</p>
               <p>Predsednik Vlade, sprašujem vas:</p>
               <p>Zakaj vaša Vlada namerava spreminjati nekaj, kar končno v tej državi deluje, če pa
               imamo v državi številne stvari, ki ne delujejo, pa se jih vaša vlada ne loteva?</p>
            </sp>
            <sp xml:id="SDZ7-Redna-32-2017-07-10.sp7">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-32-2017-07-10.sp8">

               <speaker>DR. MIROSLAV CERAR:</speaker>

               <p>Hvala lepa.</p>
               <p>Spoštovani poslanec Tonin! Če odmislim tisti zadnji del vaše pripombe, bi odgovoril
               na vprašanje.</p>
               <p>Namen ureditve iz leta 2013, po mojih podatkih, ki so iz leta 2013, je bil
               administrativna poenostavitev, kot ste rekli, ugotavljanja in izpolnjevanja davčnih
               obveznosti. Analiza obstoječega stanja pa je pokazala, da so obstoječi sistem pogosto
               na neprimeren način izrabljali za zniževanje davčnih obveznosti in obveznosti iz
               naslova prispevkov za socialno varnost. Prihajalo je torej do neprimernih načinov
               izrabe ali celo zlorabe in je bilo zaznati dodatne pritiske na prekarizacijo trga
               dela, kar zagotovo ni bil namen sistema ob njegovi vzpostavitvi. Vse naštete zaznave
               vplivajo na izkrivljanje konkurenčnega položaja med podjetji na trgu, na socialno
               varnost posameznikov ter na javnofinančne prilive. Po mnenju Ministrstva za finance
               to terja odziv in ustrezno ukrepanje.</p>
               <p>Zato Ministrstvo za finance pripravlja s pooblastilom Vlade spremembe oziroma rešitve
               za to zadevo. Naj takoj povem, da predloge sprememb te davčne zakonodaje bomo
               javnosti predstavili predvidoma še v tem mesecu. Zato bodo imeli vsi zainteresirani
               deležniki možnost, da se do teh rešitev ustrezno opredelijo. Bi pa rad izrecno
               poudaril, da po ocenah Ministrstva za finance bi bilo s tem novim pristopom, ki ga
               predlagamo, ki bo šel v javno razpravo, okoli 77 % zavezancev manj obremenjenih kot
               sedaj. Če povem, kakšne so spremembe oziroma rešitve. Gre za takšne rešitve, ki ne
               bodo pomenile, da bi se sistem kaj bolj zakompliciral, kot temu rečemo po ljudsko,
               kajti res je, leta 2013 se je s tem dosegla neka poenostavitev, pač pa gre za to, da
               se v večji meri upošteva ekonomska moč zavezanca in s tem pravičnost sistema ter da
               se omejijo in preprečijo zaznane zlorabe.</p>
               <p>Nove rešitve naj bi vzpostavile čim bolj enake pogoje za vstop v sistem normiranih
               odhodkov, ne glede na razlike med posameznimi zavezanci, kot so denimo posameznikov
               osebni dohodkovni položaj. S tem se bi zagotovila večja pravičnost obdavčitve
               predvsem za male poslovne subjekte, ki jim je dohodek iz dejavnosti edini vir
               prihodka. To se bo zagotovilo na način, da bodo zavezanci vključeni v dohodninsko
               lestvico, pri tem pa se jim bo sočasno omogočila tudi možnost uveljavljanja splošne
               olajšave in olajšave za vzdrževane družinske člane.</p>
               <p>Mnogi subjekti v okviru gospodarstva, ki bodo tudi sodelovali v tej razpravi, tudi
               mnogi gospodarstveniki, načelno tudi Gospodarska zbornica, so v tem hipu naklonjeni
               takšnim spremembam. Seveda pa bo o tem treba opraviti celovito razpravo, da bo potem
               seveda stvar sprejemljiva tudi na zakonodajni ravni. Naj ponovno poudarim, da bo
               predlog sprememb dan v to javno razpravo predvidoma še ta mesec. Jaz verjamem, da se
               bo skozi to razpravo izkristaliziralo, ali želimo na ta način, ki je predlagan,
               doseči bolj pravično, pregledno obdavčitev s temi ugodnimi učinki za več kot 70 %
               zavezancev in z možnostjo splošne olajšave in olajšave za vzdrževane družinske člane,
               kot sem omenil. Toliko, hvala lepa.</p>
            </sp>
            <sp xml:id="SDZ7-Redna-32-2017-07-10.sp9">

               <speaker>PREDSEDNIK DR. MILAN BRGLEZ:</speaker>

               <p>Mag. Matej Tonin, imate besedo za obrazložitev zahteve za dopolnitev odgovora.</p>
            </sp>
            <sp xml:id="SDZ7-Redna-32-2017-07-10.sp10">

               <speaker>MAG. MATEJ TONIN (PS NSi):</speaker>

               <p>Spoštovani predsednik Vlade!</p>
               <p>Iz vašega odgovora je razbrati, da boste stvari spreminjali in komplicirali zaradi
               tega, ker naj bi se dogajale zlorabe. Ena stvar. In druga, ker vi pravite, da naj bi
               potem po novem ljudje plačevali manj.</p>
               <p>Pa če gremo po vrsti. Najprej glede zlorab. Prepričan sem, da se v vsakem sistemu
               kakšne zlorabe dogajajo. Najverjetneje se je tudi v tem sistemu kakšna zloraba
               zgodila. Ampak vsaka demokratična država kaznuje tiste, ki sistem zlorabljajo, ne
               kaznuje pa kolektivno vseh, ki so v tem sistemu. S tem predlogom, da boste zaradi
               nekaj gnilih jabolk šli spreminjat cel sistem, boste dejansko storili to, da boste
               kaznovali 30 tisoč državljanov, ki ta sistem popolnoma pošteno in normalno
               uporabljajo. Vi imate že danes ustrezne mehanizme, da bi zoper te kršitelje
               uporabljali inšpekcijo, in imate tudi ustrezne zakonske podlage.</p>
               <p>Glede tega, da bo 70 % ljudi plačevalo manj po novem sistemu. Predsednik Vlade, če
               ste me slišali, se mi zdi, da je 4-odstotna obdavčitev vaših prihodkov pravična. In
               vsaj te davčne stopnje ni nihče izpostavljal, nihče ni oporekal tej davčni stopnji,
               da je previsoka, da je pretirano obdavčena. Vsem se je zdelo na nek način pravično,
               da zaradi jasnosti in preglednosti je vsak pripravljen plačati 4 %.</p>
               <p>Glejte, če bi vi resnično želeli zniževati obremenitev plač, potem bi se morali
               najprej lotiti obdavčitve plač. Tukaj imam konkreten izračun. Če podjetje da tisoč
               500 evrov delavcu v Sloveniji, delavec dobi ven 885 evrov, v Avstriji pa tisoč 200
               evrov. 315 evrov je razlika. To so teme, o katerih bi se morali pogovarjati.</p>
               <p>Ali še vedno mislite, da je vredno spreminjati tasistem pavšalne obdavčitve?</p>
            </sp>
            <sp xml:id="SDZ7-Redna-32-2017-07-10.sp11">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-32-2017-07-10.sp12">

               <speaker>DR. MIROSLAV CERAR:</speaker>

               <p>Hvala lepa.</p>
               <p>Naj ponovno zelo jasno povem, da bistvo predlaganih sprememb je, da se ohrani
               administrativna enostavnost sistema, da se v večji meri upošteva ekonomska moč
               zavezanca in s tem pravičnost sistema in da se, kot ste tudi sami rekli, omejijo in
               preprečijo zaznane zlorabe. Če bo javna razprava, v kateri bodo sodelovali vsi
               deležniki, vse zbornice s področja gospodarstva, vsi drugi deležniki, tudi
               predstavniki vseh vrst podjetij in vsi spoštovani poslanci lahko v tem sodelujete ter
               ostali, če bo ta razprava, ki bo transparentna in demokratična, pokazala, da takšne
               spremembe ne uživajo zadostne podpore, potem do njih ne bo prišlo. Verjamem pa, da
               ima ministrstvo za ta predlog, za te spremembe tehtne razloge, ima razloge, ki
               pomenijo nek korak naproti nekemu delu gospodarstva, ki je zelo pomembno za
               Slovenijo. In ker je sistem lahko po novem bolj pravičen, mislim, da je to odgovor na
               vse.</p>
               <p>Kot rečeno, naj javna razprava pokaže, ali bo gospodarstvo in širša družbena skupnost
               te spremembe podprla. Kot rečeno, ostalo sem že povedal. V veliki meri bi zavezance
               razbremenili, dosegli pa ponovno bolj enakopraven pristop v smislu enakih pogojev za
               vstop v sistem normiranih odhodkov, ne glede na razlike med posameznimi zavezanci.
               Hvala lepa.</p>
            </sp>
            <sp xml:id="SDZ7-Redna-32-2017-07-10.sp13">

               <speaker>PREDSEDNIK DR. MILAN BRGLEZ:</speaker>

               <p>Mag. Matej Tonin, imate besedo za postopkovni predlog, da Državni zbor na naslednji
               seji opravi razpravo o odgovoru.</p>
            </sp>
            <sp xml:id="SDZ7-Redna-32-2017-07-10.sp14">

               <speaker>MAG. MATEJ TONIN (PS NSi):</speaker>

               <p>Predsednik Vlade! Ti predlogi zakona in njihova javna obravnava bo padla v precej
               neposrečen čas, v čas poletja, v čas dopustov, ko morda številni ne bodo tako
               pozorni, kot bi bili sicer.</p>
               <p>Prav zato mislim, da je moj predlog na mestu, da bi o tem vašem odgovoru parlament
               opravil razpravo, ker ne nazadnje te vaše spremembe se bodo dotaknile 30 tisoč
               slovenskih državljanov. Trdim, da boste enostaven in dobro delujoč sistem
               zakomplicirali. Rešitve, ki jih predlaga vaša vlada, bodo zbirokratizirane, tako da
               zavezanec za plačilo davka do konca ne bo vedel, koliko davka mora sploh plačati.
               Danes so te zadeve poponoma jasne. 4 % od tistega, kar zaslužiš, plačaš državi. Zdi
               se mi nesmiselno, da te stvari spreminjate, če so se pa vendarle v praksi pokazale
               kot izjemno dobre.</p>
               <p>Še ena stvar. Ta vaš predlog bo izrazito prizadel tudi tako imenovane popoldanske
               espeje. Popoldanskimi espejem se ne bo več splačalo biti vključen v ta sistem
               pavšalne obdavčitve. Če se pravilno spomnim vaše koalicijske zaveze oziroma vašega
               koalicijskega sporazuma, je bila debirokratizacija in poenostavitev postopkov ena
               izmed ključnih stvari, ki ste jo v ta sporazum napisali. Človek pač težko verjame
               oziroma težko razume, zakaj potem, ko prihajajo konkretni razlogi, konkretni zakoni,
               se pa stvari komplicirajo in zapletajo.</p>
               <p>Še ena stvar predsednik Vlade. Sedaj živimo v času konjunkture, s tem se najbrž oba
               strinjava in vse odgovorne vlade čase konjunkture izkoriščajo za to, da enostavno
               reformirajo in prilagodijo družbene sisteme na čas po konjunkturi, ko bodo morda
               nekoliko težji časi. Vaša vlada pa tudi vi osebno ste obljubljali, da takoj po tem
               davčnem prestrukturiranju bo sledila nova davčna reforma, ki bo ljudi resnično
               razbremenila. Jaz bi si želel, da bi dobili takšno davčno reformo, po kateri bodo
               ljudje plačevali manj in ne več davka. Če kaj, potem je čas konjunkture takšen
               primeren čas.</p>
               <p>Jaz si želim, da bi o takih zadevah ta parlament razpravljal, da bi vendarle osvojili
               logiko, da z nižjimi davki se da bolj napolniti proračun, ker se bodo ljudje manj
               izogibali plačevanju davkov, manj bo vprašanj z računom ali brez. In ne nazadnje več
               kot bo ljudem ostalo denarja v denarnicah, več bodo lahko tudi trošili. To pa pomeni
               dobro za celotno državo.</p>
            </sp>
            <sp xml:id="SDZ7-Redna-32-2017-07-10.sp15">

               <speaker>PREDSEDNIK DR. MILAN BRGLEZ:</speaker>

               <p>Mag. Matej Tonin, o vašem predlogu bo Državni zbor odločil jutri, 11. julija 2017 v
               okviru glasovanj.</p>
               <p>Mag. Alenka Bratušek, imate besedo, da zastavite vprašanje predsedniku Vlade
               Republike Slovenije, dr. Miru Cerarju.</p>
            </sp>
            <sp xml:id="SDZ7-Redna-32-2017-07-10.sp16">

               <speaker>MAG. ALENKA BRATUŠEK (PS NP):</speaker>

               <p>Najlepša hvala in lep pozdrav vsem!</p>
               <p>Danes je za naše srednješolce pomemben dan, zato si bom na začetku dovolila čestitati
               vsem maturantom, ki so maturo opravili. Vsem tistim, ki boste pa to morali jeseni
               opravljati še enkrat, pa, glavo gor, še malo za knjige in jeseni boste prav gotovo
               zmagali. Tudi rezultati letošnje mature kažejo, da smo z znanjem naših otrok lahko
               zadovoljni. To pomeni, da naša država ima dober izobraževalni sistem tako na
               primarni, osnovnošolski ravni, kot tudi srednješolskem nivoju.</p>
               <p>Spoštovani predsednik Vlade! Šolstvo oziroma izobraževalni sistem je eden od
               najpomembnejših podsistemov države, zato si seveda zasluži še posebno pozornost. Naš
               izobraževalni sistem, še posebej osnovnošolski, je dober. Znanje otrok je zelo dobro,
               in to ne samo zato, ker jaz tako mislim, ampak to potrjujejo tudi mednarodne
               primerjave. Osnovnošolsko izobraževanje je obvezno za vsakega otroka in mora biti
               omogočeno vsakemu otroku, ne glede na njegov izhodiščni položaj. In tako mora tudi
               ostati. Pod vašo vlado je izobraževalni sistem pod veliko preizkušnjo. Ne samo da ste
               ministrice menjali kot za šalo, zdaj želite izenačiti financiranje javnega in
               zasebnega šolstva. Se vam to zdi res primerno? Mislite, da bo ta vaša rešitev
               omogočila kvalitetno izobraževanje za vse otroke v naši državi?</p>
               <p>V Državni zbor ste prinesli zakon, ki bi to financiranje izenačil. Imamo pa poleg
               tega vašega predloga na mizi tudi predlog za spremembo ustave, s katerim bi
               zagotovili jasno razmejitev med javnim in zasebnim šolstvom.</p>
               <p>Prosim, da nam odgovorite na vprašanje:</p>
               <p>Kakšen je vaš odnos do te spremembe oziroma kakšen je odnos Stranke modernega centra
               do tega vprašanja?</p>
               <p>Pobudo za spremembo Ustave so v postopek vložile štiri stranke. Na predlog Socialnih
               demokratov še Desus, Združena levica in Zavezništvo. Stranke Mira Cerarja na žalost
               in moje veliko začudenje takrat ni bilo zraven. Danes mi je vedno bolj jasno, zakaj.
               Vaša želja je v celoti izenačiti javno in zasebno šolstvo, kar je po moji in naši
               oceni velika napaka. Naloga države je, da vsakemu otroku zagotovi enako kvalitetno
               javno izobraževanje. Gospod Cerar sprašujem:</p>
               <p>Ali podpirate spremembo Ustave, ki je na mizi?</p>
            </sp>
            <sp xml:id="SDZ7-Redna-32-2017-07-10.sp17">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-32-2017-07-10.sp18">

               <speaker>DR. MIROSLAV CERAR:</speaker>

               <p>Spoštovana poslanka Alenka Bratušek!</p>
               <p>Če grem po vrsti, naj najprej opozorim na ustavno odločbo, odločbo Ustavnega sodišča,
               ki je odločilo, da je prvi odstavek drugega odstavka 86. člena Zakona o organizaciji
               in financiranju vzgoje in izobraževanja v neskladju z Ustavo. Ta člen določa, da
               država javne programe v zasebnih osnovnih šolah financira zgolj v višini 85 %. In
               seveda ustavno odločbo je treba spoštovati. Vladavino prava, pravno državo je treba
               spoštovati, se pravi, prva naloga v tem primeru za vlado in za mene je, da to
               spoštujemo. Hkrati pa poudarjam, da s tem, ko smo predlagali novelo tega zakona, o
               čemer takoj nekaj več v nadaljevanju, nikakor ne izenačujemo, ne izenačujemo javnega
               in zasebnega šolstva, ampak urejamo financiranje obeh glede na odločbo Ustavnega
               sodišča. Poleg tega da uresničujemo odločbo Ustavnega sodišča, s to novelo zakona
               tudi pomembno ščitimo, torej varujemo javno šolstvo. Namreč ob tem, ko je spoštovanje
               odločb Ustavnega sodišča temelj za delovanje demokratične in pravne države, pa si bom
               kot predsednik Vlade in tudi kot predsednik stranke, ki jo vodim, ki ste jo omenili,
               vedno prizadeval – in za to si prizadeva tudi Stranka modernega centra, SMC – za
               kakovostno javno šolstvo. Zato ta novela pomembno varuje javno šolstvo. Novela
               najprej vključuje spremembo 86. člena na način, da se financiranje obveznega dela
               osnovnošolskega programa zasebne šole, ki je pridobil javno veljavnost, izenači s
               financiranjem istega programa v javni šoli. Po novem bo zasebni šoli iz javnih
               sredstev 100-odstotno financiran obvezni del programa, za razširjeni del programa pa
               se ohranja dosedanja višina financiranja iz javnih sredstev, to je 85 %.</p>
               <p>Ampak navedena novela zakona vsebuje še druge spremembe, ki urejajo razmerja med
               javnim in zasebnim šolstvom, in uvaja pomembne nove varovalke pri ustanavljanju novih
               zasebnih šol ter preprečuje inflacijo novih zasebnih šol različnih kakovosti in
               usmeritev. Se pravi, s tem zakonom uresničujemo ustavno odločbo, hkrati pa dodatno
               varujemo javno šolstvo, ki je tudi za našo stranko kot del vladne koalicije absolutna
               vrednota. Vse te spremembe izražajo jasno zavezo in skrb države za kakovostno javno
               šolstvo, pri čemer pa tudi zasebno šolstvo ostaja pomembna dopolnitev in obogatitev
               šolskega prostora.</p>
               <p>Glede ustavne spremembe naj rečem, da ustavna razprava ni zamrla, ampak poteka. Ker
               je potrebna dvotretjinska večina, proces poteka bolj na strokovni ravni in Stranka
               modernega centra, ki ste jo omenili in ki jo vodim, je zelo aktivno vključena v ta
               proces tudi s predlogi in z razpravo v vsaki fazi. Jaz verjamem, da bo ustavna
               komisija na koncu dosegla neko ustrezno soglasje glede primerne spremembe 57. člena
               Ustave Republike Slovenije. To mora potekati na strokovnih podlagah, zagotoviti je
               treba dvotretjinsko večino. Vlada spremembe Ustave v tej smeri, da se še bolj uredi
               in zavaruje naše javno šolstvo, zagotovo podpira. Podpiram jih tudi sam, podpira jih
               Stranka modernega centra, SMC.</p>
               <p>Zato mislim, da sem dovolj jasno povedal, tako Vlada kot Stranka modernega centra je
               za kvalitetno javno šolstvo, je za uresničevanje ustavne odločbe, kajti to je
               bistveno za demokratično pravno državo in bo še naprej sodelovala v procesu
               spreminjanja Ustave, da dosežemo čim boljšo rešitev. Hkrati pa moramo za izvršitev
               ustavne odločbe sprejeti to novelo zakona, da se ravnamo po ustavnem redu. Hvala
               lepa.</p>
            </sp>
            <sp xml:id="SDZ7-Redna-32-2017-07-10.sp19">

               <speaker>PREDSEDNIK DR. MILAN BRGLEZ:</speaker>

               <p>Mag. Alenka Bratušek, imate besedo za obrazložitev zahteve za dopolnitev
               odgovora.</p>
            </sp>
            <sp xml:id="SDZ7-Redna-32-2017-07-10.sp20">

               <speaker>MAG. ALENKA BRATUŠEK (PS NP):</speaker>

               <p>Ja, gospod predsednik, te razprave o spremembi Ustave ni. 14. 1. 2016 je strokovna
               komisija oddala svoje mnenje, leto in pol po tem Državni zbor oziroma Ustavna
               komisija, ki jo vodi član vaše stranke, naš predsednik Državnega zbora, ni naredila
               nič. To so pa dejstva. Tudi s spremembo Ustave na način, kot je predlagana, se da
               zagotoviti oziroma bi se zagotovilo spoštovanje ustavne odločbe. To verjamem, da vam
               je kot ustavnemu pravniku kristalno jasno. S predlogom zakona, ki je na mizi, nikakor
               ne ščitite javnega šolstva, ampak ščitite in dajete dodaten denar zasebnemu šolstvu.
               To me še toliko bolj čudi, ker v zdravstvu ne najdete ene lepe besede za
               koncesionarje oziroma za tiste grde zasebnike, kot jim pravite na tej vaši strani. V
               zdravstvu ne zasebnikom, v šolstvu da zasebnikom. Se pravi, da vam je za javno
               šolstvo res bolj malo mar.</p>
               <p>Glede na to, da imamo že leto in pol na mizi mnenje strokovne komisije, gospod
               predsednik Cerar, bi rada od vas slišala stališče vas in vaše stranke do te
               spremembe. Ker ta sprememba bi pa dejansko zagotovila ločitev javnega in zasebnega.
               Naloga države bi bila zasebne šole financirati samo tam, kjer javna mreža ne deluje.
               Takšen je predlog strokovne komisije.</p>
            </sp>
            <sp xml:id="SDZ7-Redna-32-2017-07-10.sp21">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-32-2017-07-10.sp22">

               <speaker>DR. MIROSLAV CERAR:</speaker>

               <p>Hvala lepa.</p>
               <p>Saj se ne bi ponovno oglasil, ampak ker govorite neresnice, moram ponoviti nekatere
               stvari, da ne bodo državljani mislili, da imate prav.</p>
               <p>Kot prvo, kolikor gre za spremembo dodeljevanja sredstev zasebnim šolam, je to samo v
               tistem okviru v zakonu določeno, kolikor to zahteva odločba Ustavnega sodišča. Ali vi
               želite, da ne spoštujem odločb Ustavnega sodišča ali kaj? Želite to? V redu, potem
               bomo razumeli, da ste vi proti odločbam Ustavnega sodišča. Ampak Vlada bo, dokler jo
               bom jaz vodil, naredila vse, da se odločba Ustavnega sodišča spoštuje. Hkrati pa
               sodelujemo, tudi Stranka modernega centra in tudi koalicijske stranke, to vem, v
               ustavni razpravi na strokovni ravni. SMC je pripravila tudi posebno besedilo, ki ga
               preverja z drugimi koalicijskimi partnerji v tem procesu, vendar pa to ne poteka za
               enkrat na sejah Ustavne komisije. Kot veste sami, nima smisla, da greš na sejo,
               dokler nisi zadeve dobro pripravil. Tukaj gre za ustavno spremembo, ki terja nek
               premišljen, preudaren pristop in dobre rešitve. Mi smo za dobro rešitev tudi na
               ustavni ravni.</p>
               <p>Zdaj bom pa povedal zelo jasno. Ni res, da Stranki modernega centra ni mar, kot
               pravite vi, za javno šolstvo. Nasprotno. Še kako nam je mar za javno šolstvo. Močno
               si prizadevamo za kvalitetno javno šolstvo in ravnokar ste ga pohvalili. Tri leta pod
               našim mandatom deluje dobro in verjamem, da bo tudi delovalo v prihodnje. Še kako nam
               je mar za javno šolstvo in ne sprejemam takih kritik in takih neresnic, ker to
               dokazujemo tako na zakonski ravni, po ustavnem procesu in v vsakdanji operativi, ko
               si prizadevamo preko pristojne ministrice in njenih ljudi in vseh ostalih v Vladi, da
               bi to zagotavljali. Ponavljam: zelo nam je mar za javno šolstvo, želimo si
               kvalitetnega javnega šolstva in zato bomo naredili vse, kar moremo, da ga zavarujemo
               pred neugodnimi vplivi. In če bo treba, če dosežemo tak konsenz, bom tudi sam
               zadovoljen, da lahko na ustavni ravni zadevo uredimo še bolje. Hvala lepa.</p>
            </sp>
            <sp xml:id="SDZ7-Redna-32-2017-07-10.sp23">

               <speaker>PREDSEDNIK DR. MILAN BRGLEZ:</speaker>

               <p>Mag. Alenka Bratušek, imate besedo za postopkovni predlog, da Državni zbor na
               naslednji seji opravi razpravo o odgovoru.</p>
            </sp>
            <sp xml:id="SDZ7-Redna-32-2017-07-10.sp24">

               <speaker>MAG. ALENKA BRATUŠEK (PS NP):</speaker>

               <p>Ja, nekaj so besede, druga so pa dejanja. V tem trenutku, gospod predsednik, kažete,
               da vam je več do zasebnega kot do javnega šolstva. Povedala sem vam, ja, ustavno
               odločbo je treba spoštovati, ampak se da spremeniti tudi Ustavo. Tako to pač je. Jaz
               verjamem, da sami ne verjamete tega, da šolski sistem deluje dobro zaradi Mira
               Cerarja ali pa zaradi vlade Mira Cerarja, ampak veliko pred vami. Ja, se strijam,
               dober je, je pa vprašanje, kako bo čez 5 oziroma 10 let, če se bodo vaše spremembe
               uspele udejanjiti. Žal mi je, da se niste jasno in glasno opredelili do spremembe
               Ustave, ki je na mizi. Če znotraj vaše stranke potekajo neki pogovori, okej, lepo in
               prav, ampak mislim, da bi v tem času, letu in pol po mnenju strokovne komisije bil
               pravi trenutek, da tudi Ustavna komisija, ki je bila večkrat preložena, opravi do
               konca svoje delo in vse politične stranke v tem državnem zboru dajo karte na mizo. In
               prepričana sem, ker teh kart nočete razkriti, ker vlada, ki pravi, da je
               levosredinska oziroma stranka, ki pravi, da je levosredinska, Zakona o financiranju,
               kot ste ga predložili vi, nikoli ne bi prinesla v Državni zbor, zato se pač stvari
               vlečejo.</p>
               <p>Do konca mandata ni več veliko časa in prav zaradi tega zavlačevanja bomo lahko
               zamudili priložnost, da končno to stvar uredimo tudi v Ustavi. Predvsem pa, bom
               rekla, to sprenevedanje, ja, podpiramo javno šolstvo, ampak na drugi strani pa
               bistveno več naredite s to spremembo za zasebno šolstvo. Ja, si tudi ljudje ustvarijo
               in si ustvarjajo svoje mnenje.</p>
            </sp>
            <sp xml:id="SDZ7-Redna-32-2017-07-10.sp25">

               <speaker>PREDSEDNIK DR. MILAN BRGLEZ:</speaker>

               <p>Jaz nisem slišal zahteve? Prav. <stage xml:id="SDZ7-Redna-32-2017-07-10.stage8">/ oglašanje iz dvorane/</stage> Ne, ne. Najprej bom ugotovil,
               da nisem slišal zahteve, slišal sem pa razpravo s predsednikom Vlade in nestrinjanje
               z njim. Za to nisem dal besede. Dal sem besedo za utemeljitev, zakaj je potrebna
               razprava.</p>
               <p>Postopkovno, mag. Alenka Bratušek.</p>
            </sp>
            <sp xml:id="SDZ7-Redna-32-2017-07-10.sp26">

               <speaker>MAG. ALENKA BRATUŠEK (PS NP):</speaker>

               <p>Jaz predlagam, gospod predsednik, da si preberete svoj magnetogram, kjer ste
               povedali, da mi boste dal besedo za proceduralni predlog. In če smo kot v vrtcu, da
               ponavljamo eden za drugim, lahko tudi to vi, se pa boste zdaj sam odločili, ali je to
               bil moj proceduralni predlog ali ne. Ampak mislim, da se obnašajmo kot v Državnem
               zboru in ne kot otroškem vrtcu. Prosim!</p>
            </sp>
            <sp xml:id="SDZ7-Redna-32-2017-07-10.sp27">

               <speaker>PREDSEDNIK DR. MILAN BRGLEZ:</speaker>

               <p>Nihčese ne obnaša tako kot v otroškem vrtcu. Dal sem vam besedo, da obrazložite
               predlog. Vi ste polemizirali s predsednikom Vlade in pozabili povedati, da zahtevate,
               da razpravljamo. Jaz vam nisem kriv za to. Takšen primer se je že zgodil. Se je že
               zgodil. Ker tega niste naredili, tega pač ne bom dal na glasovanje. Ne morem preko
               tega! <stage xml:id="SDZ7-Redna-32-2017-07-10.stage9">/ nemir v dvorani/</stage></p>
               <p>Gospa Jelka Godec, imate besedo, da zastavite vprašanje predsedniku Vlade Republike
               Slovenije dr. Miru Cerarju.</p>
            </sp>
            <sp xml:id="SDZ7-Redna-32-2017-07-10.sp28">

               <speaker>JELKA GODEC (PS SDS):</speaker>

               <p>Najlepša hvala za besedo.</p>
               <p>Spoštovani predsednik Vlade, tako kot branite javno šolstvo, je v vaših besedah
               oziroma tudi v vaši koalicijski pogodbi tudi branjenje javnega zdravstva. Na vsakem
               koraku to ponavljate, vendar pa moram reči, so pa v bistvu v realnosti zadeve malo
               drugačne. Vsi tisti, ki so povezani z javnim zdravstvom oziroma delajo v zdravstvu,
               to so predvsem zdravniki, medicinske sestre, torej vsi, ki imajo neposredni stik z
               javnim zdravstvom, tudi bivši ministri, če želite, pravijo, da je naše javno
               zdravstvo pred kolapsom oziroma da v nekaterem delu je že v bistvu kolapsiralo.</p>
               <p>Glede na to, da ste predsednik vlade in da imate v vladi ministrico, ki tudi nenehno
               poudarja, kako njene spremembe pomenijo izboljšanje javnega zdravstva, je na mestu
               vprašanje, kaj je bilo sedaj v teh treh letih vašega mandata narejeno, da bi se javno
               zdravstvo, tako kot ste dejali, izboljšalo, da boste zagotovili boljšo oskrbo
               državljanom Republike Slovenije, da se zavedate, da prihaja do določenih anomalij in
               da vaša vlada ima vizijo slovenskega zdravstva v prihodnje. To ste dejali oktobra
               2016 ob prvi interpelaciji ministrice Milojke Kolar Celarc. Dejali ste tudi, da ste v
               stiku z ljudmi, ki delajo v zdravstvu, da ste obiskali veliko zdravstvenih domov in
               bolnišnic, da veste, v kakšnem stanju je slovensko zdravstvo. Strinjamo se vsi v
               bistvu, da imamo sposobne zdravstvene delavce, ki želijo le delati in da imajo dovolj
               afer in pa nenehnega nezadovoljstva pri delu. Pravite sami, da imamo afere, imamo
               korupcijo in dolge čakalne vrste, zato potrebujete podporo javnosti, da se izboljša
               slovensko zdravstvo oziroma da izvedete tako imenovane reforme v zdravstvu.</p>
               <p>Spoštovani predsednik Vlade, mene zanima:</p>
               <p>Ali se res zavedate, da imamo korupcijo v zdravstvu, da imamo dolge čakalne dobe –
               imeli ste podporo javnosti, vendar po treh letih, ko slovensko zdravstvo lahko rečemo
               diha na škrge, mislim, da podpore več ni oziroma je zdaj definitivno več?</p>
               <p>Zanima me:</p>
               <p>Kaj je bilo v teh treh letih narejenega za izboljšanje slovenskega zdravstva, za
               izboljšanje stanja na področju čakalnih dob, zmanjšanja korupcije v zdravstvu, za
               izboljšanje delovnih razmer vseh, ki so zaposleni v javnem zdravstvu?</p>
               <p>Kaj je bilo narejeno konec koncev za to, da bo vedno manj zdravnikov odhajalo v
               tujino?</p>
               <p>Kaj je bilo narejeno na področju mednarodnega poročila na otroški srčni
               kirurgiji?</p>
               <p>Kljub temu da smo vedno bliže koncu mandata, me zanima: Kakšna je vaša vizija do
               konca mandata glede področja javnega zdravstva?</p>
               <p>Najlepša hvala.</p>
            </sp>
            <sp xml:id="SDZ7-Redna-32-2017-07-10.sp29">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-32-2017-07-10.sp30">

               <speaker>DR. MIROSLAV CERAR:</speaker>

               <p>Hvala lepa.</p>
               <p>Vsi vemo, spoštovana poslanka Godec, da je vaša stranka Stranka SDS vložila
               interpelacijo zoper ministrico za zdravje. Tako da jaz verjamem, da bo tudi njen
               odgovor na interpelacijo in razprava o tem priložnost, da se izpostavijo ne samo
               problemi v zdravstvu, ki jih je zanesljivo veliko, izzivi, pač pa tudi vladni dosežki
               in pa pritiski, ki onemogočajo hitrejši napreden na področju saniranja stanja in
               uvajanja modernejših pristopov, takšnih, ki bodo naše zdravstvo peljali naprej.</p>
               <p>Vaših vprašanj je veliko, o korupciji, o čakalnih dobah … Spraševali ste me marsikaj.
               V nekaj minutah na to ne morem vse odgovoriti. Naj rečem tako, da se kot predsednik
               vlade skupaj s celo vlado in koalicijo še kako zavedam, da je v zdravstvu veliko
               problemov in izzivov. In vse te probleme in izzive naslavljamo. Res je, da spremembe
               ne gredo tako hitro, kot si želimo. Tu je kritika upravičena. Sam bi si želel veliko
               hitreje. Moram pa reči, da sem presenečen, kako veliko je nasprotovanj prav vsakemu
               poskusu, da kaj spremenimo na bolje, v procesu upravljanja zdravstvenih zavodov in
               zdravstva, v procesu organiziranja javnih razpisov, v procesu zniževanja korupcije in
               tako naprej. Povsod, kjer so se skozi 20 let in več kopičili problemi, ki jih zdaj
               rešujemo v večini mi, naša vlada, tudi ministrica za zdravje. Kopičilo se je leta in
               leta, vsaka vlada je odlagala številne probleme, ni bilo ustreznih sistemskih
               sprememb, ni bilo izboljšanja na področju praks, bile so negativne prakse, dokazana
               korupcija in tako naprej. Nič se ni premaknilo. Naša vlada se je s tem resno soočila.
               To ni izgovor za to, da ne gre hitreje, ampak je poudarek v tem, da ne bomo odnehali.
               Ne bomo odnehali zato, ker mislim, da gremo v pravo smer. Gremo v smer kakovostnega,
               javnega zdravstva, ob tem da spoštujemo tudi zasebno zdravstvo kot pomembno
               dopolnilno javnega, ampak v smeri kakovostnega javnega zdravstva gredo reforme.</p>
               <p>Kaj smo storili? Jaz zdaj ne morem tukaj vse navesti. Ampak po nekaj letih zastoja
               smo odprli, kot veste, 10 urgentnih centrov; z javnimi naročili smo zniževali in
               znižujemo stroške in cene zdravil ter medicinskih pripomočkov, te cene so danes
               nižje; pripravili smo zdravstveno zakonodajo, ki je zdaj večinoma že tu pred vami
               poslanci, tako denimo zakon o pacientovih pravicah, zakon o zdravstveni dejavnosti in
               tako naprej. Pripravlja se tudi zakon o zdravstvenem varstvu in zavarovanju, kot
               veste. Nekaj zakonov je bilo že sprejetih v Državnem zboru. Uvedli smo na področju
               čakalnih dob različne ukrepe. Samo letos namenjamo dodatnih 41 milijonov evrov za
               skrajševanje čakalnih dob. Potekajo številni projekti, posebni vladni projekt za
               skrajševanje čakalnih dob in povečanje kakovosti zdravstvene obravnave, enkratni
               dodatni program skrajševanja čakalnih dob, eNapotnica, ki je bila uvedena aprila
               letos in pomeni tukaj dodatno vrednost, prenova Zakona o pacientovih pravicah, ki je
               prav tu pred vami, prav te dne odločate o njej in boste odločali dokončno na seji
               Državnega zbora, pripomore k temu, da se čakalne vrste skrajšajo. Če bo septembra to
               sprejeto, bomo imeli pomembne nastavke narejene. Po oceni ministrice bodo s statusnim
               preoblikovanjem, reorganizacijo in boljšo koordinacijo izvajanja zdravstvene
               dejavnosti doseženi pozitivni učinki na poslovanje zdravstvenih zavodov.</p>
               <p>Še bi lahko našteval, kaj je bilo vse sprejeto. Ampak naj povem zelo jasno,
               zdravniki, mnogi zdravniki, mnoge medicinske sestre, tehniki in drugi zdravstveni
               delavci se trudijo, delajo. Vsi smo jim hvaležni za to. Ampak trudimo se tudi mi, da
               bi enostavno pomagali, da se sistem upravljanja zdravstva postavi na prave temelje,
               da se torej nadaljuje z vsemi procesi, ki gredo proti korupciji, in tu imamo ničelno
               toleranco do korupcije. Kjerkoli se pojavi, veste, da že potekajo, postopki so že
               vloženi, tudi ovadbe, potekajo marsikateri postopki za to, da se to razkrije in da se
               situacija izboljša.</p>
               <p>Kot veste, na področju, denimo, javnih razpisov, skupnih javnih naročil za zdravila
               je za približno 900 sklopov. Postopek takega skupnega javnega naročanja je že
               zaključen. Podpisan bo okvirni sporazum in tako naprej. Ko gre za medicinske
               pripomočke, potekajo nekateri skupni razpisi. To so tiste racionalizacije v
               zdravstvu, ki jih potrebujemo. Ampak ključna osredotočenost ta trenutek je na
               skrajšanje čakalnih vrst in na sistemske spremembe … <stage xml:id="SDZ7-Redna-32-2017-07-10.stage10">/ izklop mikrofona/</stage></p>
            </sp>
            <sp xml:id="SDZ7-Redna-32-2017-07-10.sp31">

               <speaker>PREDSEDNIK DR. MILAN BRGLEZ:</speaker>

               <p>Gospa Jelka Godec, imate besedo za obrazložitev zahteve za dopolnitev odgovora.</p>
            </sp>
            <sp xml:id="SDZ7-Redna-32-2017-07-10.sp32">

               <speaker>JELKA GODEC (PS SDS):</speaker>

               <p>Spoštovani predsednik Vlade, jaz ne vem, kdo vam je napisal ta pamflet. Vse, kar ste
               zdajle povedali, je v bistvu tragikomično. Spoštovani predsednik Vlade, če začnem
               tukaj, ko ste povedali, skupna javna naročila trajajo od leta 2015. Zaključena so ena
               sama skupna javna naročila in ni bilo še nič privarčevanega, ker še ne moremo vedeti,
               koliko oziroma ali so cene zdravil, plenic, igel in podobno, kar ministrica nenehno
               razlaga, sploh primerljive oziroma bodo nižje. To je ena zadeva, gospod predsednik
               Vlade.</p>
               <p>Naslednja zadeva. Kaj smo poslušali zadnjič na Komisiji za nadzor javnih financ?
               Bolnišnice so nelikvidne in nesolventne. To je povedala sekretarka z Ministrstva za
               zdravje, da dobavitelji odpovedujejo dobavo materiala bolnišnicam, ker so v takšnih
               izgubah, da enostavno ne morejo dobaviteljem plačevati. To je posledica ne le
               20-letnega nedela prejšnjih ministrov, ampak tudi posledica nedela in neukrepanja
               sedanje ministrice in vaše vlade, ki je obljubila, da bo v tem mandatu zadeve
               rešila.</p>
               <p>Naslednja zadeva. Nenehno govorite o pritiskih. Prosim, dajte že enkrat jasno in
               glasno povedati, za katere pritiske gre. Če mislite pritiske opozicije na predlagano
               oziroma nepredlagano zakonodajo, ki je bila zdaj v Državnem zboru, potem se nimate
               česa bati, ker s svojimi glasovi ne moremo preglasovati koalicije.</p>
               <p>Zato prosim, če enkrat poveste:</p>
               <p>Kateri so ti pritiski?</p>
               <p>Tudi v primeru, ko se bojujete proti korupciji v zdravstvu:</p>
               <p>Kdo so tisti, ki vam preprečujejo?</p>
               <p>Zanima me:</p>
               <p>Za katere ovadbe gre, na katerem področju, ker ste omenili, da je prišlo tudi do
               nekaterih ovadb?</p>
               <p>Zaskrbljujoče so čakalne dobe. Dodaten denar je bil, vendar pa če pogledamo
               statistiko NIJZ, je indeks povečanje čakalnih dob z lanskega leta na letošnje leto
               110 oziroma 121, če gledamo najprej nabor 13 specialističnih ambulant.</p>
               <p>O e-naročanju, gospod predsednik Vlade, vam pa tudi koalicija zna kaj povedati, da v
               bistvu zadeve ne delujejo tako, kot bi morale.</p>
               <p>Če na hitro … <stage xml:id="SDZ7-Redna-32-2017-07-10.stage11">/ izklop mikrofona/</stage></p>
            </sp>
            <sp xml:id="SDZ7-Redna-32-2017-07-10.sp33">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-32-2017-07-10.sp34">

               <speaker>DR. MIROSLAV CERAR:</speaker>

               <p>Hvala lepa.</p>
               <p>Jaz se prav ponavljam ne bom, ampak razumeti morate, da v treh minutah ne morem
               odgovoriti na vsa ta vprašanja, in tudi mislim, da je to razprava, v katero mora biti
               vključena ministrica za zdravje.</p>
            </sp>
            <sp xml:id="SDZ7-Redna-32-2017-07-10.sp35">

               <speaker>PREDSEDNIK DR. MILAN BRGLEZ:</speaker>

               <p>Mir v dvorani, prosim.</p>
            </sp>
            <sp xml:id="SDZ7-Redna-32-2017-07-10.sp36">

               <speaker>DR. MIROSLAV CERAR:</speaker>

               <p>Mislim, da bo ona odgovorila na vsa ta vaša vprašanja, trditve, ocene prepričljivo,
               kar tudi sam od nje pričakujem. Bi pa nekaj povedal. Naša država se je pred leti
               znašla v hudi krizi. Ta kriza je povzročila tudi krizo v zdravstvu in marsikaterem
               drugem sistemu. Enostavno se zaradi varčevalnih in drugih ukrepov ni odvajalo dovolj
               denarja za zdravstvo. Ni bilo dovolj vložka, pa tudi ni bilo dovolj skrbi. Poleg tega
               so se menjali minister za ministrom, pozornost na zdravstvo je bila šibka in zadeve
               so šle stihijsko naprej, seveda podhranjeno in podobno. In zdaj tega stanja ne moremo
               popraviti v hipu. Kaj je bistveno? Da s tem, ko država ni več v krizi, ko jo peljemo
               naprej po neki bolj stabilni poti, sploh omogočamo pogoje, da bomo lahko zagotovili
               zdravstvu, pa tudi vsem drugim podsistemom neko normalno življenje. In zdaj to
               začenjamo. V tem mandatu smo dosegli stabilizacijo sistema družbe v celoti. Zdaj se
               na zdravstvenem in drugih področjih začenjajo neki premiki, ki so pa izredno
               zahtevni. So številni upori zoper te premike. Mnogi so bili privilegirani v sistemu,
               mnogi so v tem sistemu živeli na tuj račun. Tu gre za nek spopad. Gre pa tudi za
               spopad dveh mišljenj: ali gremo naprej v neko spremembo na bolje, v neko novo
               ureditev za javno zdravstvo, če se omejim samo na njega, ki bo boljše, bolj
               kvalitetno, bolj dostopno za paciente, lažje tudi za zdravnike, ali pa se bomo stalno
               prepirali in vračali v neke spore nazaj. Jaz sem za to prvo stvar, jaz sem za
               modernizacijo zdravstva in verjamem, da če bomo sprejeli te zakone, ki jih poslanci
               imate pred seboj, ki so se pripravljali več kot dve leti, v sodelovanju z vsemi
               deležniki, potem imamo nastavke za bistveno boljšo situacijo v zdravstvu. S temi
               sredstvi, ki jih zdaj namenjamo za skrajševanje čakalnih vrst, in tudi z drugimi
               operativnimi ukrepi, verjamem, bomo stanje lahko že v kratkem začeli izboljševati.
               Hvala lepa.</p>
            </sp>
            <sp xml:id="SDZ7-Redna-32-2017-07-10.sp37">

               <speaker>PREDSEDNIK DR. MILAN BRGLEZ:</speaker>

               <p>Gospa Jelka Godec, imate besedo za postopkovni predlog, da Državni zbor na naslednji
               seji opravi razpravo o odgovoru.</p>
            </sp>
            <sp xml:id="SDZ7-Redna-32-2017-07-10.sp38">

               <speaker>JELKA GODEC (PS SDS):</speaker>

               <p>Glede na to, da je predsednik Vlade pravkar dejal, da v treh minutah ne more
               obrazložiti vsega, kar je bilo narejenega na področju zdravstva, predlagam, da se
               opravi splošna razprava v Državnem zboru, kjer bo lahko on sam kot predsednik Vlade
               in ministrica v tisti uri ali kolikor si pač Vlada vzame po navadi in po navadi niti
               ne govori, lahko bolj natanko, razložil, kateri zakoni oziroma kateri ukrepi vse so
               bili izpeljani s strani Vlade.</p>
               <p>Predsednik Vlade, jaz pa vam lahko zdaj zelo na hitro povem, da v Državnem zboru ni
               bilo sprejete veliko zakonodaje in bi lahko kar hitro končali po tridesetih sekundah.
               Namreč sprejeta sta bila zakon lekarniške dejavnosti in pa tobačni zakon. In to je
               vse. Drugih zakonov v Državnem zboru ni bilo. Obljubili pa ste državljanom na začetku
               vašega mandata, da boste takoj začeli z izpeljavo zdravstvene reforme, ki bo že v
               vašem mandatu prikazala določene napredke. Danes pa je znano, je več kot jasno, da
               naš zdravstveni sistem, tako kot vi pravite, da bi radi, da gre naprej, da gre naprej
               mogoče, ampak v neki fazi se vrača nazaj v socialistični sistem brez kakršnekoli
               predvidene konkurence, izboljšave, kvalitete za državljane.</p>
               <p>Pravite, da bodo zadovoljni tisti, ki se jih bodo zakoni, ki ste jih pripravili,
               dotikali. Če bi spremljali recimo Odbor za zdravstvo, bi videli, da so zadnjič, v
               petek, na zadnji seji Odbora za zdravstvo mladi zdravniki s solzami v očeh
               razpravljali o tem, da se Zakon o zdravniški službi, ki se njih najbolj tiče,
               sprejema po nujnem postopku, kot da smo v vojnem stanju, ki po njihovih besedah
               pomeni še slabše stanje za mlade zdravnike in veča možnost odhodov mladih zdravnikov
               v tujino, potem danes ne bi tako prepričano govorili o tem, kako je delo te
               ministrice in te vlade dobro za slovensko zdravstvo oziroma za prihodnost slovenskega
               zdravstva in za slovenske bolnike.</p>
               <p>Jaz upam, da bo ta predlog o javni razpravi v Državnem zboru o slovenskem
               zdravstvenem sistemu, kjer bosta lahko predsednik Vlade in ministrica do potankosti
               povedala, katere so tiste izboljšave, ki jih v Državnem zboru očitno ne vidimo
               oziroma jih državljani ne občutijo, tudi sprejet pri glasovanju. Hvala lepa.</p>
            </sp>
            <sp xml:id="SDZ7-Redna-32-2017-07-10.sp39">

               <speaker>PREDSEDNIK DR. MILAN BRGLEZ:</speaker>

               <p>Gospa Jelka Godec, o vašem predlogu bo Državni zbor odločil jutri, 11. julija 2017, v
               okviru glasovanj.</p>
               <p>Dr. Dragan Matić, imate besedo, da zastavite vprašanje predsedniku Vlade Republike
               Slovenije dr. Miro Cerarju.</p>
            </sp>
            <sp xml:id="SDZ7-Redna-32-2017-07-10.sp40">

               <speaker>DR. DRAGAN MATIĆ (PS SMC):</speaker>

               <p>Hvala za besedo.</p>
               <p>Spoštovani predsednik Vlade! Slovenija je v zadnjih letih postala uspešna turistična
               destinacija. O tem govorijo tako statistični kazalniki kot tudi odmevne objave v
               priznanih turističnih medijih. Po poročilih Svetovne turistične organizacije je prav
               kulturni turizem najbolj hitro rastoč segment znotraj panoge turizem. Predvidoma bo
               ta segment kulturnega turizma do leta 2020 postal prevladujoč znotraj panoge turizma.
               Zaradi bogate in raznolike naravne in kulturne dediščine ter zlasti zaradi visoke
               stopnje varnosti v naši državi imamo glede tega velike razvojne možnosti. V podobni
               smeri se turizem razvija tudi povsod v Evropi, vendar je opaziti, da najbolj razvite
               evropske države vlagajo bistveno več kot mi v promocijo in tudi predhodno v pripravo
               kulturnih produktov, to se pravi velikih razstav, koncertnih prireditev, festivalov
               in podobnih atrakcij, hkrati pa tudi v sistemsko obnovo in prezentacijo kulturne
               dediščine. Ne nazadnje je naslednje leto Evropska komisija razglasila za evropsko
               leto kulturne dediščine, prav tako pa bo tudi Ministrstvo za gospodarstvo leti 2018
               in 2019 razglasilo za leti kulturnega turizma. To je vsekakor zelo pozitivno, in to
               gre pozdraviti, vendar bi hkrati pričakovali, da se bodo tudi ustrezni ukrepi in
               končna izhodišča umestili v strategijo trajnostne rasti slovenskega turizma v letih
               2017–2021, ki ravnokar nastaja. V osnutkih poglavij strategije turizma številka 3 in
               4 namreč kulturni turizem in kulturna dediščina žal nista prisotna.</p>
               <p>Da se pomena kulturnega turizma zavedamo tudi v Državnem zboru, priča tudi dejstvo,
               da je bila pred nekaj tedni sklicana skupna seja Odbora za kulturo in Odbora za
               gospodarstvo prav na to temo. Sprejeli smo sklepa, s katerimi Vladi dajemo predloge,
               da ustanovi medresorsko delovno skupino za področje kulturnega turizma na ravni
               države in občin. Ta naj vsako leto obema odboroma poroča o stanju na tem področju,
               obenem pa smo Vladi tudi predlagali, da v nastajajočo strategijo trajnostne rasti
               slovenskega turizma vključi poglavje Kulturni turizem. Slednji si kulturni turizem
               kot najbolj perspektivna panoga znotraj turizma tudi zasluži.</p>
               <p>Gospod predsednik, zanima me:</p>
               <p>Kakšno je stališče Vlade do tega vprašanja, o katerem govorim?</p>
               <p>Kateri so po vašem mnenju temeljni cilji razvoja turizma v Sloveniji v prihodnjih
               dveh letih?</p>
            </sp>
            <sp xml:id="SDZ7-Redna-32-2017-07-10.sp41">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-32-2017-07-10.sp42">

               <speaker>DR. MIROSLAV CERAR:</speaker>

               <p>Hvala lepa, spoštovani poslanec Matić.</p>
               <p>Nedvomno je turizem izjemno pomembna gospodarska panoga za Slovenijo. Z zadovoljstvom
               ugotavljamo, da v zadnjih letih beleži rast in uspehe. Že leta 2016 je bilo rekordno,
               v letu 2017 se nadaljujejo pozitivni trendi rasti, saj smo v petih mesecih tega leta
               zabeležili kar 11-odstotno rast prihodov turistov v primerjavi z lanskim letom.</p>
               <p>Tudi cilje slovenskega turizma si Vlada zastavlja ambiciozno, torej gre za ambiciozno
               zastavljene cilje, pri čemer prepoznavamo predvsem pomen in razvoj trajnostnega
               turizma, v katerem pa vidimo kot pomembno komponento tudi kulturo. Ministrstvo za
               gospodarski razvoj in tehnologijo je v sklepni fazi priprave nove turistične
               strategije, torej strategije, ki ste jo omenili, gre za strategijo trajnostne rasti
               slovenskega turizma za obdobje 2017–2021. V to strategijo je uvrstilo tudi kulturni
               turizem, in to predvsem zahvaljujoč pobudi obeh odborov. Mislim, da je to neka res
               dodana vrednost, ki je iz te razprave izšla. Tako da strategija, ki bo predvidoma
               sprejeta septembra 2017, bo prinesla to novo vrednost, novo kvaliteto na področje
               kulture, da bomo še bolj ozaveščeno, še bolj ciljno, jasno, spodbujali tudi kulturni
               turizem v okviru turizma kot celote.</p>
               <p>Naj povem, da je področje kulturnega turizma oziroma s kulturo povezani turistični
               produkti nasploh področje z zelo visokim dohodkovnim potencialom. Ne gre samo za
               dohodkovni potencial, pač pa dodatno dejavnost in prispevke vidimo tudi na
               socialno-gospodarskem in kulturnem področju. Kulturni turizem ima številne
               potenciale, številne vrednosti, ki se dejansko morajo povezati z gospodarstvom in s
               planiranjem turizma kot celote.</p>
               <p>Kulturni turizem je v novi strategiji, ki sem jo omenil, opredeljen kot eden izmed
               ključnih produktov, in sicer v treh makroregijah: Alpski Sloveniji, Mediteranski
               Sloveniji in Termalno-panonski Sloveniji je določen kot podporni produkt. V
               makroregiji Ljubljana z osrednjo Slovenijo pa je določen kot vodilni produkt. Za leti
               2018 in 2019 je kultura opredeljena kot nosilna tematika promocije slovenskega
               turizma. V Vladi smo preučili tudi vaš predlog o ustanovitvi medresorske delovne
               skupine za področje kulturnega turizma. Ta predlog pozdravljamo, zato bo po sprejetju
               nove strategije ustanovljena medresorska delovna skupina za spremljanje uresničevanja
               celotne strategije, torej tudi aktivnosti s področja kulturnega turizma. Vesel sem,
               da o tem razpravljamo tudi letos, ko smo v letu, ki je namenjeno tudi spominu na
               našega največjega in svetovno prepoznanega arhitekta Jožeta Plečnika, kar je tudi nek
               signal, da kultura na vseh nivojih mora pridobivati pomen v naši družbi, v Sloveniji
               kot državi, ki se širi v svet, in predvsem tudi na področju gospodarstva.</p>
               <p>Tako da, če povzamem. Ja, kultura pomembno prispeva h gospodarskemu razvoju, zato jo
               je treba še bolj zavestno, še bolj na primerne načine in sodelovanju, ki ste ga
               omenili in ga zdaj v strategiji predvidevamo, vključevati v ta razvoj. Hvala
               lepa.</p>
            </sp>
            <sp xml:id="SDZ7-Redna-32-2017-07-10.sp43">

               <speaker>PREDSEDNIK DR. MILAN BRGLEZ:</speaker>

               <p>Dr. Dragan Matić, imate besedo za obrazložitev zahteve za dopolnitev odgovora.</p>
            </sp>
            <sp xml:id="SDZ7-Redna-32-2017-07-10.sp44">

               <speaker>DR. DRAGAN MATIĆ (PS SMC):</speaker>

               <p>Hvala za besedo.</p>
               <p>Spoštovani predsednik Vlade, zahvaljujem se za vaš odgovor. Veseli me, da ima Vlada
               namen sistemsko spodbujati področje kulturnega turizma. To je seveda neločljivo
               povezano z varovanjem kulturne dediščine in spodbujanjem kulturne produkcije. Pravega
               napredka pa, kot sami ugotavljate, na tem področju ne bo, če ne bo usklajenega
               pristopa med resorji in sodelovanja med Vlado in občinami.</p>
               <p>Kako je to pomembno, smo pred kratkim imeli priložnost videti, ko smo bili skupaj s
               kolegi iz Poslanske skupine SMC na terenu, in sicer smo obiskali Štanjel, kjer se
               veliko dela na razvoju kulturnega turizma, in pa Škocjanske jame, ki so bile kot prve
               v Sloveniji vpisane na seznam Unescove dediščine. To sta dve destinaciji, kjer se je
               na področju kulturnega turizma v preteklosti postavilo kar nekaj dobrih zgodb in kjer
               se porajajo tudi sveže ideje, tako imenovani produkti, ki imajo tržni potencial, se
               pa v obeh primerih tisti, ki so odgovorni v javnih zavodih, ki skrbijo za razvoj
               turizma in vodijo te projekte, srečujejo s podobnimi težavami. Zlasti gre za
               umestitev razvoja kulturnega turizma v državni in posredno tudi v proračune lokalnih
               skupnosti oziroma odsotnost usklajenih ukrepov, med njimi zlasti razpisov na
               različnih ministrstvih, ki bi projekte s področja kulturnega turizma ustrezno
               podpirali.</p>
               <p>Vsekakor verjamem, da po tem, kar sem slišal, bodo tudi tovrstni konkretni ukrepi na
               področju spodbujanja kulturnega turizma s strani Vlade sprejeti.</p>
               <p>V SMC bomo še naprej spremljali in spodbujali vladne ukrepe na tem področju in
               verjamem, gospod predsednik, da se boste tudi vi osebno zavzeli za to pomembno in
               perspektivno področje, ki združuje gospodarstvo in kulturo, pa tudi druge resorje.
               Hvala.</p>
            </sp>
            <sp xml:id="SDZ7-Redna-32-2017-07-10.sp45">

               <speaker>PREDSEDNIK DR. MILAN BRGLEZ:</speaker>

               <p>Je bilo to vprašanje? Ne, ni bilo vprašanje. Potem vas moram opozoriti na spoštovanje
               poslovnika in potem predsedniku Vlade ni treba dodatno odgovarjati, zato je to važno.
               Prosim, spoštujte poslovnik tako kot vsi ostali.</p>
               <p>Predsedniku Vlade se zahvaljujem za podane odgovore.</p>
               <p>V skladu z 247. členom Poslovnika Državnega zbora prehajamo na poslanska vprašanja,
               postavljena na 31. seji Državnega zbora.</p>
               <p>Najprej bo ministrica za notranje zadeve mag. Vesna Györkös Žnidar odgovorila na
               vprašanje dr. Vinka Gorenaka v zvezi s postopki policije, povezanimi s pranjem
               denarja v višini milijarde dolarjev v letih 2009, 2010 in kasneje.</p>
            </sp>
            <sp xml:id="SDZ7-Redna-32-2017-07-10.sp46">

               <speaker>MAG. VESNA GYÖRKÖS ŽNIDAR:</speaker>

               <p>Spoštovani predsednik, hvala za besedo! Spoštovane poslanke, poslanci!</p>
               <p>Kot je bilo napovedano, poslanec Gorenak mi je na prejšnji seji postavil vprašanje v
               zvezi z dogajanjem v Novi Ljubljanski banki, zlasti kar se tiče seznanjenosti
               notranje ministrice, njenega naslednika, seznanjenost generalnega direktorja
               Policije, njegovega naslednika, seznanjanje tožilstva, usmerjena dela policije v tem
               primeru in pa poslance zanima, kaj konkretno je policija storila v tem primeru.</p>
            </sp>
            <sp xml:id="SDZ7-Redna-32-2017-07-10.sp47">

               <speaker>PREDSEDNIK DR. MILAN BRGLEZ:</speaker>

               <p>Mir v dvorani!</p>
            </sp>
            <sp xml:id="SDZ7-Redna-32-2017-07-10.sp48">

               <speaker>MAG. VESNA GYÖRKÖS ŽNIDAR:</speaker>

               <p>Kar se tiče seznanjenosti takratne notranje ministrice, tukaj lahko povem, kar je
               povsem logično, da ta podatek nam ni poznan. Tudi podatek, ali je seznanjala svojega
               naslednika gospoda Zalarja, nam ni znan. Kar se pa tiče seznanjenosti generalnega
               direktorja Policije Janka Gorška, tukaj lahko povem, da je bil gospod Goršek 18.
               januarja 2011 o finančnih transakcijah tujega državljana preko računa NLB seznanjen
               pisno z dvema različnima dokumentoma. Seznanila ga je Sova, in to obvestilo je potem
               odstopil v nadaljnje reševanje strokovni službi in po predhodnem obvestilu Urada za
               preprečevanje pranja denarja sta bili 14. oktobra 2010 in 19. novembra 2010
               naslovljeni na Upravo kriminalistične policije.</p>
               <p>Glede vprašanja, ali je gospod Goršek seznanil svojega naslednika gospoda Venigerja,
               lahko povem, da je najprej potekala primopredaja med gospodom Gorškom in gospodom
               Turkom, ki je postal vede generalnega direktorja, ki je potem delo predal gospodu
               Venigerju in tukaj noben od primopredajnih zapisnikov pravzaprav omenjene zadeve ne
               zajema. V obeh zapisnikih pa je navedeno, da bo Uprava kriminalistične policije
               generalnemu direktorju Policije posebej predstavila pregled operativnih zadev in
               uporabo prikritih preiskovalnih ukrepov.</p>
               <p>Treba je tudi povedati, kar se tiče dela policije v tistem obdobju, da v začetni fazi
               preverjanja obvestil Urada za preprečevanje pranja denarja policija ne izvaja
               procesnih pooblastil v skladu z Zakonom o kazenskem postopku, dokler ne potrdi
               dokaznega standarda razlogov za sum, da je bilo storjeno kaznivo dejanje, ki se
               preganja po uradni dolžnosti. Če se prestavim malce bolj v aktualni del dogajanja.
               Torej do 14. junija letošnjega leta tožilstvo ni usmerjalo dela policije v zvezi z
               zbiranjem obvestil, povezanimi s spornimi prenakazili tujega državljana preko računa
               NLB. 14. junija je policija prejela od Specializiranega državnega tožilstva zahtevo
               za zbiranje obvestil. Policija bo preverila točno določene okoliščine, zbrala
               obvestila in pa tudi o teh svojih ugotovitvah nato obvestila pristojno Državno
               tožilstvo.</p>
               <p>Če naredimo na koncu še prerez skozi delo Policije v dani zadevi, ker to vendarle
               tudi spoštovanega poslanca zanima. Urad je Policiji posredoval zaprosilo za podatke
               14. oktobra 2010, nato je Policija novembra in januarja naslednje leto prejela še dve
               obvestili o sumljivih transakcijah, katerih navedbe je temeljito preverila. Ampak ko
               je Policija želela ugotoviti obstoj razlogov za sum, to ni bilo potrjeno. Iz vsebine
               obvestil teh razlogov ni bilo možno ugotoviti, saj je bil iz teh obvestil razviden
               zgolj podatek o višini finančnih transakcij. Policija je od Sove prejela tudi dva
               različna dokumenta z obvestilom o finančnih transakcijah tujega državljana. Policija
               je v okviru možnosti, ki jih ima, takoj preverila določene fizične osebe in
               gospodarske družbe, vendar pa s preveritvijo ni potrdila suma storitve kaznivega
               dejanja. Z zbiranjem obvestil in z obsežnim povpraševanjem pri različnih tujih
               organih Policija ni potrdila suma, navedenega v obvestilu Urada. Tudi večina odgovor
               tujih varnostnih organov, vključno tudi z Europolom, je pokazala, da je bilo
               preverjanje negativno.</p>
               <p>Kot je bilo uvodoma povedano, na podlagi zahteve Specializiranega tožilstva bo
               Policija dodatno zbrala obvestila, preverila tudi določene okoliščine, ki so povezane
               s predmetno zadevo, in nato obvestila pristojno tožilstvo.</p>
            </sp>
            <sp xml:id="SDZ7-Redna-32-2017-07-10.sp49">

               <speaker>PREDSEDNIK DR. MILAN BRGLEZ:</speaker>

               <p>Dr. Vinko Gorenak, imate besedo za obrazložitev zahteve za dopolnitev odgovora.</p>
            </sp>
            <sp xml:id="SDZ7-Redna-32-2017-07-10.sp50">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Povedati je treba, da sem jaz to poslansko vprašanje postavil pred enim mesecem in da
               se dogodki na tem področju kar hitro odvijajo. Ministrica, jaz se vam zahvaljujem za
               tisti del, kjer govorite o seznanjanju in obveščanju, ker se mi zdi korekten in
               točen. Ampak tisto, kar vas pa želim opozoriti, saj mi ni treba odgovarjati v
               nadaljevanju. Ampak poglejte, v Policiji vas vlečejo za nos. Jaz sem postavil tudi
               pisno poslansko vprašanje, na katerega ste mi odgovorili, vezano na to temo. Pod
               številko 1 navajajo, da ministra direktor Policije obvešča v skladu z 12. členom
               zakona. Ampak ta zakon velja od leta 2013. Jaz pa ne sprašujem po obdobju leta
               2013.</p>
               <p>To je eno. Drugo. Tisto, česar me je strah, v nadaljevanju, ker vem, da imate, tako
               je bilo zadnjič tudi povedano na odboru, odprto neko preiskavo na to temo, je treba
               reči eno stvar. Glejte, nemogoče je, da je Policija zadevo preverjala in ni obvestila
               tožilstva. Pojdiva na tista dva državna sekretarja, eden je bil pri vas, drugi je bil
               na upravi, če se ne motim, ko je šlo za za neko dihtungo pa ene par paštet – ali kaj
               je že bilo? Policija napiše obvestilo tožilstvu. Policija mora poročati tožilstvu.
               Mora. Ali poda ovadbo ali pa pošlje poročilo, da ni ugotovila suma storitve kaznivega
               dejanja. To sta dve edini možni alternativi : kazenska ovadba ali poročilo tožilstvu.
               To ni bilo narejeno. Ministrica, tudi danes vas zavajajo pri tem delu. Ne, ni mogoče
               pristati, ne pristanite na tovrstna pavšalna obvestila, češ, preiskujemo,
               preiskujemo, pa ni kaznivo dejanje. Temeljno vprašanje je, zakaj ni bilo obveščeno
               tožilstvo.</p>
               <p>Če mi lahko kaj odgovorite na to … <stage xml:id="SDZ7-Redna-32-2017-07-10.stage12">/ izklop mikrofona/</stage></p>
            </sp>
            <sp xml:id="SDZ7-Redna-32-2017-07-10.sp51">

               <speaker>PREDSEDNIK DR. MILAN BRGLEZ:</speaker>

               <p>Ministrica za notranje zadeve mag. Vesna Györkös Žnidar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-32-2017-07-10.sp52">

               <speaker>MAG. VESNA GYÖRKÖS ŽNIDAR:</speaker>

               <p>Hvala lepa.</p>
               <p>Seveda se vam zahvaljujem za vsa vaša opozorila. Verjamem, da so izključno
               dobronamerna.</p>
               <p>Kot je bilo že rečeno v mojem prvem delu odgovora, ko Policija v začetni fazi
               preverja obvestila Urada za preprečevanje pranja denarja, seveda ne izvaja tistih
               procesnih pooblastil, ki jih ima v skladu z Zakonom o kazenskem postopku, ker je
               mejnik dokazni standard razlogov za sum, da je bilo storjeno kaznivo dejanje. K tej
               dani zadevi, ko je Policija prejela obvestila od Urada, je zbirala podatke na podlagi
               54. člena Zakona o Policiji.</p>
               <p>Kar se pa tiče nadaljnjih ravnanj glede zadev, ki sodijo v aktualen čas, torej v vse
               tisto, o čemer se sedaj pogovarjamo že na odboru. Zadnjič sem vas tudi seznanila, da
               je že bila dana zahteva za poročanje preko Direktorata za policijo in druge varnostne
               naloge, ki je od Policije že zahteval dokumentacijo. Zadeva je v fazi proučevanja in
               ko bo zadeva zrela, bo izdelano posebno mnenje. Lahko pa tudi povem, da bo Policija
               na podlagi zaprosila predsednika Preiskovalne komisije o ugotavljanju zlorab v
               slovenskem bančnem sistemu ter ugotavljanju vzrokov in odgovornosti že za drugo
               sanacijo bančnega sistema v samostojni Sloveniji tej komisiji posredovala natančen
               popis sprejete in posredovane korespondence. Popis bo vključeval vhodne, izhodne,
               lastne dokumente in tudi podatke o vseh osebah, ki so prejele vhodne dopise, in
               osebe, ki so pripravile in podpisale izhodne dokumente oziroma podatke o vseh osebah,
               ki so imele kakršnokoli korespondenco v tej zadevi.</p>
            </sp>
            <sp xml:id="SDZ7-Redna-32-2017-07-10.sp53">

               <speaker>PREDSEDNIK DR. MILAN BRGLEZ:</speaker>

               <p>Dr. Vinko Gorenak, imate besedo za postopkovni predlog, da Državni zbor na naslednji
               seji opravi razpravo o odgovoru.</p>
            </sp>
            <sp xml:id="SDZ7-Redna-32-2017-07-10.sp54">

               <speaker>DR. VINKO GORENAK (PS SDS):</speaker>

               <p>Ja, ker želim ministrico opozoriti še na eno stvar. Pravzaprav moram zahtevati
               razpravo na to temo, in tudi jo, da ne bo tako kot pri gospe Bratušek. Ministrica, ne
               54. člen., naj vas ne zavajajo. Ne, ne in ne! Če morajo obveščati tožilstvo o
               najmanjšem sumu, najmanjšem sumu. Poglejte, Spar prijavi tatvino ne vem česa ali neka
               trgovina prijavi tatvino ne vem česa, pa gre za majhen znesek, mora iti poročilo
               tožilstvu o tem, da se je dogodek zgodil, da ne gre za kaznivo dejanje, ker ni dovolj
               visoka vrednost, ki je po zakonu predpisana in konec. Ne pristajajte na to, da vam
               govorijo o tem, da niso obveščali tožilstva, ker niso izvajali pooblastil. Ne, ne in
               ne! Za eno milijardo ameriških dolarjev, sum je bil posredovan policiji. In če je
               policija ugotovila, da ne gre za kaznivo dejanje, je dolžna po 148. členu napisati
               poročilo tožilstvu. Prosim vas, ne pristajajte na to in bodite pozorni, ko boste
               dobili to poročilo, ki ste ga zdaj zahtevali s strani policije. Jaz se veselim tudi
               popisa tistih datumov, kdo je koga obveščal. Znotraj policije moramo, jaz mislim, da
               moramo priti do osebe z imenom in priimkom, pa ne trdim to, da je kdo od mojih
               predhodnikov, ker ne vem, vi tudi ne, ampak mi moramo priti do imena in priimka
               osebe, ki je zadevo zaključila in rekla, da potem se ne bo delalo več, in je policija
               stvari ustavila. To je najbolj kritična točka, ker na tej točki manjka ključen
               policijski akt. To je poročilo, če mislijo, da ni kaznivo dejanje, ki mora biti
               podano tožilstvu. Jaz pričakujem, da boste pozorni na to zadevo in da bo tudi
               komisija, ki se s tem ukvarja, jaz bom posebej opozoril tudi še predsednika komisija,
               da bo pozoren na to zadevo.</p>
               <p>Nekdo znotraj policije je stvar ustavil, in to nezakonito ustavil. Bodimo vsi skupaj
               pozorni na to, predlagam pa, predsednik, da to opravimo v obliki razprave. Hvala
               lepa.</p>
            </sp>
            <sp xml:id="SDZ7-Redna-32-2017-07-10.sp55">

               <speaker>PREDSEDNIK DR. MILAN BRGLEZ:</speaker>

               <p>Dr. Vinko Gorenak, o vašem predlogu bo Državni zbor odločil jutri, 11. julija 2017, v
               okviru glasovanj.</p>
               <p>Sedaj bo minister za Kmetijstvo, gozdarstvo in prehrano, mag. Dejan Židan …</p>
               <p>Postopkovno, mag. Branko Grims.</p>
            </sp>
            <sp xml:id="SDZ7-Redna-32-2017-07-10.sp56">

               <speaker>MAG. BRANKO GRIMS (PS SDS):</speaker>

               <p>Hvala za besedo.</p>
               <p>Najprej bi prav lepo pozdravil gospo ministrico, dobrodošli nazaj. Upam, da vam bo
               zdaj zdravje v redu služilo. Moj postopkovni predlog pa je naslovljen na vas, gospod
               predsednik. Poglejte, že tri mesece je tega, kar sem postavil ustno poslansko
               vprašanje ministrici za notranje zadeve v zvezi z enakostjo pred zakonom in uporabo
               zastav. Vsakokrat od takrat ste me vprašali na seji, ali želim ustni odgovor, in sem
               posebej poudaril, da želim ustni odgovor, vendar danes tega vprašanja tukaj ni.</p>
               <p>Zakaj sem vztrajal, da želim ustni odgovor? Iz preprostega razloga, ker gre za
               vprašanje diskrecijske pravice, ki je nedopustno, ko gre za uporabo prisile ali celo
               kaznovanje, in po drugi strani za vprašanje enakosti pred zakonom. Tako kot so zdaj
               stvari v tej ljubi Sloveniji, je to nedopustno z ustavnopravnega vidika, kajti če
               nekdo izobesi eno zgodovinsko zastavo, in to zmoti soseda, ta pokliče policijo,
               policija posreduje. Potem se pa sredi mesta Ljubljane na glavnem trgu zbere neka
               kvaziverska sekta, kult smrti, ki množično časti totalitarni simbol na neki zastavi,
               pod tem totalitarnim simbolom je umrlo, bilo grobo pobitih, pomorjenih 100 milijonov
               ljudi. To se pravi, ne glede na to, da to vznemirja zelo veliko število ljudi, ki
               dajo prijave, ki protestirajo, policija ne posreduje. Tukaj očitno ne gre za enakost
               pred zakonom in tako stanje je protiustavno. Zato sem želel ustni odgovor.</p>
               <p>Glede na to, da danes ni tega na dnevnem redu, upravičeno pričakujem, gospod
               predsednik, da boste to uvrstili na prvo naslednjo sejo, ko bo spet priložnost za
               poslanska vprašanja in odgovore in da bo takrat priložnost, da mi ministrica da ustni
               odgovor na to vprašanje. Hvala.</p>
            </sp>
            <sp xml:id="SDZ7-Redna-32-2017-07-10.sp57">

               <speaker>PREDSEDNIK DR. MILAN BRGLEZ:</speaker>

               <p>To, da zadeva ni uvrščena, je, da ni bila prepoznana kot taka. Preverili bomo vse
               magnetograme, na katere se ta nanaša. Če se je zgodila napaka, se vnaprej opravičujem
               in bomo ravnali v skladu s tem. Vem pa, da je bilo vam pisno odgovorjeno, to mi je pa
               ministrica povedala. Glede na vse skupaj bomo preverili in v skladu s tem bo tudi
               jasno na naslednji seji, ali bo uvrščena ta zadeva gor ali ne. Prav?</p>
               <p>Sedaj bo pa res minister za kmetijstvo, gozdarstvo in prehrano mag. Dejan Židan
               odgovoril na vprašanje dr. Dragana Matića v zvezi s strateškim načrtom poslovanja
               družbe Slovenski državni, gozdovi d. o. o.</p>
            </sp>
            <sp xml:id="SDZ7-Redna-32-2017-07-10.sp58">

               <speaker>MAG. DEJAN ŽIDAN:</speaker>

               <p>Hvala za besedo, gospod predsednik. Spoštovane poslanke in poslanci, lep pozdrav.</p>
               <p>Gospod poslanec dr. Dragan Matić, zastavili ste mi tri vprašanja. Prvo vprašanje je,
               kdaj bo Vlada obravnavala strateški načrt poslovanja družbe 2017–2026. Vlada je
               sprejela sklep, da nam družba mora ta strateški načrt poslati do 12. 7. 2017. Ob tem
               bi rad poudaril, da družba sicer posluje po sprejetem poslovnem načrtu za letošnje
               leto, tako da družba posluje po tem poslovnem načrtu. Informiran sem tudi, da danes
               poteka seja nadzornega sveta te gospodarske družbe, tako da bo poslovodstvo to lahko
               realiziralo.</p>
               <p>Drugo vprašanje, kaj namerava Vlada storiti, da bodo izhodišča za pripravo
               upoštevana. To je dosti enostavno, to je tudi merilo za samo sprejetje poslovnega
               načrta na skupščini, ki jo predstavlja Vlada Republike Slovenije. Po drugi strani pa
               ima Vlada vsa pooblastila kot skupščina po Zakonu o gospodarskih družbah.</p>
               <p>In potem tretje vprašanje, zakaj niso bile javno objavljene prodajne cene oziroma
               imena kupcev za prodajo, ki jih je do sedaj izvršila. Tukaj je pa odgovor naslednji.
               Gospodarska družba je sledila pravilom za prodajo, ob tem da je samo eden od
               subjektov, dosedanja merila pa omogočajo tudi določitev cen s pogajanji. Pravila
               družbe Slovenski državni gozdovi po načinu in merilih za prodajo gozdnih
               asortimentov, ki jih je sprejela skupščina, določajo, da sta družba in kupec dolžna
               kot poslovno skrivnost varovati vse podatke, ki si jih izmenjata med trajanjem
               pogodbenega razmerja in imajo značaj poslovne skrivnosti v skladu z 39. členom Zakona
               o gospodarskih družbah. Ker pa si v družbi Slovenski državni gozdovi prizadevajo
               zagotoviti kar največjo preglednost in transparentnost, so konec junija 2017 Vladi
               predlagali sprejetje novih pravil, ki pa so takšna, da se z novimi pravili uvaja nov
               način prodaje zaradi preglednosti, in sicer da se v celoti prodaja v skladu z javnimi
               razpisi. Prav tako pa se je poleg sklepanja kratkoročnih pogodb uveljavilo tudi
               sklepanje dolgoročnih pogodb. Uvaja pa se tudi nov način prodaje z javnim zbiranjem
               ponudb. Hvala.</p>
            </sp>
            <sp xml:id="SDZ7-Redna-32-2017-07-10.sp59">

               <speaker>PREDSEDNIK DR. MILAN BRGLEZ:</speaker>

               <p>Dr. Dragan Matić, imate besedo za obrazložitev zahteve za dopolnitev odgovora.</p>
            </sp>
            <sp xml:id="SDZ7-Redna-32-2017-07-10.sp60">

               <speaker>DR. DRAGAN MATIĆ (PS SMC):</speaker>

               <p>Hvala za besedo.</p>
               <p>Spoštovani gospod minister, Vlada je že novembra 2016 sprejela izhodišča, kakšen naj
               bo strateški načrt poslovanja družbe Slovenski državni gozdovi in potem je januarja
               prišel nek osnutek oziroma predlog. Zdajsmo že meseca julija.</p>
               <p>Zanima me vaše mnenje kot resornega ministra:</p>
               <p>Zakaj prihaja do teh zapletov?</p>
               <p>Zakaj se stališče Vlada ne izvede?</p>
               <p>Zakaj družba, ki je v 100-odstotni državni lasti, ne sledi tistemu, kar lastnik želi,
               da se vnese v strateški načrt?</p>
               <p>Zdi se mi, da je tovrstno zavlačevanje na ta način nekaj, kar ni v redu. Okoli tega
               bi bilo treba že zdavnaj potegniti neke odločne poteze, pa vidimo, da se ves čas
               prelaga, prelaga, prelaga. Zdaj se je preložilo na 12. julij. Zanima me, če bo 12.
               julija ta strateški načrt res sprejet, ker nazadnje je bil predložen pred enim
               mesecem.</p>
               <p>In drugo vprašanje, ki me zanima, je pa vaše stališče kot resornega ministra:</p>
               <p>Ali je prav, da so bile sklenjene takšne pogodbe, da praktično ne vemo, komu in za
               kakšno ceno je bil les iz državnih gozdov prodan?</p>
               <p>A je to nekaj, kar se vam kot resornemu ministru zdi sprejemljivo?</p>
               <p>Če se vam ne zdi sprejemljivo, me zanima:</p>
               <p>Ali nameravate poiskati odgovorne, ki so na ta način sklenili pogodbe oziroma
               sprejeli tiste akte, na podlagi katerih so bile te pogodbe potem sklenjene?</p>
               <p>Po moji oceni je nedopustno, da je na Hrvaškem identična državna firma urejena na ta
               način, da posluje transparentno, v Sloveniji pa še danes ne vemo, za kakšen denar in
               komu je šel državni les.</p>
               <p>Prosim, če mi lahko to vaše stališče nekoliko bolj obrazložite.</p>
            </sp>
            <sp xml:id="SDZ7-Redna-32-2017-07-10.sp61">

               <speaker>PREDSEDNIK DR. MILAN BRGLEZ:</speaker>

               <p>Minister za kmetijstvo, gozdarstvo in prehrano mag. Dejan Židan, imate besedo za
               dopolnitev odgovora.</p>
            </sp>
            <sp xml:id="SDZ7-Redna-32-2017-07-10.sp62">

               <speaker>MAG. DEJAN ŽIDAN:</speaker>

               <p>Hvala za dodatno vprašanje.</p>
               <p>Spoštovani gospod poslanec, povsem pravilno ste ugotovili, da je Vlada sprejela
               izhodišča 19. 10. 2016. Pravilno ste ugotovili, da je družba svojo nalogo opravila.
               Poslala je na Vlado 31. 1. svoja izhodišča. Tisto, kar pa je treba povedati, da je
               znotraj Vlade prišlo do različnega tolmačenje o gozdno-lesnih centrih. Znotraj Vlade
               je to razlikovanje na stopnji, ali je potrebno investirati v lesno-gozdne centre z
               javnim denarjem oziroma državnim, ker družba je državna, ali je treba vzpostavljati
               pogoje, da se tovrstni centri ustanovijo.</p>
               <p>Dejstvo tudi je, da je med tem procesom prišlo do novega vodstva. Prejšnje vodstvo je
               bilo začasno, novo vodstvo je vzpostavljeno. Do neke mere se je Vlada tudi razumela
               in se strinjala, da novo vodstvo, ki je postavljeno, ima pravico kljub vsemu
               samostojno pripraviti svoj dolgoročni pogled na razvoj slovenskih državnih
               gozdov.</p>
               <p>Ko govorimo o slovenskih državnih gozdovih, za razliko od firme, ki ste jo omenjali,
               moramo le povedati, da je to povsem nova gospodarska družba, ki deluje od druge
               polovice prejšnjega leta. Vsi vemo, kako težak je bil prehod s koncesijskega sistema
               in koliko je bilo pritiskov, da bi se tedanji sistem, ki je bil za državo slab,
               ohranil, vendar nam je kljub vsemu kot koaliciji uspelo, da smo ta sistem spremenili.
               Družba glede glavnega kazalca, to je učinkovitosti, ker se vidi, koliko denarja
               dobimo iz prodanega kubika, deluje v bistvu celo nad načrti, v vsakem primeru pa
               bistveno, bistveno boljše, kakor znotraj koncesijskega sistema.</p>
               <p>Dejstvo je tudi, da je skupščina sprejela pravila, kako se je prodajalo, to je bil
               akt skupščine, to je Vlade. Dejstvo je, da se je v tem času ugotovilo, da je ta
               pravila zaradi večje transparentnosti treba spremeniti, zato je tudi poslovodstvo
               poslalo nova pravila na Vlado. Jaz bom, vsaj kar je v moji moči, naredil vse, da bi
               bila ta pravila sprejeta še pred parlamentarnimi počitnicami Državnega zbora in s tem
               tudi Vlade. V teh novih pravilih več ni neposrednih pogajanj, ki so potem predmet
               tudi te poslovne skrivnosti v skladu z Zakonom o gospodarskih družbah, ampak je način
               prodaje omejen, hkrati pa bistveno bolj dolgoročen. Hvala.</p>
            </sp>
            <sp xml:id="SDZ7-Redna-32-2017-07-10.sp63">

               <speaker>PREDSEDNIK DR. MILAN BRGLEZ:</speaker>

               <p>Sedaj bo ministrica za okolje in prostor gospa Irena Majcen, odgovorila na vprašanje
               gospoda Zvonka Laha v zvezi z oceno hrupa pri gradnji namakalnega sistema.</p>
               <p>Prosim.</p>
            </sp>
            <sp xml:id="SDZ7-Redna-32-2017-07-10.sp64">

               <speaker>IRENA MAJCEN:</speaker>

               <p>Hvala, spoštovani predsednik Državnega zbora dr. Milan Brglez. Spoštovane poslanke in
               poslanci!</p>
               <p>Spoštovani poslanec gospod Lah, hvala za vaše vprašanje. Res je, da je vprašanje, ali
               v zvezi z oceno hrupa pri gradnji namakalnega sistema lahko govoriva samo o
               zakonodaji, o zakonodaji, ki govori o gradbenih dovoljenjih, še posebej glede na to,
               da se namakalni sistemi gradijo na kmetijskih zemljiščih in so namenjeni namakanju
               kmetijskih zemljišč. Je pa res, da se na Ministrstvu za okolje in prostor srečujemo
               tudi s številnimi podzakonskimi akti. Prav Uredba o hrupu je tisti podzakonski akt, s
               katerim se srečujemo, med drugim tudi uredba, ki govori o tem, za katere posege je
               treba pridobiti okoljevarstvena soglasja. Obstajajo številne uredbe, ki urejajo
               področje okolja. Področje okolja je na podlagi zakonodaje Evropske unije zelo
               spremljano. Imamo eno najnaprednejših svetovnih, sem prepričana, pravnih ureditev
               okolja. Na nek način se strinjam z vami, da marsikatero evropsko uredbo, ki je že
               tako zahtevna, so v preteklosti ali pa smo v preteklosti obdelali tako, da smo dodali
               še neke posebnosti, in je naša obstoječa uredba še bolj zahtevna kot evropska.</p>
               <p>Hrup je prav gotovo ena takšnih uredb. Mi si prizadevamo na podlagi kršitev – imamo
               namreč tudi kršitve iz teh vsebin – pripraviti uredbo, ki bi mnogo bolj prenašala
               zahteve evropske direktive v naš pravni red in s tem nekatere zahteve tudi zmanjšala.
               V nacionalnih zakonodajah se lahko sprejme bolj stroga ureditev, manj stroga, kot je
               evropska, pa se ne more. Pri Uredbi o hrupu si to želimo, si prizadevamo. Je pa
               veliko nasprotovanj, ki govorijo, da naj tega ne spreminjamo. Da obdržimo strožje
               kriterije, teh mnenj je pa tudi veliko. Tako je odgovor na vaše vprašanje meni težko
               dati v smislu, da sedaj zakonodaja, ki je v proceduri v parlamentu, rešuje to
               vprašanje, ker ga ne. Si ne delam utvar in se zavedam tega, da ne morem tako
               odgovoriti. Je pa res, da pri pridobivanju okoljevarstvenih soglasij ni treba
               predložiti posebne študije emisij hrupa. Na žalost ne vem, za kateri konkretni primer
               gre. Lahko da je velikost tega namakalnega sistema tolikšna, da pa je treba, ampak
               običajno v teh postopkih ni treba prave študije predložiti. Je pa res, da je v okviru
               poročila o vplivih na okolje treba podati oceno glede emisij, ki so pa lahko izvedene
               na osnovi meritev ali pa modelnih izračunov. Pripravljavci teh gradiv, ki se vlagajo
               v postopku okoljevarstvenega soglasja, vedo, kdaj in v kolikšni meri je treba zahteve
               podzakonskih aktov uresničiti. Sama pa lahko še enkrat zagotovim, da zakonodaja ne
               rešuje vsega. Zakonodaja je procesni predpis, ki neke postopke predpiše, kot sem pa
               že povedala, okoljski podzakonski akti so pa tisti, ki so velikokrat s svojimi
               določili limitirani.</p>
               <p>Če se zdaj osredotočim na hrup, če bo ostala uredba s sedanjimi vrednostmi, bo težav
               še vedno veliko. Če nam bo pa uspelo sprejeti uredbo, ki bo zniževala kriterije, pa
               bo težav nekoliko manj. Si pa upam trditi, da tudi v številnih drugih predpisih, ki
               se na nek način vključujejo potem v izdajo mnenj oziroma soglasij pri gradbeni
               zakonodaji, se največje težave pojavljajo prav v podzakonskih aktih, ne v samih
               predpisih. V procesiranju obstoječe zakonodaje si bo treba prizadevati – ta
               prizadevanja gredo v kar nekaj ministrstev – v službah ministrstev, da bodo ti
               normativi nekoliko manj zahtevni in bodo omogočali investicije.</p>
            </sp>
            <sp xml:id="SDZ7-Redna-32-2017-07-10.sp65">

               <speaker>PREDSEDNIK DR. MILAN BRGLEZ:</speaker>

               <p>Gospod Zvonko Lah, imate besedo za obrazložitev zahteve za dopolnitev odgovora.</p>
            </sp>
            <sp xml:id="SDZ7-Redna-32-2017-07-10.sp66">

               <speaker>ZVONKO LAH (PS NSi):</speaker>

               <p>Hvala lepa, predsednik.</p>
               <p>To poslansko vprašanje sem postavil z določenim namenom, ker ravno sprejemamo
               prostorsko in gradbeno zakonodajo na novo. S tem primerom bi hotel pokazati, kako
               podzakonski akti, to so uredbe in pravilniki, zagrenijo izvedbo posameznega zakona.
               Gre za izgradnjo namakalnega sistema, za kar je bilo izdelano okoljevarstveno
               poročilo in soglasje. Nato pa je iz Arsa prišla pripomba, da je treba izdelati še
               modelni izračun vpliva hrupa. Gre namreč za 100 metrov polaganja cevi za namakalni
               sistem. Problem je 100 metrov cevovoda, oddaljenega 25 metrov od stanovanjskih hiš.
               To se bo gradilo 2 dni, vsak dan po 4 ure piše notri. Verjetno gre najprej za izkop,
               izdelavo posteljice, polaganje cevi in potem hrup pri izkopu in potem hrup pri
               zasipanju, utrjevanju in tako naprej. Dvakrat po 4 ure, 100 metrov, 25 metrov
               oddaljeno od stanovanjskih hiš, gre za dve naselji. Ponudba za 3 tisoč 200 evrov brez
               DDV, to pride 3 tisoč 900 evrov.Treba pa je izdelati naslednje: izdelava 3D
               akustičnega modela, upoštevajoč pozidavo stavb in prometnice, opredelitev virov
               hrupa, izračun prostorske obremenitve okolja, izračun kazalcev hrupa, opredelitev
               omilitvenih ukrepov za zmanjšanje – vse to za 100 metrov za 4 tisoč evrov. Jaz sem
               prepričan, da 100 metrov potegne za pol nižjo ceno cevovoda izvajalec, kot bo pa to
               stalo. Ali je to potrebno? Koliko imamo takih primerov?</p>
            </sp>
            <sp xml:id="SDZ7-Redna-32-2017-07-10.sp67">

               <speaker>PREDSEDNIK DR. MILAN BRGLEZ:</speaker>

               <p>Ministrica za okolje in prostor gospa Irena Majcen, imate besedo za dopolnitev
               odgovora.</p>
            </sp>
            <sp xml:id="SDZ7-Redna-32-2017-07-10.sp68">

               <speaker>IRENA MAJCEN:</speaker>

               <p>V prvotnem izvajanju sem že povedala, da se zavedam, da podzakonski predpisi
               velikokrat ovirajo izdajo gradbenega dovoljenja ali izdajo okoljevarstvenega
               dovoljenja, tudi postopke pri izdaji celovite presoje vplivov na okolje. Tega se
               zavedamo in je naša naloga, da take podzakonske akte primerneje uredimo. Če govoriva
               sedaj o hrupu, se je vsaj zadnje tri mesece prav gotovo o Uredbi o hrupu veliko
               slišalo. Torej ima uredba pravi naziv, je povzročila veliko hrupa. Na žalost je vsaj
               moje dosedanje odgovarjanje šlo v obratni smeri. Niso se z menoj pogovarjali ali
               nasprotovali sprejetju take uredbe predstavniki gibanj, ki si želijo, da se ta ovira
               odpravi, ampak prej obratno. Želeli so, da ostanejo strogi normativi še naprej. To
               pomeni, da bomo s to uredbo kljub vsemu skušali skozi vse postopke pripeljati tako
               daleč, da ne bi bila tako stroga, kot je sedaj.</p>
               <p>Je pa na okoljskem ministrstvu še kar nekaj takih podzakonskih aktov, s katerimi
               predstavljamo kar precejšnjo oviro. Ena od njih je, tudi to ni več nobena skrivnost,
               uredba o tleh iz leta mislim da 1994 ali 1996, torej daleč nazaj, in je neprimerljiva
               z rešitvami, kot jih pozna ostala Evropa.</p>
               <p>Ena večjih težav, ki ostaja odprta, je tudi smrad. To je tudi ena takih komponent, ki
               jo težko zaznamo z nekimi stroji. Torej človeški nos ali pa nos tudi pri živalih ima
               neke sposobnosti, ki jih je pa v meritvah, lahko rečemo skozi neke analize, težko
               sprocesirati.</p>
               <p>Tako da vsaj nekaj časa bo okolje tudi zaradi tehnoloških pomanjkljivosti pri
               izvajanju nekaterih analiz še treba spremljati in si zagotavljati, da sprejeti
               predpisi ne bili ovira investitorjem.Hvala.</p>
            </sp>
            <sp xml:id="SDZ7-Redna-32-2017-07-10.sp69">

               <speaker>PREDSEDNIK DR. MILAN BRGLEZ:</speaker>

               <p>Gospod Zvonko Lah, imate besedo za postopkovni predlog, da Državni zbor v naslednji
               seji opravi razpravo o odgovoru.</p>
            </sp>
            <sp xml:id="SDZ7-Redna-32-2017-07-10.sp70">

               <speaker>ZVONKO LAH (PS NSi):</speaker>

               <p>Bom izkoristil to poslovniško možnost. Tukaj nimam konkretnega vprašanja ali pa želim
               odgovor, da se to odpravi, ampak preveč imamo tega v postopkih tako umeščanja raznih
               objektov v prostor, tako občinskih kot državnih aktov, preveč imamo teh nosilcev
               urejanja prostora, ki se praktično v fazi postopka, da ne rečem izmišljujejo
               posamezne ovire, ki jih dajejo preveč ohlapne uredbe ali pravilniki. In praktično,
               kot pravijo tudi pravniki, štirje pravniki štiri mnenja, tako si tudi štirje uradniki
               različno razlagajo določeno uredbo ali pa celo OPN. Ko smo že pri tej zakonodaji, bi
               želel, da se na ministrstvih bolj konkretno določi, da se izognemo tem oviram v
               prihodnje. Vemo, da smo na veliko področjih preveč togi, preveč dolgotrajni. Evropa
               tega ne pozna. Če smo že pri raznih dovoljenjih, v sosednji Hrvaški v treh mesecih
               pridobiš vse, v Srbiji v enem mesecu, v Avstriji v štirinajstih dneh, pri nas pa pet,
               šest let. To enostavno ne gre. To je prevelika cokla.</p>
               <p>Ko smo sedaj začeli s temi tremi zakoni, pa verjetno bo še kakšen, bi bilo treba
               urediti tudi ta področja. Jaz vem, da se je napaslo teh uradnikov po posameznih
               ministrstvih preveč, da se en drugega bojijo, ker jih je preveč in nagajajo
               investitorjem, kot da mi ne potrebujemo, da smo bolj elastični, hitrejši, bolj
               učinkoviti. Če ne bomo pri teh glavnih zakonih, kot sta ZUreP-2 in Zakon o graditvi
               objektov, te stvari uredili, potem bo vse ostalo tako, kot je, in ne bomo prišli
               nikamor. Je pa to nesprejemljivo. To je samo eden od primerov. Imamo Zakon o
               rudarstvu, pa uredbe, da ne govorim še o drugih stvareh. Lahko bi iz izkušenj, iz
               prakse naštel še deset takšnih ureditev, ki ovirajo in bremenijo predvsem ljudi, ki
               bi želeli graditi, ki bi želeli ustvarjati, pa ne morejo. Da ne govorimo o tem,
               koliko investitorjev je že šlo mimo Slovenije zaradi dolgotrajnosti teh
               postopkov.</p>
               <p>Apeliram, ministrica, na vas, da se v teh razpravah in pri sprejemanju zakona tudi
               temeljito posvetite temu.</p>
            </sp>
            <sp xml:id="SDZ7-Redna-32-2017-07-10.sp71">

               <speaker>PREDSEDNIK DR. MILAN BRGLEZ:</speaker>

               <p>Gospod Zvonko Lah, o vašem predlogu bo Državni zbor odločil jutri, 11. julija 2017, v
               okviru glasovanj.</p>
               <p>Sedaj pa bo ministrica za okolje in prostor gospa Irena Majcen odgovorila še na
               vprašanje gospoda Danila Antona Ranca v zvezi z izvajanjem vladnih izhodišč pri
               poslovanju družbe Slovenski državni gozdovi. Prosim.</p>
            </sp>
            <sp xml:id="SDZ7-Redna-32-2017-07-10.sp72">

               <speaker>IRENA MAJCEN:</speaker>

               <p>Hvala.</p>
               <p>Hvala za vprašanje poslancu gospodu Antonu Danilu Rancu. Lahko povem, da se kot
               ministrica za okolje in prostor strinjam, da so na Vladi sprejeta izhodišča za
               izdelavo strateškega načrta Slovenski državni gozdovi, kar je zelo pomembno tudi z
               vidika trajnostnega razvoja. Prav zaradi pomembnosti področja gozda in lesa smo ta
               postopek pravzaprav vključili v okvirni program prehoda v zeleno gospodarstvo z
               akcijskim načrtom, ki smo ga sprejeli ali pa ga je sprejela Vlada oktobra 2015. Preko
               tega akcijskega načrta posredno izvajamo izhodišča, saj je področje lesa, ki je v
               okviru Ministrstva za kmetijstvo, gozdarstvo in prehrano, izpostavljeno med
               prioritetnimi področji prehoda Slovenije v zeleno gospodarstvo. Les je opredeljen kot
               vir za trajnostni razvoj gospodarstva. Usmeritev pa je, da se ga v prihodnje čim bolj
               izkoristi kot obnovljivi vir. Namen je ponovno povezati in spodbuditi gozdno-lesarsko
               verigo v Sloveniji, povečati intenzivnost gospodarjenja z gozdovi, omogočiti razvoj
               predelave lesa v izdelke s čim višjo dodano vrednostjo in energetsko izrabiti lesne
               ostanke. Prav tako so v okvirnem programu vključena načela in usmeritev trajnostnega
               razvoja in gospodarjenja z gozdovi v Sloveniji, ki temeljijo na nacionalnem gozdnem
               programu. Gozd namreč ni le vir lesnega bogastva, pač pa bistveno prispeva k biotski
               raznovrstnosti in ohranjanju naravnih vrednot, ki so temelj ekološkega ravnotežja v
               naravi. Prispeva k ohranjanju dobrega stanja voda in kulture dediščine. Prek
               okvirnega programa prehoda v zeleno gospodarstvo se koordinira tudi spremljanje
               izvajanja aktivnosti akcijskega načrta, v katerega so vključene aktivnosti vseh
               sektorjev in se redno spremljajo preko enotne zbirke ukrepov za boljše zakonodajno
               okolje. Za izvedbo posameznih aktivnosti iz sklopa Trajnostno upravljanje z gozdom in
               les kot vir za trajnostni razvoj gospodarstva je odgovoren nosilni resor –
               Ministrstvo za kmetijstvo, gozdarstvo in prehrano v sodelovanju z Zavodom za gozdove
               Slovenije ter Ministrstvom za gospodarski razvoj in tehnologijo. Vlada je v oktobru
               2015 postavila tudi partnerstvo za zeleno gospodarstvo, v katerega je vključenih 9
               ministrstev. Poleg njih pa sodeluje tudi večje število zainteresiranih deležnikov in
               partnerjev. Partnerstvo pospešuje prehod v zeleno gospodarstvo, aktivira številne
               deležnike, vzpostavlja dialog in dviguje ozaveščenost ter povezuje politike in
               ukrepe. Poleg tega partnerstvo tudi organizira in izvaja regionalne posvete v
               dvanajstih regijah, kjer zbira predloge in identificira potenciale za nadaljnje
               usmeritve. Ker je zame prehod v zeleno gospodarstvo s krožnimi modeli gospodarjenja
               prioritetnega pomena, lahko trdim, da bosta gozd in les tudi v prihodnje pomembno
               vključena v nadaljnje usmeritve, ki jih nalaga krožno gospodarstvo. V naslednjem letu
               bo potekala priprava potencialov in usmeritev Slovenije za krožno gospodarstvo,
               proces pa bo zastavljen tako, da bo namenjen soustvarjanju skupaj z deležniki. Poleg
               tega ministrstvo podpira promocijo učinkovite rabe lesne biomase za ogrevanje skozi
               Sklad za podnebne spremembe, in sicer v letih 2017 in 2018. V programu je predvidena
               podpora pri uvajanju in izvajanju ukrepov zmanjševanja emisij toplogrednih plinov in
               prilagajanja podnebnim spremembam, med katerimi je tudi ozaveščanje o rabi lesa. Les
               ima namreč v celotnem življenjskem ciklu bistveno manjši vpliv na okolje kot drugi
               gradbeni materiali. Ob tem bo ministrstvo podprlo vzpostavitev enotne platforme trga
               za lesno biomaso za ogrevanje v Sloveniji ter analizo tehnoloških rešitev in ocene
               realnih stroškov proizvodnje zelenih sekancev kot … <stage xml:id="SDZ7-Redna-32-2017-07-10.stage13">/ izklop mikrofona/</stage></p>
            </sp>
            <sp xml:id="SDZ7-Redna-32-2017-07-10.sp73">

               <speaker>PREDSEDNIK DR. MILAN BRGLEZ:</speaker>

               <p>Gospod Danilo Anton Ranc, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-32-2017-07-10.sp74">

               <speaker>DANILO ANTON RANC (PS SMC):</speaker>

               <p>Spoštovani predsednik, spoštovani podpredsednik, ravno menjava poteka, tako da oba
               pozdravim, tudi seveda ministrico, vse kolegice in kolege.</p>
               <p>Tudi spoštovani ministrici bi se zahvalil za odgovor. Mislim, da je bil izčrpen,
               celovit, ki ga bi takoj podpisal, s krasno vsebino in cilji, tako podnebnimi,
               gospodarskimi kot o ohranitvi lesa kot edinstveni priložnosti za znižanje emisij
               toplogrednih plinov in zelena delovna mesta.</p>
               <p>Seveda bi pa mogoče spomnil na dve vprašanji, ki sem jih tudi pisno zastavil ali
               ustno na prejšnji seji, ko mogoče nisem dobil odgovora v celoti. Predvsem ugotavljamo
               to, da smo v Sloveniji verjetno svetovni rekorderji v pisanju lepih programov,
               strateških načrtov, krožno gospodarstvo, pametna specializacija, les je lep, ki so
               odlično zapisani dokumenti, ki pa se v praksi ne izvajajo tako, kot si želimo. Ravno
               to je bil razlog, da smo skupaj v koaliciji pripravili Zakon o gospodarjenju z
               državnimi gozdovi, ki pomeni praktično aplikacijo v prakso teh dobrih vsebin
               strateških dokumentov.</p>
               <p>Ravno tukaj, spoštovana ministrica, ne glede na to, da je tukaj resorno Ministrstvo
               za kmetijstvo, imate pa kot članica skupščine pristojnosti, možnost, da spremljate
               izvajanje strategije in izvajanje sklepov skupščine v funkciji Vlade. Zato bi na tem
               mestu ponovil vprašanje:</p>
               <p>Kako boste kot članica skupščine SiDG v funkciji ministrice zagotovili, da se bodo
               izhodišča in pa Zakon o gospodarjenju z državnimi gozdovi v praksi tudi izvedli?</p>
               <p>Naj ponovim samo to, da smo zakon sprejeli že pred sedemnajstimi meseci, izhodišča pa
               pred osmimi meseci. Prosim, če mi lahko tudi na ti dve vprašanju še odgovorite. </p>
            </sp>
            <sp xml:id="SDZ7-Redna-32-2017-07-10.sp75">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa, gospa ministrica, gospa Irena Majcen. Izvolite.</p>
            </sp>
            <sp xml:id="SDZ7-Redna-32-2017-07-10.sp76">

               <speaker>IRENA MAJCEN:</speaker>

               <p>Hvala.</p>
               <p>Kot ste že sami navedli, gospod poslanec, je Vlada v smislu skupščine. Res je, da
               posamezna ministrstva dajemo predlog za imenovanje članov nadzornega sveta.
               Ministrstvo za okolje in prostor je tudi eno tako resorno ministrstvo, kjer se
               imenuje član nadzornega sveta, na Vladi pa kot skupinski organ odločamo. Tako vam
               lahko zagotovim, da z uporabo lesa z namenom zamenjave neobnovljivih materialov
               pomembno prispevamo k zmanjšanju okoljskega in podnebnega odtisa. Zato si bom kot
               ministrica za okolje in prostor prizadevala, da bomo s promocijo uporabe zlasti
               tistega slovenskega lesa, ki ga ni mogoče uporabiti v druge namene, torej se ga ne da
               predelati, kajti predelava lesa ima najvišjo vrednost takrat, ko želimo zmanjšati
               ogljični odtis, če preprosto povemo, se v lesu kopičijo CO2 ostanki. Temu je treba
               dati najpomembnejši poudarek. Res pa je, da pri sami obdelavi lesa pride tudi do
               ostankov. Zato pa si bom prizadevala, da bi se ti ostanki uporabili v slovenski
               potrošnji. Gre za energetsko izkoriščanje teh ostankov, kajti s tem preprečimo, da se
               CO2 iz drugih energentov odvaja v ozračje. Res pa je, da če les propada, tudi če
               propada v gozdu, se ti izpusti CO2, ki jih najprej les zadržuje, jih vsebuje, se
               potem sprostijo in je ta kvaliteta lesa pravzaprav takrat zmanjšana, je na ničli. V
               poslanstvu skupščine si bom za te stvari prizadevala. Hvala lepa.</p>
            </sp>
            <sp xml:id="SDZ7-Redna-32-2017-07-10.sp77">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Ranc, izvolite, imate zahtevo za proceduralni predlog.</p>
            </sp>
            <sp xml:id="SDZ7-Redna-32-2017-07-10.sp78">

               <speaker>DANILO ANTON RANC (PS SMC):</speaker>

               <p>Spoštovani podpredsednik Državnega zbora!</p>
               <p>Naj samo pojasnim, da ne bom zahteval razprave v Državnem zboru na to temo …</p>
            </sp>
            <sp xml:id="SDZ7-Redna-32-2017-07-10.sp79">

               <speaker>PODPREDSEDNIK PRIMOŽ HAINZ:</speaker>

               <p>Ampak …</p>
            </sp>
            <sp xml:id="SDZ7-Redna-32-2017-07-10.sp80">

               <speaker>DANILO ANTON RANC (PS SMC):</speaker>

               <p>…ampak bom podprl ministrico pri vsakem njenem glasovanju za uresničitev smernic
               oziroma izhodišč za pripravo strategije SiDG. S tega vidika na vsak način sem iz
               razprave to razbral, ampak vseeno mislim, da ima priložnost kot ministrica s svojim
               glasom prispevati, da se dobra izhodišča uresničijo čim prej. Po sedanji praksi se
               zelo počasi izvajajo in v centrih za zbiranje in pridelavo lesa, kjer bi ravno
               udejanjili to, kar vi pravite, se na žalost v praksi ne uresniči. Zato bom s to
               razpravo tudi podprl vaša prizadevanja v tej smeri. Hvala.</p>
            </sp>
            <sp xml:id="SDZ7-Redna-32-2017-07-10.sp81">

               <speaker>PODPREDSEDNIK PRIMOŽ HAINZ:</speaker>

               <p>Gospod Ranc, to ni bil postopkovni predlog. Hvala lepa.</p>
               <p>Prehajamo na vprašanja poslank in poslancev, prvi krog. Mag. Branko Grims bo postavil
               vprašanje ministrici za notranje zadeve mag. Vesni Györkös Žnidar.</p>
               <p>Izvolite, gospod Grims.</p>
            </sp>
            <sp xml:id="SDZ7-Redna-32-2017-07-10.sp82">

               <speaker>MAG. BRANKO GRIMS (PS SDS):</speaker>

               <p>Spoštovana gospa ministrica, zgodovina je pač zato, da se iz nje nekaj naučimo. In
               danes je situacija z vidika migrantske krize precej podobna za Slovenijo tisti iz
               sredine leta 2015. Takrat sem tudi opozarjal, da je treba postaviti ograje, da je
               treba storiti korake skupaj z Madžarsko, kajti sicer se bo tok, ki je takrat že bil
               prisoten, in je bil usmerjen preko Srbije na Madžarsko, usmeril proti Sloveniji.
               Potem sem poslušal, da je to brez smisla, da strašim ljudi in podobno, in potem sem
               celo jesen poslušal vašega državnega sekretarja gospoda Šefica, joj, kako je
               presenečen, ko je na koncu pol milijona nepreverjenih ilegalnih migrantov topotalo
               čez Slovenijo.</p>
               <p>Zdaj je situacija za Slovenijo slabša, kajti če pride do večjega števila ilegalnega
               vhoda, večjega števila migrantov, ti ne bodo imeli kam iti. Slovenija bo žep. Tokrat
               brez pardona. Kajti Avstrijci mejo kontrolirajo in imajo pripravljene tudi vojaške
               enote ob celi slovenski meji, zato da bi to zaostrili, če bo treba. Madžari svojo
               mejo seveda ščitijo dosledno. Hrvatje prav zagotovo ne bodo dopuščali, da bi migranti
               iz Slovenije šli na Hrvaško, iz Italije pa bi prišli. Kajti, kaj se je zgodilo?
               Avstrija je napovedala, da bo mejo proti Italiji, tudi Brenner, zaščitila z vojsko –
               slike o tem si lahko ogledate na internetu –, se pravi njihova namera je jasna. Kdaj
               bodo to storili, je verjetno usklajeno s Francijo, kajti Francija je po tihem že
               vzpostavila določeno obliko kontrole proti Italiji, zdaj pa je Macron, predsednik,
               napovedal drastično zaostritev sploh migrantske politike in tudi možnosti vstopa za
               ilegalne migrante. To seveda ob dejstvu, da švicarsko mejo že dolgo ščitijo vojaške
               enote, pomeni, da edina odprta meja ostane meja proti Sloveniji. Na to bi bilo treba
               misliti zdaj. Postaviti panelne ograje, narediti vse tiste preventivne ukrepe, ki jih
               je možno brez posebnih težav narediti že zdaj, in s tem dati jasen signal tako
               migrantom kot italijanski politiki, da bo Slovenija svoje prebivalce in svoje meje
               zaščitila. Tokrat pravočasno. Kajti tukaj se ne gre zanašati na kogarkoli. Tudi na
               sosede ne, kajti mislim, da ni slučaj, da se koncentrirajo migranti prav ob naši
               meji.</p>
            </sp>
            <sp xml:id="SDZ7-Redna-32-2017-07-10.sp83">

               <speaker>PODPREDSEDNIK PRIMOŽ HAINZ:</speaker>

               <p>Mag. Vesna Györkös Žnidar, izvolite.</p>
            </sp>
            <sp xml:id="SDZ7-Redna-32-2017-07-10.sp84">

               <speaker>MAG. VESNA GYÖRKÖS ŽNIDAR:</speaker>

               <p>Spoštovani podpredsednik, hvala za besedo.</p>
               <p>Spoštovani poslanec Grims, prav je, da opozarjate na to, da se Evropa še vedno sooča
               z migracijskimi pritiski, ker namreč kljub navideznemu zatišju problem še zdaleč ni
               rešen. Problem je v tem trenutku še vedno v dejstvu, da so zunanje meje Evropske
               unije porozne, da dopuščajo masovne prihode, brez da bi se prvenstveno ugotavljajo,
               ali so podani pogoji za mednarodno zaščito na zunanjih mejah Evropske unije. Velik
               manko je tudi pri vračanju tistih, ki mednarodne zaščite ne potrebujejo.</p>
               <p>Dinamičen odnos med Italijo in Avstrijo ni nobeno presenečenje, kakor tudi ni bilo
               presenečenje leta 2015, ko se je migracijski tok preusmeril v Republiko Slovenijo.
               Sploh pa ni bilo presenečenje za kogarkoli na Ministrstvu za notranje zadeve, ker smo
               se namreč na to zelo dolgo časa intenzivno pripravljali in tudi uspešno obvladali
               migracijski tok s pomočjo trezne, sorazmerne in tudi pravočasne politike, ki je
               temeljila na enakih parametrih, na katerih bo temeljila tudi v bodoče, torej na eni
               strani na operativnih ukrepih, tehničnih ukrepih in pa seveda na intenzivnih
               političnih naporih v sodelovanju z državami na migracijski poti, katerakoli pot bi
               pač to lahko bila, vse do ciljnih držav. Ker namreč nobena tehnična ovira sama po
               sebi ne more zaustaviti ali pa sploh odvrniti na desetine tisoče ljudi, s katerimi
               smo bili v preteklosti soočeni.</p>
               <p>Torej, kar se tiče naših priprav, se policija v okviru svojih pristojnosti in nalog
               ves čas intenzivno pripravlja, ves čas intenzivno spremlja in analizira vse podatke
               in informacije, ki jih ima, in na podlagi tega tudi pripravlja analize tveganja. Te
               se ves čas posodabljajo primerljivo temu, kar Frontex počne na nivoju Evropske unije,
               kar je tudi dragocen vir informacij za nas. Aktivno se pripravljamo na potreben
               odziv, ob upoštevanju vseh okoliščin, ki so nujne za zavarovanje nacionalnih
               interesov Republike Slovenije v primeru, da evropske rešitve ne bo, če pride do
               ponovnega poslabšanja migracijske slike.</p>
               <p>Kot rečeno, ni presenečenje, da Avstrija daje takšne mešane signale. Temu smo bili
               priče že v letu 2016, ko je Avstrija prvič napovedala možnost ponovne uvedbe mejne
               kontrole. In že takrat, torej po zaprtju zahodnobalkanske migracijske poti in ob
               hitrem povečanju prihoda migrantov preko morja v Italijo, je bil pripravljen načrt
               ukrepov v primeru velikega povečanja prihoda migrantov. Junija 2016 so policijske
               uprave Koper, Nova Gorica in Kranj v sodelovanju z Generalno policijsko upravo
               pripravile načrte za primere, ko bi prišlo bodisi do obvladljivega povečanja
               migracijskega toka bodisi prekomernega povečanja te problematike. Ti načrti se redno
               dopolnjujejo, predvideno pa je stopnjevanje ukrepov glede na analize tveganja in tudi
               glede na konkretno situacijo na terenu.</p>
               <p>Kar se tiče trenutne situacije, ne glede na dogajanja, ki so v določenem obsegu tudi
               posledica notranjepolitičnih težav v Avstriji, kar se tiče migracij, v tem trenutku
               ni posebej izkazana verjetnost, da bi se naj migranti v večji meri preusmerili proti
               Sloveniji. Še vedno ciljne države ostajajo Francija, Nemčija, Švica, Avstrija in
               druge države na severu. Seveda pa, kot rečeno, računamo na vse scenarije, zasledovali
               pa bomo cilj trezne, sorazmerne in tudi odzivne politike, s katero smo tudi že v
               preteklosti dokazali, da Slovenija je kredibilna država – in tudi dejansko je na
               pobudo Slovenije prišlo do zaprtja zahodnobalkanske poti. Smo dokazali, da smo
               sposobni. Verjamem, da bomo tudi v bodoče, če pride do poslabšanja migracijske slike,
               lahko uspešno te pojave obvladovali. Seveda se pa zavedamo vseh spremenjenih
               okoliščin, torej tistih, ki jih v prvem migracijskem valu ni bilo, da države na
               severu omejujejo pritok migrantov iz tega ali drugega razloga. Tako kot rečeno,
               računamo na vse scenarije in se tudi pripravljamo.</p>
            </sp>
            <sp xml:id="SDZ7-Redna-32-2017-07-10.sp85">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Branko Grims, zahtevate dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp86">

               <speaker>MAG. BRANKO GRIMS (PS SDS):</speaker>

               <p>Hvala.</p>
               <p>Najprej, kar se tiče tega, da nihče ni bil presenečen. Vzemite to dobronamerno, gospa
               ministrica, ampak celo vi ste v Državnem zboru, ko ste ocenjevali ravnanje naših
               sosedov, na ves glas govorili, kako veliko presenečenje je to. Da ne povem vsega
               tistega, kar je o presenečenju govoril bodisi predsednik Vlade bodisi vaš državni
               sekretar gospod Šefic. Presenečenje je bilo število migrantov, da se je tok obrnil k
               nam, presenečenje je bilo, kako so ravnali, skratka, vse je bilo presenečenje. Edino,
               kar je pravzaprav reševalo Slovenijo, je bilo tisto, kar je tako lepo povedal nek
               migrant, ko so ga vprašali: »Glejte, Slovenija je tako lepa država, čudovita narava,
               dobri ljudje, boste tukaj ostali?« Pa se je kar stresel in rekel: »Uh, Slovenija,
               rdeča zvezda, Lenin, Stalin, fuj, gremo naprej!« Se pravi, pokazal je, da so zelo
               inteligentni ljudje in da tudi razumejo, kakšno vlado imamo. Vendar se na to ne gre
               več zanašati, res se ne gre več zanašati. Situacija je zdaj taka, da se meje zapirajo
               znotraj cele Evrope, tako in drugače, in po drugi strani ta zgodba dokazuje, da se ne
               gre zanašati na sosede. Ravno nasprotno, zanesti se je treba na to, da bodo storili
               vse, da sebe razbremenijo. Mi pa bomo, tako kot takrat, ponovno odvisni izključno
               sami od sebe. To se pravi, zmeraj je treba računati s tem, da tisti milejši ukrepi,
               preventiva, ki pa so izjemno pomembni, ker dajejo jasno politično sporočilo,
               zahtevajo določen čas za njihovo izvedbo in uveljavitev. In zaradi tega bi k temu
               morali pristopiti zdaj, takoj, brez oklevanja. Kajti dotok migrantov v Evropo je
               narastel ponovno do nivoja, kakršnemu smo bili že priča, in tudi velik del prihaja
               ilegalno, mimo kontrolnih točk Italije, zaradi levičarjev … <stage xml:id="SDZ7-Redna-32-2017-07-10.stage14">/ izklop mikrofona/</stage></p>
            </sp>
            <sp xml:id="SDZ7-Redna-32-2017-07-10.sp87">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>To je bila razprava, to ni bilo postavljeno vprašanje.</p>
               <p>Gospod Miha Kordiš bo postavil vprašanje ministrici za … <stage xml:id="SDZ7-Redna-32-2017-07-10.stage15">/ oglašanje iz dvorane/</stage></p>
               <p>Izvolite, mag. Branko Grims, proceduralno, postopkovno.</p>
            </sp>
            <sp xml:id="SDZ7-Redna-32-2017-07-10.sp88">

               <speaker>MAG. BRANKO GRIMS (PS SDS):</speaker>

               <p>Glejte, najprej postopkovno. Predlagam, da o tem spregovori Državni zbor, ker
               verjemite mi, da bo tako ali drugače, in to ne samo enkrat. Jaz se zavedam, da bi
               marsikdo na vseh straneh to temo najraje kar pozabil. Ampak gospe in gospodje nobena
               tema ni v Evropi ta trenutek bolj aktualna, bolj dolgoročno usodna za obstoj Evropske
               unije kot celote, za blaginjo in varnost ljudi in za obstoj posameznih držav, kot je
               Slovenija. Nobene druge teme ni, ki bi bila bolj pomembna, ker gre za vprašanje ne
               samo varnosti, življenja, integritete ljudi, spoštovanja žensk in otrok, spoštovanja
               človekovih pravic. Vse to so dimenzije, ki so tu odprte. Gre celo za vprašanje
               obstoja civilizacije, kot jo poznamo. Če se bo ta proces nadaljeval, verjemite, imate
               čudovit zgled zdajle v Hamburgu, kam bo to pripeljalo. Naveza med radikalnimi
               muslimani, tistimi, ki so nagnjeni k nasilju, in pa levičarji pripelje do uničenja.
               Do tega, da je Hamburg gorel. Do tega, poglejte si te posnetke, do tega, da ulice
               izropane, uničene, zažgane spominjajo na situacijo v Arabiji ali pa, če želite, v
               Siriji. To, gospe in gospodje, je prihodnost Evrope, če se temu ne upremo na pravi
               način, tukaj in zdaj in pravočasno. Najprej seveda s preventivo in o tem govorim.</p>
               <p>Zato predlagam, da se o tem spregovori. Verjemite mi, da bomo na en ali na drug
               način, ker je to preresna, preveč usodna zadeva, da bi se jo kakorkoli pometlo pod
               preprogo.</p>
            </sp>
            <sp xml:id="SDZ7-Redna-32-2017-07-10.sp89">

               <speaker>PODPREDSEDNIK PRIMOŽ HAINZ:</speaker>

               <p>Mag. Branko Grims, preskočili ste eno fazo, ampak dobro, o vašem postopkovnem
               predlogu bomo odločali jutri, 11. Julija, v okviru glasovanj.</p>
               <p>Gospod Miha Kordiš bo postavil vprašanje ministrici za zdravje Milojki Kolar Celarc,
               ter ministrici za delo, družino, socialne zadeve in enake možnosti dr. Anji Kopač
               Mrak.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp90">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>Uvodoma naj povem, da jaz kot levičar imam sicer nekoliko ožuljene roke pa umazane od
               zemlje, ampak zaradi tega, ker smo delali na njivi, na zaradi tega, ker bi pod mejo
               kopali kakšne prehode zato, da bi švercali skozi begunce, kot se tamle zatrjuje in se
               zaklinja kolega Grims.</p>
               <p>Grem nazaj k svojemu vprašanju. Moje vprašanje se tiče vseh tistih naših prebivalcev,
               ki prebivajo v domovih starejših občanov, s tem tudi njihovih svojcev pa zaposlenih v
               domovih. Kakorkoli obrnemo in pogledamo na situacijo, bivanje v naših domovih niti
               slučajno ni na tisti ravni, da se ljudje vanje ne bi podajali z odporom. To je
               posledica njihovega sistematičnega zanemarjanja in posledice so znane. Prostori so
               pogosti stari, neprimerni, nekateri se nahajajo celo v gradovih. Osebje domov
               starejših je premalo številno in je preobremenjeno. O številkah nemara najbolje priča
               sindikalni podatek, da so medicinske sestre v domovih opravile do 100 tisoč nadur, ki
               niso bile plačane. Ob tem je v domovih vedno več oskrbovancev, ki so popolnoma
               odvisni od tuje pomoči. Skratka, domovi so začeli nadomeščati negovalne bolnišnice,
               ob tem so pa standardi zdravstvene oskrbe taki, če malo karikiram, kot da bi šlo za
               počitniške objekte. In najbolj žalostno pri tem je, da so cene za oskrbovance kljub
               temu zelo visoke. Oskrba v enoposteljni sobi znese tudi 620 evrov na mesec, kar
               seveda presega minimalno pokojnino, ob tem pa domovi ustvarjajo velike presežke, ki
               jih dosegajo na račun izkoriščanja in izgorelih zaposlenih in seveda na račun svojih
               visokih cen. Nekateri izmed teh domov so tudi v koncesionarskem režimu in ti
               koncesionarji, kot je recimo DEOS, o katerem smo se v tem Državnem zboru že
               pogovarjali, na ta račun že pogovarjali, na ta račun dobro služijo.</p>
               <p>Moje poslansko vprašanje je neke vrste poziv, da ustavimo siromašenje domov in
               prelaganje bremena na oskrbovance. Dogaja se ob opozorilu Skupnosti socialnih
               zavodov, da se bo oskrba v domovih starejših občanov zaradi sprejetega dogovora med
               Vlado in ZZZS podražila do te mere, da sredstva, ki jim jih bo namenil ZZZS, ne bodo
               zadostovala in se bo posledično to finančno breme preneslo na oskrbovance in njihove
               svojce. In pridružujem se pozivu Sindikata upokojencev Slovenije, ki opozarja, da je
               doplačevanje sredstev, ki bi jih moralo kriti obvezno zdravstveno zavarovanje,
               nepravično in da je treba zagotoviti zadostna sredstva, da to doplačevanje ne bo
               potrebno. Hvala.</p>
            </sp>
            <sp xml:id="SDZ7-Redna-32-2017-07-10.sp91">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica Milojka Kolar Celarc, izvolite.</p>
            </sp>
            <sp xml:id="SDZ7-Redna-32-2017-07-10.sp92">

               <speaker>MARIJA MILOJKA KOLAR CELARC:</speaker>

               <p>Hvala za besedo, gospod podpredsednik! Spoštovani poslanec Miha Kordiš, spoštovani
               ostali!</p>
               <p>Zahvaljujem se za to vprašanje, ki dejansko odseva stanje v domovih za starejše
               občane, kjer je cena izračunana na osnovi dogovorjenega in sprejetega standarda
               zdravstvene nege. Ta standard je dejansko že star, zastarel. Se pa srečujemo s tem,
               da v domove starejših prihajajo starostniki, ki potrebujejo čedalje več te
               zdravstvene nege. Moram pa na žalost povedati, da seveda ta Skupnost socialnih
               zavodov dejansko deli enako usodo splošnega dogovora in nivoja cen storitev kot tudi
               vsi ostali izvajalci zdravstvenih storitev, saj je Skupnost socialnih zavodov eden
               izmed partnerjev, ki sodeluje in se pogaja v tem splošnem dogovoru. Mi smo prav
               zaradi tega in tudi skupaj z ministrico za delo ob sprejemanju splošnega dogovora za
               leto 2017 sprejeli dodaten sklep in zavezo pa tudi v sklopu priprav zakona o
               dolgotrajni oskrbi, kjer bo posebna delovna skupina prevetrila celotne standarde in
               normative zdravstvene nege kot tudi ceno te zdravstvene nege tako, da bi se lahko že
               v splošnem dogovoru za leto 2018 upoštevali drugi standardi. Jaz verjamem, da bo tudi
               druga cena, kajti na žalost je cena teh storitev v splošnem dogovoru za leto 2017
               padla praktično na ceno iz leta 2014, kar seveda povzroča še dodatne primanjkljaje
               tako pri izvajalcih zdravstvenih storitev kot tudi pri domovih starejših.</p>
            </sp>
            <sp xml:id="SDZ7-Redna-32-2017-07-10.sp93">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Anja Kopač Mrak, ministrica, izvolite.</p>
            </sp>
            <sp xml:id="SDZ7-Redna-32-2017-07-10.sp94">

               <speaker>DR. ANJA KOPAČ MRAK:</speaker>

               <p>Hvala, spoštovani podpredsednik, tudi meni za besedo! Hvala, gospod Kordiš, za
               vprašanje!</p>
               <p>Dejstvo je, da je to velik problem in socialnovarstveni zavodi niso v izgubi zaradi
               tega, ker to zgubo plačujejo iz oskrbnin, to je dejstvo že več let, to je ugotovilo
               Računsko sodišče. To je stanje, ki je pač tako, kot je. Tako kot je ministrica
               povedala, socialnovarstveni zavodi delijo enako usodo kot zdravstveni domovi. Na
               predlog ministrstva je bil tudi ta sklep na Vladi sprejet, ker je pač to stanje
               dejansko iz vidika, kaj svojci in oskrbovanci v domovih za starejše preživljajo,
               glede na ceno, ki je, glede na vse to, kar je povedano, nesprejemljivo. Tako da do
               leta 2018 morajo biti sprejeti novi standardi in nova cena na tem področju, celovito.
               Dejstvo je, da danes sega samo do 91,75 % cene storitve iz leta 2014, torej niti ne
               100 %. Dejstvo je, da je po izračunih socialnovarstvenih zavodov izguba, ne boste
               verjeli, 1,5 do 2 evra na dan na zdravstveni negi. Prej ste omenjali in dejstvo je,
               stanje v naših domovih bi bilo enako, kot je v zdravstvenih domovih, če ne bi bilo te
               zgodbe, ki je. Ko govorite o presežkih, je pa treba vedeti, da stanje ne prenese
               poenostavljanja, tam 82 domov imamo v Sloveniji, stanja ali presežki ali izgube so
               različne. Dejstvo pa je, da domovi za starejše upravljajo tudi tržne storitve, na
               primer pomoč na domu, s katerim dobijo večino sredstev, s katerim potem pokrivajo,
               tako da ni tako enoznačno. Situacija je od enega doma do drugega različna. Vsekakor
               pa je ministrstvo na stališču, da je standarde na področju socialnovarstvene oskrbe
               treba prevetriti. Je pa dejstvo, da je to ves čas povezano z vzpostavitvijo
               dolgotrajne oskrbe, ker vse to na žalost, dokler ni vzpostavljen sistem, to pomeni,
               če mi dvignemo standarde in normative, to pomeni, da bo šlo več na posameznika, ker
               brez sistemske rešitve, kar pa bi edino z zakonom o dolgotrajni oskrbi, edino na ta
               način lahko stvari rešimo. Žal je stanje takšno, kot je, dolgotrajna oskrba je pa
               nujna.</p>
            </sp>
            <sp xml:id="SDZ7-Redna-32-2017-07-10.sp95">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Miha Kordiš, boste zahtevali dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp96">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči, in hvala ministricama za odgovore.</p>
               <p>Upam, da se bo do leta 2018 dejansko postavilo neke nove standarde in normative. Kar
               se kadra tiče, vemo, da so te stvari več desetletij odzadaj. Ob tem se je narava
               oskrbe starostnikov v domovih za ostarele tudi spremenila. Včasih so bili dejansko to
               domovi, zdaj pa so to že negovalne bolnišnice, kjer so obnemogli ljudje, ki
               potrebujejo vso podporo. Skratka upam, da bo prišlo do dviga in izboljšanja teh
               standardov. Medicinske sestre so sila izgorele, mislim … Vam bom povedal čisto
               praktični primer. Moja mati je medicinska sestra, dela v domu za ostarele pa ima
               popolnoma uničen hrbet, ker morajo te punce tam prestavljati starostnike iz postelj.
               Skratka, to je zelo garaško delo, mislim, to so res ta pravi proletarci. Ob tem pa v
               panogi domov starejših občanov beležimo presežke, ki se v glavnem investirajo v
               infrastrukturo. To so pač neke investicije za to, da se izboljšajo kakšne prostorske
               kapacitete in tako naprej. Ampak seveda ti presežki so doseženi na račun kadrovske
               podhranjenosti in preplačevanja svojcev. Socialisti tukaj mislimo, da bi morali
               pristopiti k temu problemu vprašanja presežkov na način, da začne investicijski del
               dejavnosti domov starejših občanov sistematično in namensko pokrivati državni
               proračun, torej javne finance. Seveda pa je tudi še vprašanje koncesij, recimo DEOS
               tovrstne presežke uporablja za agresivno kapitalistično ekspanzijo, pri tem pa ponuja
               zelo slabo oskrbo svojim oskrbovancem. Imeli smo že debato o tem v tem parlamentu na
               račun kvalitete njihove hrane in tako naprej. S koncesijami pa je treba močno
               zaropotati, neupravičene koncesije odvzeti, dolgoročno jih pa odpraviti.</p>
            </sp>
            <sp xml:id="SDZ7-Redna-32-2017-07-10.sp97">

               <speaker>PODPREDSEDNIK PRIMOŽ HAINZ:</speaker>

               <p>Izvolite, dr. Anja Kopač Mrak.</p>
            </sp>
            <sp xml:id="SDZ7-Redna-32-2017-07-10.sp98">

               <speaker>DR. ANJA KOPAČ MRAK:</speaker>

               <p>Zdaj razumem, da je bil to volilni program vaših socialistov znotraj vprašanja domske
               oskrbe. Jaz sem vseeno za to, da bi ljudje, ki to poslušajo, vedeli, da
               poenostavitve, kot ste jo postavili, da domovi s presežkom, ker se oskrbnine
               previsoke, in zaradi tega, ker je kadrovska podhranjenost, torej, da podstandardi in
               normativi, ne vzdrži. Povedala sem, da so različne situacije v 82 domovih.
               Posploševati enega ali dva domova na vse, ne vzdrži in delamo krivico drugim. Imajo
               pomoč na domu, ki jo opravljajo kot tržno dejavnost, in iz tega ima večina več
               presežkov, kar nima seveda nobene veze, dragi poslanec, z oskrbninami in višino cene
               oskrbovanega dneva. Je pri nekaterih domovih, samo ko posplošujemo in poenostavljamo
               stvari, se pač zdi, kot da je v sistemu vse narobe in da je možno sistemske napake
               rešiti tako z eno zadevo in se stvar reši. Ni, treba je poznati situacijo in pač
               vedno je problem v podrobnostih, ki pa verjamem, da niso tako lahko razložljive v
               enem ali dveh stavkih.</p>
               <p>Domovi za starejše, vsekakor z dolgotrajno oskrbo, so nujen sistemski ukrep zaradi
               tega, da sistemsko omogočimo ljudem, da bodo zavarovali tveganje, ki je pred nami
               vsemi, to je dolgotrajna oskrba, kjer pač s podaljševanjem življenjske dobe, se bomo
               vsi s tem soočili s tem, da kolektiviziramo tveganja, da na posameznika pade manj
               tveganja. Dejstvo je, da danes financiramo v preveliki meri, absolutno preveliki meri
               z prispevki posameznika, kar pa pomeni, da bremeni družino glede na vsa druga
               tveganja, tako na ravni boleznin, na področji starosti je tukaj največji problem. To
               sistemsko rešitev potrebujemo in jo žal še nismo uspeli dogovoriti na ravni države.
               To je to.</p>
               <p>Poenostavitve, da bi več investicij, bo pa nujno ocena, na kakšen način bomo
               obstoječe domove, ki so bili večino grajeni v 70. letih, torej javni domovi, na
               kakšen način jih bomo sanirali, ker so potrebni, tudi to je dejstvo, da bo treba
               sanirati. Tudi posploševanje, pa ne želim biti advokat nikogar, ampak posploševati,
               da je slabo delo pri koncesionarjih, ne vzdrži. Tako da kljub temu, da sem vedno
               branik javnega, pa ta ocena ne zdrži. In tudi tista razprava o hrani je bila seveda
               razprava sama po sebi.</p>
            </sp>
            <sp xml:id="SDZ7-Redna-32-2017-07-10.sp99">

               <speaker>PODPREDSEDNIK PRIMOŽ HAINZ:</speaker>

               <p>Gospod Miha Kordiš, izvolite, imate postopkovni predlog.</p>
            </sp>
            <sp xml:id="SDZ7-Redna-32-2017-07-10.sp100">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>Ja, želel bi razpravo o stanju domov starejših občanov pri nas, o oskrbi starostnikov
               in kako bomo to stvar zapeljali v prihodnje, kako bomo zvišali standarde in
               normative, da razbremenimo osebe, in kako bomo namenili dodatna javna sredstva za to,
               da se lahko infrastruktura domov starejših občanov normalno razvija.</p>
               <p>Sicer pa, gospa ministrica Anja Kopač Mrak, enkrat za spremembo s tem vprašanjem
               nisem z vami na bojni nogi, tako da bi ne bi bilo treba imeti strupenih podtonov. Kar
               se tiče Deosa recimo, sem dal konkreten primer, nisem posploševal, je pa res, da je
               situacija od doma do doma različna, je od doma do doma različna. Se nam pa pač na
               ravni celotne panoge tukaj nabirajo neki presežki, ki se večinoma, recimo tudi o rabi
               teh presežkov lahko začnemo govoriti, ne uporabljajo za dodatne zaposlitve, ki bi šle
               iznad standardov in normativov, ampak se pač investirajo v neko infrastrukturo, v
               prostore, ki so sicer pogosto res sila dotrajani. In mislim, da vseh teh presežkov
               tudi ne moremo kar tako prepisati oskrbi na domu in neki komercialni domski
               dejavnosti, ampak tudi na račun visokih cen za svojce in za oskrbovalce pogosto. Če
               pa želimo tukaj bolj koncizno zarezati, pa seveda s tem postopkovnim predlogom dajem,
               podpiram možnost za razpravo o tem stanju v Državnem zboru. Hvala.</p>
            </sp>
            <sp xml:id="SDZ7-Redna-32-2017-07-10.sp101">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Miha Kordiš, o vašem predlogu bo Državni zbor odločal jutri, 11. julija, v
               okviru glasovanj. Hvala lepa.</p>
               <p>Gospa Erika Dekleva bo postavila vprašanje ministrici za obrambo, gospe Andreji
               Katič.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp102">

               <speaker>ERIKA DEKLEVA (PS SMC):</speaker>

               <p>Spoštovana ministrica, lep pozdrav!</p>
               <p>Moje vprašanje, kot že večkrat do sedaj, se nanaša seveda na osrednje vojaško
               vadbišče Poček. Na osnovni dogovora o uskladitvi interesov glede porabe in
               upravljanja vojaške infrastrukture na območju Občine Postojna iz leta 2004 je
               Ministrstvo za obrambo v letu 2016 izvedlo okoljski monitoring na osrednjem vadbišču
               Poček. Izvajalci raziskave, podjetje ERICo Velenje, so ugotovili povečane vsebnosti
               svinca, kadmija, bakra, kroma, niklja, mineralnih olj in mestoma cinka. Povečane
               vsebnosti svinca in bakra so na pehotnem strelišču Poček prekoračevale kritično
               emisijsko vrednost oziroma so jo dosegale, pri čemer je kritična emisijska vrednost
               gostota posamezne nevarne snovi v tleh, pri katerih zaradi škodljivih učinkov ali
               vplivov na človeka in okolje onesnažena tla niso primerna za pridelavo rastlin,
               namenjenih prehrani ljudi ali živali, ter za zadrževanje ali filtriranje vode.
               Vsebnosti mineralnih olj so bile statistično značilno večje v primerjavi z raziskavo
               iz leta 2005.</p>
               <p>Glede na vsa ta dejstva me zanima, najprej:</p>
               <p>S katerimi ukrepi bo ministrstvo zmanjšalo onesnaženje na Počku ter saniralo
               onesnaženo območje, da ne bodo onesnaževala pronicala v podzemlje in onesnažila vir
               pitne vode za več občin?</p>
               <p>Drugič, vas prosim, da navedete vrednosti posameznih onesnaževal tal, vode in zraka,
               prav tako mejne, opozorilne in kritične vrednosti za posamezne vrste onesnaževal.</p>
               <p>Med kovinami je bil omenjen tudi krom, ni pa navedeno, za katero obliko gre. Krom 6,
               na primer, je zelo rakotvoren, tako da vas prosim za pojasnitev.</p>
               <p>Sporno dejstvo je tudi, da tisti, ki onesnažuje, izvaja tudi nadzor nad samim seboj,
               oziroma ga izvaja preko pooblaščene ustanove.</p>
               <p>Prosim za odgovor:</p>
               <p>Zakaj monitoringa ne izvaja neodvisna ustanova, saj bi bili rezultati takšnih meritev
               precej bolj verodostojni?</p>
               <p>Hvala za odgovor.</p>
            </sp>
            <sp xml:id="SDZ7-Redna-32-2017-07-10.sp103">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Andreja Katič, ministrica, izvolite.</p>
            </sp>
            <sp xml:id="SDZ7-Redna-32-2017-07-10.sp104">

               <speaker>ANDREJA KATIČ:</speaker>

               <p>Spoštovani podpredsednik. Spoštovana poslanka, najprej hvala za odgovor.</p>
               <p>Prejšnji teden, natančneje 4. julija 2017, je imelo Ministrstvo za obrambo, skupaj z
               Občino Postojna, pa tudi z izvajalci monitoringa, novinarsko konferenco v Postojni,
               kjer smo zelo natančno predstavili kompleten monitoring z vsemi podatki. Da bi danes
               vam vse razlagala, kar ste vprašali, je v bistvu premalo časa teh par minut, vendar
               je posnetek novinarske konference, tako zvočni kot video, dostopen na naši spletni
               strani, in predstavitev izvlečkov monitoringa na naši spletni strani in tudi na
               spletni strani Občine Postojna. Lahko vam pa seveda vse skupaj pošljemo tudi
               pisno.</p>
               <p>Najprej bi rada izpostavila zelo dobro sodelovanje z Občino Postojna, sploh v okviru
               te koordinacijske skupine, ki ste jo tudi sami na začetku omenili, in tudi pri
               celotnem monitoringu, pa tudi pri izvedbi javnega naročila za izbiro izvajalca
               monitoringa je sodeloval tudi predstavnik Občine Postojna. Zdi se mi zelo pomembno,
               da transparentno, odprto in odgovorno, skupaj z lokalnimi oblastmi vodimo vse
               aktivnosti za to, da čim bolj predstavimo vsem, ki živijo okoli Počka, kakšne so
               aktivnosti Slovenske vojske na tem osrednjem vadišču in kaj vse Slovenska vojska,
               Ministrstvo za obrambo delamo tudi za to, da ohranjamo naravo in da preprečimo
               kakršnakoli onesnaževanja.</p>
               <p>In če bi pogledali samo ukrepe, ki jih izvajamo, in da jih vam naštejem. Gre za to,
               da Slovenska vojska strelja na natančno določene in prej pripravljene rajone ciljev,
               vse tako, kot je določeno z državnim prostorskim načrtom, da dosledno odstranjujemo
               ter varno in ekološko uničimo vse elemente streliva in ostanke bojnega streljanja, da
               uporabljamo manevrsko šolsko vadbeno strelivo, da uporabljamo sodobne trenažne in
               simulacijske sisteme tudi za orožja večjih kalibrov, tudi za izgradnjo sodobnih
               strelišč, s čim večjo uporabo sobnih strelišč za streljanje s pehotnim orožjem in za
               izgradnjo parkirišč in sodobnih parkirišč za terenska in oklepna vozila.</p>
               <p>Kar se tiče samega Počka, mi imamo prav v elaboratu OSVAD predpisane okoljske ukrepe,
               med drugim tudi zaščito tal v času terenskega usposabljanja, s katerimi zagotavljamo
               ustrezno vzdrževanje voznega parka in mehanizacije; pretakanje goriva ni dovoljeno;
               pod vojaška vozila, ki dalj časa stojijo na neutrjenih površinah, postavljamo
               neprepustne lovilne posode, da se prepreči onesnaževanje tal in vode z olji in
               naftnimi derivati zaradi morebitne netesnosti vozil; predpisane imamo tudi vse ukrepe
               za primer razlitja olj in goriv ali drugih nevarnih in škodljivih snovi. Izdelali smo
               celo zloženko za uporabo v različnih jezikih, ki jo dobijo vsi pripadniki tako
               Slovenske vojske kot tudi ostalih gostujočih enot na OSVAD.</p>
               <p>Kot je pokazala meritev, delali so analize tal na 25 različnih lokacijah in še eno
               referenčno, generalne ugotovitve so, da v nekaterih delih Počka je presežena kritična
               vrednost svinca in bakra, voda pa ni onesnažena. In tukaj, kot sem vam navedla, imate
               priloženo celotno monitoring predstavitev. Izvajalci tudi ugotavljajo, da so v
               primerjavi z izsledki iz leta 2005 koncentracije svinca in bakra nižje, statistično
               za baker. Kot sem rekla, na področju monitoringa voda smo ugotovili, da vode niso
               onesnažene. Monitoring pa se je izvajal tudi za prašne usedline, divjad in kartiranje
               suhih travnikov. Vse to je predstavljeno na spletni strani.</p>
               <p>Glede kroma bi povedala samo to, da gre za krom 6, celokupni krom, ki vsebuje CR6 in
               CR3+. Krom 6 se ni analiziral ločeno, ker bi to zahtevalo drugačne analize, če bi pa
               ga določali ločeno, bi to pomenilo nižje vrednosti.</p>
               <p>Glede očitka, kdo sodeluje in zakaj je nadzor takšen. To je bilo določeno z Uredbo o
               državnem prostorskem načrtu za osrednje vadišče Slovenske vojske Postojna, ki je
               objavljena v številki 17/14 Uradnega lista Republike Slovenije. Namen trajanja
               monitoringa je od leta 2016 do leta 2019 in tu, kot sem povedala, smo javno naročilo
               peljali skupaj s predstavniki občine, v izogib kakršnemukoli dvomu o neodvisnost
               institucije. In za nas je to neodvisna institucija. Ministrstvo za obrambo ni nikoli
               in tudi ne bo nikoli posegalo v to, kaj izvajalci delajo na terenu. Projekt izvajajo
               poleg ERICo še ZRC SAZU: Biološki inštitut Jovana Hadžija, Inštitut za raziskovanje
               Krasa; Gozdarski inštitut Republike Slovenije; KOVA, d. o. o.; in Aquarius, d. o. o.,
               Ljubljana. Financira resda Ministrstvo za obrambo, ampak kot sem povedala, na podlagi
               uredbe, ki jo je sprejela Vlada Republike Slovenije. Toliko za uvod. Hvala.</p>
            </sp>
            <sp xml:id="SDZ7-Redna-32-2017-07-10.sp105">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Erika Dekleva, boste zahtevali dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp106">

               <speaker>ERIKA DEKLEVA (PS SMC):</speaker>

               <p>Hvala.</p>
               <p>Ministrica, jaz vas nisem prosila za celotno predstavitev monitoringa in vse tisto,
               kar je bilo na novinarski konferenci. Jaz sem od vas želela odgovore na štiri zelo
               konkretna vprašanja. Moram reči, da teh nisem dobila. Dejstvo je, da težke kovine
               najdemo v zemlji, vendar pa so tako koncentrirane vsebnosti lahko posledica samo
               človeških aktivnosti oziroma v tem primeru vojaške aktivnosti. Dolgotrajna
               izpostavljenost ima lahko seveda učinke na živčni sistem, govorimo o rakotvornih
               učinkih. Lahko rečemo tudi, da je bila analiza, kot je meni znano, narejena že pred
               pol leta. Tako me zanima, zakaj smo potrebovali pol leta, šest mesecev, nekatere
               ukrepe bi se ves ta čas že lahko izvajalo, lahko bi se jih pravzaprav že ves čas,
               kajti ljudje, ki tam živijo, znajo oceniti tudi brez vseh teh analiz, da gre za neke
               aktivnosti, ki povzročajo veliko onesnaženost zraka, tal, rastlin in še česa,
               morebiti lahko tudi vode. No, najbrž ni treba posebej omeniti, da smo nedolgo tega
               pravico do pitne vode vpisali v ustavo.</p>
               <p>Tako me zanima:</p>
               <p>Če boste čez nekaj časa ugotovili, da niste bili uspešni z vsemi temi ukrepi, ali
               nameravate morda spoštovati referendumsko voljo ljudi in pravzaprav to vadbišče
               premestiti ali ga celo ukiniti?</p>
               <p>Hvala.</p>
            </sp>
            <sp xml:id="SDZ7-Redna-32-2017-07-10.sp107">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica Andreja Katič, izvolite.</p>
            </sp>
            <sp xml:id="SDZ7-Redna-32-2017-07-10.sp108">

               <speaker>ANDREJA KATIČ:</speaker>

               <p>Hvala.</p>
               <p>Spoštovana poslanka! Rekli ste, da moramo navesti vrednosti posameznih onesnaževanj
               tal, vode, zraka, vse mejne, opozorilne in kritične vrednosti za posamezne vrste
               onesnaževal. To je tak komplet gradiva. Povedala sem, da smo imeli na 25 različnih
               mestih plus še eno referenčno za primerjavo in vsega tega vam, žal, zdajle ne morem
               prebrati, če govorimo samo o teh podatkih, in z veseljem smo vam to pripravljeni
               dati, podrobno.</p>
               <p>Povedala sem pa tudi, da imate vse te podatke objavljene tako na spletni strani
               Občine Postojna kot na spletni strani Ministrstva za obrambo, z zvočnimi posnetki in
               vsem skupaj. Strokovne službe, izvajalci, so morale dokončati svoje postopke in v to
               se Ministrstvo za obrambo ni spuščalo. Lahko pa vprašate tudi predstavnike občine, ki
               vseskozi tesno sodelujejo, in prav to je naš namen, da je popolnoma transparentno,
               odprto, kaj vse se dogaja na Počku.</p>
               <p>In kot ste sami povedali, leta 2005 so bile vse mejne vrednosti bistveno višje, kot
               so sedaj, leta 2016. Mi bomo izvajali monitoring še 2016, 2017, 2018, 2019. Postopki
               morajo pač teči. In v tem času smo bistveno izboljšali položaj na tem osrednjem
               vadišču Slovenske vojske. Res pa je, da je bil tukaj poligon, ne samo za časa
               samostojne Republike Slovenije in Slovenske vojske, ampak tudi daleč nazaj v
               preteklosti in da so določena onesnaževanja tudi že iz preteklosti. Slovenska vojska,
               Ministrstvo za obrambo Republike Slovenije se bo pa trudilo, da s čim manjšimi vplivi
               deluje na tem območju. Gre pa za osnovno vadbišče Slovenske vojske, druge takšne
               lokacije nimamo. Veste, da je zadeva tudi pred Ustavnim sodiščem in čakamo na
               rezultat tega, potem pa bomo videli tudi, kako bo v prihodnje. Brez tega vadbišča pa
               Slovenska vojska težko opravlja, izvajanje svoje dejavnosti in tega se kot vlada v
               celoti tudi zavedamo. Hvala.</p>
            </sp>
            <sp xml:id="SDZ7-Redna-32-2017-07-10.sp109">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Zahtevate dopolnitev oziroma proceduralno?</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp110">

               <speaker>ERIKA DEKLEVA (PS SMC):</speaker>

               <p>Ne, samo predlagam, da se o tem pogovorimo, ker presežene vrednosti kažejo po novem
               bistveno izboljšanje, tako da predlagam, da se o tem pogovorimo.</p>
            </sp>
            <sp xml:id="SDZ7-Redna-32-2017-07-10.sp111">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Eva Irgl bo postavila vprašanje ministru za pravosodje, mag. Goranu
               Klemenčiču.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp112">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovani poslanke, poslanci!</p>
               <p>Spoštovani gospod minister, bova šla kar in medias res. Moje prvo vprašanje za vas je
               sila enostavno.</p>
               <p>Prosila bi vas, da mi definirate oziroma pojasnite:</p>
               <p>Kakšna mora biti integriteta osebe na visoki javni funkciji oziroma kakšno delovanje
               in ravnanje vi pričakujete od funkcionarjev na visokih položajih?</p>
               <p>Zanima me vaše mnenje, ali lahko postane minister oziroma ali se lahko obdrži na
               položaju ministra oseba, ki ne ravna v skladu z Zakonom o integriteti in
               preprečevanju korupcije, ki krši zakonodajo, ki krši Ustavo Republike Slovenije, ki
               dokazano zavaja oziroma je bil ujet na laži v za državo pomembnih vsebinah – več o
               tem v nadaljevanju –, ki ne želi pojasniti izvora premoženja, ki ravna
               netransparentno.</p>
               <p>Torej zanima me:</p>
               <p>Ali lahko takšna oseba postane minister ali pa ostane na položaju ministra?</p>
               <p>In tretje vprašanje:</p>
               <p>Kako lahko minister za pravosodje zagotovi integriteto pravosodnega sistema, kjer
               imamo, zdaj je pa to že evidentno, spoštovani gospod minister, dvojna merila?</p>
               <p>Nekatere se obsoja po hitrem postopku, pri drugih pa vse obtožnice padajo ena za
               drugo ali pa se zaradi zamude tožilstva brišejo obremenjujoči dokazi. In seveda, ker
               gre tukaj tudi za integriteto ministrstva, ki ga vodite, me zanima, nekoč ste dejali
               »v nekaterih primerih bodo letele glave.«</p>
               <p>Zanima me :</p>
               <p>Kako je v tem zadnjem primeru, ko zaradi izbrisa obremenjujočih dokazov pri gospodu
               Zoranu Jankoviću, vemo, kaj se je zgodilo, zanima me konkretno, ali bodo tudi v tem
               primeru letele glave, če ste to že napovedali ali pa so mogoče že odletele?</p>
               <p>Hvala.</p>
            </sp>
            <sp xml:id="SDZ7-Redna-32-2017-07-10.sp113">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Goran Klemenčič.</p>
               <p>Izvolite, gospod minister.</p>
            </sp>
            <sp xml:id="SDZ7-Redna-32-2017-07-10.sp114">

               <speaker>MAG. GORAN KLEMENČIČ:</speaker>

               <p>Hvala lepa, spoštovani podpredsednik Državnega zbora. Spoštovani poslanka, poslanke
               in poslanci!</p>
               <p>Drznil si bom noro ugibati, da ste v tistem prvem delu vprašanja imeli v mislih mene.
               Me niste sicer imenovali, ampak razumem vse te negativne prizvoke, običajno prihajajo
               z vaše strani. Na vaše poslansko vprašanje, ustno poslansko vprašanje bom z veseljem
               odgovoril, ko ga boste zastavili. Vi ste namreč na ustno poslansko vprašanje, ki ga
               imam tukaj pred seboj – in kot veste poslovnik določa, do katerega dne in do katere
               ure ga morate poslati –, poslali vprašanje, ki ima, če odmislimo vezne črke pa
               enozvokovne besede, ali kako se prav reče, točno 9 besed: »Ministra, pristojnega za
               pravosodje, bom vprašal v zvezi z Zakonom o integriteti in preprečevanju korupcije.«
               Če boste nadaljevali v zvezi s tem, ne pa z neko, seveda videno, mini kampanjo zoper
               mene, vam bom z veseljem odgovoril. Lahko pa seveda tudi z mini ali maksi kampanjo
               zoper mene, ampak morate to vprašanje zastaviti. Hvala. </p>
            </sp>
            <sp xml:id="SDZ7-Redna-32-2017-07-10.sp115">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Eva Irgl, izvolite dopolnitev odgovora.</p>
            </sp>
            <sp xml:id="SDZ7-Redna-32-2017-07-10.sp116">

               <speaker>EVA IRGL (PS SDS):</speaker>

               <p>Ja, spoštovani gospod minister, poglejte, jaz sem vam zastavila vprašanja, ki so
               vezana točno na to, kar sem vas vprašala, torej na integriteto oziroma na Zakon o
               integriteti in preprečevanju korupcije. Ampak vi ne želite odgovarjati, to je vaš
               problem, ampak to vidijo žal tudi državljanke in državljani. Tukaj se vidi, kakšno je
               vaše delovanje. Poglejte, gospod minister, ne glede na to, kako ste zdaj vi meni
               neodgovarjali na moja konkretno zastavljena vprašanja, vi ne bi smeli nikoli zasesti
               položaja ministra za pravosodje, saj ste s svojimi ravnanji tako v preteklosti kot v
               sedanjosti pokazali, kaj oseba na takšnem položaju ne sme biti tudi glede na
               definicijo integritete v Zakonu o integriteti in preprečevanju korupcije.</p>
               <p>Ampak si bom drznila vseeno, gospod minister, ker ste vendarle minister, povprašati
               tudi naslednje, in to je vezano ravno tako z integriteto. Pred nekaj tedni je v
               javnosti odjeknila afera pranja denarja, skoraj milijarde dolarjev preko Nove
               Ljubljanske banke za financiranje terorizma. Vi ste povedali, da ste kot predsednik
               Komisije za preprečevanje korupcije podali kazensko ovadbo zato, ker ste bili v zvezi
               s tem seznanjeni preko žvižgača, da ste podali to kazensko ovadbo pristojnim organom.
               Obenem ste dejali, da se s tem niste na komisiji ukvarjali zaradi tega, ker to ne
               sodi v vašo pristojnost. Tako Komisija za preprečevanje korupcije pod vodstvom
               gospoda Štefaneca kot Nacionalni preiskovalni urad sta povedala, da nista govorili
               resnice in da kazenske ovadbe niso nikoli prejeli. Nikjer ni nobenega uradnega
               zaznamka, ničesar.</p>
               <p>Jaz bi želela vedeti:</p>
               <p>Kaj je zdaj na stvari?</p>
               <p>In drugič:</p>
               <p>Ali nameravate sprejeti odgovornost in odstopiti kot minister za pravosodje, saj ste
               v tako pomembni zadevi, kot je bila ta afera, torej pranje denarja, milijarde
               dolarjev, lagali slovenski javnosti in jo tudi zavajali?</p>
               <p>Gre namreč tudi za vprašanje zaščite integritete ministrstva, ki ga vodite. Prosim,
               da dobim konkretno odgovor na to zastavljeno vprašanje. Hvala.</p>
            </sp>
            <sp xml:id="SDZ7-Redna-32-2017-07-10.sp117">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Jaz seveda moram reči, preden bom dal besedo gospodu ministru, da seveda tako široko
               zastavljeno vprašanje, najmanj kar je, ni korektno. Seveda integriteta in korupcija
               sta izjemno široka pojma, ampak potem seveda bi lahko rekli samo, zastavljam
               vprašanju ministru, pa bi vprašali karkoli, bi bilo popolnoma enako. Tako da mislim,
               da je tole vprašanje, če ga preberemo, tale stavek, res … Ampak dobro, minister bo
               očitno … <stage xml:id="SDZ7-Redna-32-2017-07-10.stage16">/ oglašanje iz dvorane/</stage> »Ministra pristojnega za pravosodje bom vprašala v
               zvezi z Zakonom o integriteti in preprečevanju korupcije.« Torej, to bi seveda
               človek, vsaj jaz, če bi to videl rekel, aha, to se pravi, gre za teorijo. Sicer bi pa
               napisali konkretno, recimo vprašanje to in to. Bi bilo korektno. Ne govorim pa
               seveda, v politiki je mogoče vse skupaj. Bo pa minister zdaj očitno odgovoril.</p>
               <p>Mag. Goran Klemenčič, izvolite.</p>
            </sp>
            <sp xml:id="SDZ7-Redna-32-2017-07-10.sp118">

               <speaker>MAG. GORAN KLEMENČIČ:</speaker>

               <p>Hvala lepa.</p>
               <p>Z dopolnitvijo vprašanja in z vsemi temi jezikovnimi bravurami, ki ste jih k temu
               tudi dodali, ste seveda zgolj potrdili, kar sem vam v začetku odgovoril. Vmes ste se
               pa še zlagali, se opravičujem, bili ste namreč prisotni na seji Odbora za pravosodje
               prejšnji teden, se mi zdi, da je bila, ali pa pred 14 dnevi. Prebral sem magnetogram
               te seje, kjer je na vaše veliko začudenje sedanji predsednik Komisije izrecno
               povedal, da so našli dokumentacijo na Komisiji za preprečevanje korupcije – to je v
               magnetogramu –, povedal je, da niso našli ovadbe, da pa seveda je definicija ovadbe
               lahko zelo različna. Imamo naznanilo, imamo ovadbe in imamo dokumentacijo in tako sem
               tudi jaz javnosti zelo jasno povedal. Glejte, lahko dvestokrat odmahnete z glavo,
               ampak prav je, da javnost tudi sliši in seveda jaz sem tisti dan imel dve izjavi pred
               televizijskimi kamerami in sem povedal v drugi izjavi zelo jasno, da je šlo za
               ovadbo, naznanilo oziroma za predajo dokumentacije. Veste, spoštovana kolegica, res
               je žalostno, da v bistvu s takimi neposrednimi lažmi v bistvu poskušate preusmerjati
               pozornost od nečesa tako resnega, kot je bila zadeva ravno v primeru domnevnega
               pranja denarja, kjer je bila KPK v končni fazi ena od redkih ustanov, ki je vsaj
               opravila svoje delo. Če sem pa prav obveščen, samo ugibam, nikakor ne trdim, zato da
               ne boste vi rekli, da se lažem, je pa bila ravno v času vaše vlade preiskava
               ustavljena. Vi najbrž o tem niste nič vedeli, ampak poglejte, tudi mene zanima,
               takrat namreč so dokumentacijo imeli, tudi v času vašega predsedovanja Komisije za
               nadzor obveščevalno-varnostnih služb, mislim, da je bil vaš kolega Černač
               predstojnik. Spet, ne me držati za besedo, mislim pa, da imam kar prave podatke, je
               bila tudi komisija obveščena že takrat, pa tudi niste ukrepali. KPK je vsaj ukrepal,
               za to obstaja tudi dokumentacija. Vse ostalo pa, glejte, saj vemo, tako stvari z vaše
               strani do mene gredo. Hvala.</p>
            </sp>
            <sp xml:id="SDZ7-Redna-32-2017-07-10.sp119">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Eva Irgl, imate proceduralni predlog. <stage xml:id="SDZ7-Redna-32-2017-07-10.stage17">/ oglašanje iz dvorane/</stage> Gospod dr. Logar,
               izvolite, proceduralni.</p>
            </sp>
            <sp xml:id="SDZ7-Redna-32-2017-07-10.sp120">

               <speaker>DR. ANŽE LOGAR (PS SDS):</speaker>

               <p>Ja, hvala, podpredsednik oziroma predsedujoči.</p>
               <p>Če se ne motim, ste vi poslanec, in če se ne motim, je Državni zbor ločena veja
               oblasti kot izvršilna veja oblasti, torej Vlada. Če je tako, imamo pri poslanskih
               vprašanjih ministrom in predsedniku Vlade, trk dveh oblasti. Vam ne morem postaviti
               proceduralnega ogledala, ker ste se eksplicitno postavili, kar sami od sebe, na stran
               izvršilne veje oblasti, torej ministra. Niste zaščitili veje oblasti zakonodajnega
               telesa, ampak ste se postavili kar na stran Vlade. Lahko pa vas v okviru
               proceduralnega predloga prosim, da zaščitite predstavnike zakonodajne veje oblasti,
               torej poslance, kadar ministri, ko odgovarjajo, osebno obračunavajo z njimi. Namreč,
               ravno zdajle smo bili priča osebnemu obračunavanju ministra za pravosodje, kar je že
               po funkciji nedostojno, če to slišimo s strani ministra za pravosodje, z eno od
               poslank opozicijske strani. Prosim, da ministra za pravosodje opozorite, naj se na
               postavljeno poslansko vprašanje obnaša kot minister, torej kot institut vlade, ne pa
               zaradi osebnih zamer ali česar drugega kot nekdo na dvorišču, ki oporeka nekomu
               drugemu, ker se pač z njim ne strinja. Da je poslansko vprašanje pravo in da je
               ustrezno, priča tudi to, da je minister na njega odgovarjal. In je odgovarjal, mislim
               da, je porabil cel svoj čas, torej je našel dovolj izhodišč za odgovarjanje na
               vprašanje, ob tem pa se je poslužil osebnih, nizkotnih tonov.</p>
               <p>Predlagam, da zaščitite poslanko oziroma na sploh institut poslanskih vprašanj napram
               obnašanju vlade pri odgovarjanju na ta vprašanja.</p>
            </sp>
            <sp xml:id="SDZ7-Redna-32-2017-07-10.sp121">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Okoli tistega drugega se z vami seveda strinjam, samo okoli prvega, okoli poslanskega
               vprašanja kot takega, pa ne, ker mora biti vprašanje predhodno najavljeno, in to
               vprašanje seveda ni bilo. 242. člen je, mislim, dosti jasen in zato ostajam pri tem,
               kar sem rekel.</p>
               <p>Proceduralno, izvolite, gospod Tomaž Lisec.</p>
            </sp>
            <sp xml:id="SDZ7-Redna-32-2017-07-10.sp122">

               <speaker>TOMAŽ LISEC (PS SDS):</speaker>

               <p>Spoštovani gospod podpredsednik.</p>
               <p>Ja, imamo Poslovnik Državnega zbora, sicer je v fazi spreminjanja, ampak vsi vemo,
               kakšno naj bo in kakšno mora biti poslansko vprašanje. Če poslansko vprašanje ne bi
               bilo v skladu z veljavnim Poslovnikom, ga predsednik Državnega zbora niti ne bi
               uvrstil kot točko, ki jo imamo danes, torej poslanska vprašanja. Če se sami
               spominjate, v delovni skupini, v kateri sva oba, je večkrat govora, da so bila v
               preteklosti iz poslanskih vprašanj izločena vsa vprašanja, ki so se nanašala na
               lokalne zadeve, kajti tistemu so namenjena pisna poslanska vprašanja. Na sejah
               Državnega zbora, pri tako imenovanih ustnih poslanskih vprašanjih, pa imamo neka
               širša, bolj splošna poslanska vprašanja. In če bi predsednik Državnega zbora menil,
               da to vprašanje ni dovolj splošno, in kolegica Eva Irgl ga ni izkoristila, ampak je
               na splošno spraševala, potem resnično, gospod podpredsednik, predlagam, da še enkrat
               preberete določbe Poslovnika, ki govorijo o postavljanju ustnih poslanskih vprašanj,
               in da se lahko na koncu, ko boste to prebrali, strinjate, da ni bilo s postavljenim
               poslanskim vprašanjem, tako tistimi besedami, ki so bile zapisane, kot tudi v ustnem
               delu izvajanja kolegice Eve Irgl, prav nič narobe. Hvala.</p>
            </sp>
            <sp xml:id="SDZ7-Redna-32-2017-07-10.sp123">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>To, kar je bilo rečeno gospe Evi Irgl, je bilo dodatno. To, kar pravi Poslovnik, je
               jasno – predhodno mora biti najavljeno vprašanje. Takšno splošno vprašanje seveda ne
               daje možnosti ministru, da bi se nanj pripravil. Ampak dobro … <stage xml:id="SDZ7-Redna-32-2017-07-10.stage18">/ oglašanje iz
               dvorane/</stage> Ja, gospa Eva Irgl, imate besedo in tudi proceduralni predlog. <stage xml:id="SDZ7-Redna-32-2017-07-10.stage19">/ oglašanje
               iz dvorane/</stage> Prosim? <stage xml:id="SDZ7-Redna-32-2017-07-10.stage20">/ oglašanje iz dvorane/</stage> Ne, proceduralni predlog imate.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp124">

               <speaker>EVA IRGL (PS SDS):</speaker>

               <p>Najlepša hvala za besedo, spoštovani gospod predsedujoči.</p>
               <p>Jaz želim, da se opravi razprava v Državnem zboru glede odgovora ministra za
               pravosodje.</p>
               <p>Najprej, gospod minister, glede zavajanja in laži. Poglejte, vi ste dejali za
               slovensko javnost, da ste podali kazensko ovadbo pristojnim organom. Kasneje se je
               izkazalo, da temu ni tako. Torej, če kdo zavaja in kdo laže, vemo, kje je pravi
               naslovnik.</p>
               <p>Zdaj pa mi dovolite, da tudi utemeljim, zakaj je treba razpravljati o odgovoru
               ministra oziroma o tem, kakšno integriteto pravzaprav ima minister za pravosodje.
               Poglejte, gospod minister, vi ste kot predsednik Komisije za preprečevanje korupcije
               kar nekajkrat zlorabili svoj položaj za politična obračunavanja. Naj spomnim samo na
               primer Janeza Janše, zaradi česar je padla vlada. Kasneje vam je bilo, vam osebno,
               dokazano, da ste ravnali protiustavno. Torej nezakonito. Kot predsednik Komisije za
               preprečevanje korupcije niste prijavili podjetja svoje žene. To je vse v skladu z
               Zakonom o integriteti in preprečevanju korupcije. Mandatno-volilni komisiji niste
               znali pojasniti, zakaj hiša, v kateri bivate, ni bila vnesena v evidence GURS. Tukaj
               naj jasno povem, da so državljanke in državljani dobili dvakrat pismo s strani GURS,
               da naj uredijo zadeve. Vi tega pač niste storili. Potem, Mandatno-volilni komisiji
               niste želeli predložiti računov, vezanih za obnovo vaše hiše, medtem ko ste na drugi
               strani kot predsednik KPK, recimo, zahtevali odrezke računov za elektriko izpred 15
               let. Gospod minister, med drugim vam je bil tudi odobren kredit za hišo, bistveno po
               bolj ugodnih cenah kot ostalim državljanom. In jaz se tukaj sprašujem, zakaj ste bili
               vi osebno privilegirani. Računsko sodišče vam je povedalo, da ste kot predsednik
               Komisije za preprečevanje korupcije kršili več zakonov, mislim da 8, kar nekaj uredb,
               na koncu vam je Vrhovno sodišče povedalo, da ste kršili Ustavo Republike Slovenije.
               Komisija za preprečevanje korupcije pod vodstvom gospoda Štefaneca in tudi Nacionalni
               preiskovalni urad sta povedala, da kazenske ovadbe v primeru milijardnega pranja
               denarja na NLB niso nikoli prejeli. To je treba povedati, drugače jaz ne razumem,
               gospod minister, zakaj ste šli vi pred javnost in povedali, da ste kazensko ovadbo
               pristojnim organom podali.</p>
               <p>Glede na vse navedeno želim, da se torej opravi v Državnem zboru poglobljena razprava
               o integriteti in delovanju ministra za pravosodje. In še enkrat naj povem, gospod
               minister, spraševala sem vas natančno to, kar sem vam poslala oziroma posredovala kot
               vprašanje vnaprej. Spraševala sem vas o Zakonu o integriteti in preprečevanju
               korupcije, kajti prav ta zakon je jasen in jasno pove, kaj 4. člen zakona pravi o
               integriteti tistega, ki je … <stage xml:id="SDZ7-Redna-32-2017-07-10.stage21">/ izklop mikrofona/</stage></p>
            </sp>
            <sp xml:id="SDZ7-Redna-32-2017-07-10.sp125">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Eva Irgl, o vašem predlogu bo Državni zbor razpravljal 11. 7., torej jutri, v
               okviru glasovanj.</p>
               <p>Gospa Ljudmila Novak bo postavila vprašanje ministru za gospodarski razvoj in
               tehnologijo, gospodu Zdravku Počivalšku.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp126">

               <speaker>LJUDMILA NOVAK (PS NSi):</speaker>

               <p>Hvala za besedo.</p>
               <p>Spoštovani gospod minister, spraševala vas bom v zvezi z ohranjanjem rokodelstva v
               Sloveniji, kajti to področje spada tudi v vaš resor. Leta 2003 je bila sprejeta
               Unescova konvencija o varovanju nesnovne kulturne dediščine. To konvencijo je
               podpisala, sprejela tudi Slovenija. Danes pa ugotavljamo, da je položaj rokodelcev v
               Sloveniji zelo slab na vseh področjih, na statusnem, na zakonodajnem, na socialnem
               področju. Žal se tudi število rokodelcev v zadnjih letih zelo hitro zmanjšuje, s tem
               pa tudi usihajo določene rokodelske panoge, kar spada med nesnovno kulturno
               dediščino, torej gre za zmanjšanje nesnovne kulturne dediščine. S tem se tudi znanje
               ne prenaša na mlajše rodove. Mlajši rodovi so pa hkrati tudi inovativni, ki lahko te
               panoge tudi naprej razvijajo. Sicer imamo v Sloveniji, pravijo rokodelci, nekaj
               drobcev, nekaj dobrih zasnov, na primer, v okviru Obrtno-podjetniške zbornice
               Slovenije obstaja tržna znamka »Rokodelstvo – Art &amp; Craft Slovenija«. Ocenjujejo
               in strokovno vrednotijo različne izdelke. Imamo tudi nekaj regionalnih rokodelskih
               centrov, ki se zdaj povezujejo tudi v konzorcij rokodelskih centrov. Vendar še vedno
               trdijo, da je vse to premalo, da je premalo načrtovan pristop glede izobraževanja,
               glede ohranjanja, prenašanja te nesnovne kulturne dediščine na mlajše rodove.</p>
               <p>In zato vas sprašujem, spoštovani gospod minister:</p>
               <p>Kaj menite, ali je slovenska zakonodaja na področju ohranjanja in razvoja rokodelstva
               ustrezna?</p>
               <p>Ali prepoznavate rokodelstvo kot pomembno panogo pri razvoju turizma?</p>
               <p>Ali je to opredeljeno tudi v strateških dokumentih za to področje?</p>
               <p>Ali morda načrtujete kakšne spremembe zakonodaje za to področje?</p>
            </sp>
            <sp xml:id="SDZ7-Redna-32-2017-07-10.sp127">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod minister Zdravko Počivalšek, izvolite.</p>
            </sp>
            <sp xml:id="SDZ7-Redna-32-2017-07-10.sp128">

               <speaker>ZDRAVKO POČIVALŠEK:</speaker>

               <p>Spoštovani predsedujoči, poslanke in poslanci!</p>
               <p>Spoštovana poslanka, najlepša hvala za vprašanje. Na Ministrstvu za gospodarski
               razvoj in tehnologijo se zavedamo, da je rokodelstvo pomemben segment malega
               gospodarstva, nedvomno pa igra pomembno vlogo tudi pri razvoju turizma. Moram odkrito
               povedati, da vidim napredek na tem področju posebej v zadnjem času, ker se je v
               proizvodnjo spominkov, ki tako ali drugače asocirajo na Slovenijo, kar nekaj vložilo
               oziroma smo doživeli kar nekaj razvoja. Gre za interesno področje, za katerega
               menimo, da ga je treba ohranjati in spodbujati. Rokodelstvo oziroma domača obrt in
               umetnostna obrt delno v tem trenutku ureja Obrtni zakon. Kot ste sami povedali, je v
               okviru Obrtno-podjetniške zbornice Slovenije razdelan sistem podeljevanja
               certifikata, ki mu rečemo: »Rokodelstvo – Art &amp; Craft Slovenija«. S tem
               certifikatom se potrdi, da je določen izdelek mogoče šteti in poimenovati kot predmet
               domače obrti in umetnostne obrti. Slovenija je območje številnih ohranjenih
               rokodelskih obrti in spretnosti ter značilnih etnoloških in drugih tradicionalnih
               posebnosti, ki so, vsaj po moje, v zadnjem času doživele korak naprej. V okviru
               izdelkov drobne in umetnostne obrti, kovačev, čipkaric, klobučarjev, glavnikarjev in
               drugih mojstrov tradicionalnih obrti se posebnosti uveljavljajo tudi v turizmu, in
               sicer predvsem skozi spominkarstvo, kar sem povedal, in verjamem, da je tu še kar
               nekaj prostora za nadaljnji razvoj. V okviru Predloga strategije trajnostne rasti
               slovenskega turizma 2017–2021 in ukrepov za izboljšanje MSP politik, ki so politike
               za mala in srednja podjetja, se predvideva vzpostavitev modela za povezovanje
               turizma, kmetijstva, obrti, dizajna in kreativnih dejavnosti. V okviru tega modela je
               predvidena tudi aktivnost za oblikovanje posebne tržne znamke, ki bi ta segment v
               smeri spominkarstva še bolj opredelila. Se pravi, gre za spominke in izdelke obrti,
               kulinarične spominke in dizajnerske izdelke iz Slovenije. Vključeni bodo tudi
               spominki, ki so vezani na kulturno dediščino države in tudi unikatno ponudbo sodobne
               slovenske kreativne dejavnosti.</p>
               <p>V tem trenutku ne predvidevamo ali pa niso predvidene v krajšem času zakonske
               spremembe. Želeli bi najprej skozi sprejete nove smernice trajnostne rasti
               slovenskega turizma priti do pogojev na tem področju. In v okviru podpore malim in
               srednjim podjetjem imamo še vedno možnost, da pri razpisih damo določeno mesto ali pa
               težo tudi tej rokodelski vrsti dejavnosti.</p>
               <p>Tako, kot ste sami ugotovili, se strinjam tudi sam, da je rokodelstvo področje, ki ga
               je treba ohranjati na prvem mestu in spodbujati, predvsem v smislu podpore, promocije
               in ohranjanja tradicionalnih obrtniških poklicev, znanj in pa veščin. Ne samo zato,
               da to ohranimo v smislu tega, da imamo neko muzejsko vrednost, ampak zato ker je v
               nekem delu to tudi za v bodoče možna gospodarska panoga, ki bo dajala kruh določenemu
               številu prebivalcev, ki imajo znanje in veščine, da te naše stare pridobitve znamo
               ohranjati tudi v naprej na koliko toliko gospodarskih temeljih. Hvala.</p>
            </sp>
            <sp xml:id="SDZ7-Redna-32-2017-07-10.sp129">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Ljudmila Novak, boste zahtevali dopolnitev odgovora, izvolite.</p>
            </sp>
            <sp xml:id="SDZ7-Redna-32-2017-07-10.sp130">

               <speaker>LJUDMILA NOVAK (PS NSi):</speaker>

               <p>Spoštovani gospod minister, vidim, da ste temu področju naklonjeni.</p>
               <p>Zagotovo je prav, da dajemo veliko pozornost izdelkom, jih vključimo v turistično
               ponudbo, vendar mene skrbi, da ne bo več ljudi, ki bi znali te izdelke delati, kajti
               njihov status, socialni status, ni primerno urejen, ni primerno urejen način
               njihovega izobraževanja. In to ni sistematično dovolj dobro urejeno. V drugih
               državah, ki uresničujejo to Unescovo konvencijo, recimo, spodbujajo ohranjanje
               rokodelstva s financiranjem, razvojem, izobraževanjem, s promocijo, pospeševanjem
               prodaje izdelkov, zakonsko regulacijo v podporo rokodelstvu in tako naprej. Poglejte,
               jaz vam ponujam dobronamerno roko. Časa do konca tega mandata ni več tako zelo
               veliko, v pripravi je namreč Zakon o ohranjanju rokodelstva. Pri pripravi zakona so
               sodelovali tako Obrtno-podjetniška zbornica kot priznane avtoritete, kot je prof. dr.
               Janez Bogataj, potem rokodelski centri. Skratka, v pripravi je zakon, ki ga bom v
               kratkem – upam, da s podporo tudi nekaterih drugih poslancev – vložila. Upam, da
               boste zakon preučili in seveda bom pripravljena upoštevati tudi vaše predloge,
               dobronamerne – verjamem, da bodo dobronamerni, pravi. Potem lahko ta zakon v
               doglednem času tudi sprejmemo. Rokodelci ga zelo težko in nestrpno pričakujejo. Kajti
               od tega, da nekdo dela, ima znanja, ki so res nenadomestljiva, bi lahko nekateri
               ljudje tudi živeli. Predvsem pa je pomembno prenašanje na mlade rodove.</p>
            </sp>
            <sp xml:id="SDZ7-Redna-32-2017-07-10.sp131">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Zdravko Počivalšek, minister, izvolite.</p>
            </sp>
            <sp xml:id="SDZ7-Redna-32-2017-07-10.sp132">

               <speaker>ZDRAVKO POČIVALŠEK:</speaker>

               <p>Ja, še enkrat moram povedati, da se bom zavzemal, se zavzemam za to, da ustvarimo
               pogoje, da bodo rokodelci našli ekonomske temelje za to, da se bodo s takšnimi
               poklici ukvarjali. Seveda pa je treba pri tako pomembnih področjih, ki imajo
               kulturno, zgodovinsko noto, muzejsko vrednost, ohranjanje tradicije za nazaj, najti
               tudi kakšna direktna spodbujevalna sredstva. Ne moremo vsega takoj na prvo žogo
               postaviti na ekonomskih temeljih. Zato si bomo prizadevali še naprej, kot sem
               povedal, da v okviru obstoječih možnosti in razpisov za mala in srednja podjetja,
               damo posebno težo ali pa en del teže tudi za ohranjanje rokodelskih poklicev. Tukaj
               ne gre zdaj samo direktno za naše ministrstvo, ampak bomo morali tudi v
               izobraževalnem sistemu nekaj nameniti temu. Mi smo odprti za vse pobude.</p>
               <p>Najmanj, kar lahko rečem, je, da bomo vaš predlog konkretno in korektno preučili. Se
               pa, še enkrat ponavljam, v vsakem primeru trudimo za to, da bi že zdaj rokodelcem
               omogočili, da bi od tega, kar počnejo, lahko tudi ekonomsko živeli. Če zdaj spet
               navežem to na turizem, s tem, ko rastejo številke v turizmu, s tem, ko se naš turizem
               celovito in zeleno razvija, se ustvarja najboljši temelj zato, da se bodo raznorazna
               rokodelska področja ali pa stari poklici, ki so po malem izginili, lahko tudi tako
               ali pa drugače ohranili. Verjamem pa, da ne bodo dobre rešitve tiste, kjer bomo
               nekoga statusno rešili zato, da bo ostal kot živ spomenik, ampak bo to prizadevanje
               uspešno, če bomo omogočili, da se bo ta zadeva tudi potem tako ali drugače uveljavila
               na trgu. Hvala.</p>
            </sp>
            <sp xml:id="SDZ7-Redna-32-2017-07-10.sp133">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Ljudmila Novak, imate proceduralni predlog.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp134">

               <speaker>LJUDMILA NOVAK (PS NSi):</speaker>

               <p>Ja, imam proceduralni predlog, da glasujemo o predlogu, da bi v parlamentu
               razpravljali o tej temi ohranjanja rokodelstva, ker je položaj kritičen.</p>
               <p>Gospod minister, veseli me, da ste naklonjeni temu, da bo ta predlog s strani
               poslancev prišel v proceduro, da ga boste preučili. Verjamem, da vi podpirate vse
               dobre predloge, da nimate zavor pri tem, če ga predlaga opozicija oziroma
               predvidevam, da bodo predlog podprli tudi koalicijski poslanci, kajti problem je
               pereč. Ta zakon o ohranjanju rokodelstva se sprejema že kar vrsto let. Jaz se
               zavedam, da posega na različna področja, tudi na Ministrstvo za izobraževanje, ker
               pač predvideva določena izobraževanja za gospodarstvo, tudi kulturo kot ohranjanje
               nesnovne kulturne dediščine. Torej je zakon sam po sebi zelo zahteven.</p>
               <p>Kot sem pa že dejala, področje je zelo kritično, pereče in rokodelci nenehno
               opozarjajo, da jih je vedno manj, s tem nekatera znanja izumirajo, izginjajo. Vem, da
               imate bogate izkušnje na področju razvoja turizma, da se to tudi pozna, da je turizem
               v Sloveniji v porastu, nismo verjetno še vsega naredili, da bi se ta panoga še bolj
               razvijala, zato pričakujem, torej po tej razpravi, za katero bomo glasovali, da z
               vseh zornih kotov osvetlimo to problematiko. Zato predlagam, da o tej temi
               razpravljamo tudi na seji Državnega zbora. Če pa predlog ne bo izglasovan, bomo pa na
               vsak način v proceduro vložili tudi predlog zakona o ohranjanju rokodelstva.</p>
            </sp>
            <sp xml:id="SDZ7-Redna-32-2017-07-10.sp135">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Ljudmila Novak, o vašem predlogu bo Državni zbor odločal jutri v okviru
               glasovanj.</p>
               <p>Mag. Julijana Bizjak Mlakar bo postavila vprašanje ministrici brez resorja, pristojni
               za razvoj, strateške projekte in kohezijo, gospe Alenki Smerkolj ter ministrici za
               okolje in prostor, gospe Ireni Majcen.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp136">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Hvala lepa za besedo, gospod predsedujoči. Spoštovani ministrici, poslanke, poslanci
               in vsi ostali prisotni!</p>
               <p>Na junijski seji Državnega zbora sem vama postavila ustno poslansko vprašanje o
               problemih občin, pri čemer sem posebej izpostavila primer Občine Komenda, ki si je že
               dolgo časa na Ministrstvu Republike Slovenije za okolje in prostor kot tudi pri
               pristojnih iz Službe Vlade Republike Slovenije za razvoj in evropsko kohezijsko
               politiko neuspešno prizadevala za povrnitev pravičnega dela svojih sredstev, vloženih
               v občinske kohezijske projekte. Vesela sem bila vajinega jamstva oziroma zagotovila,
               da bo problem, ki je bil razlog oziroma povod za postavitev ustnega poslanskega
               vprašanja, rešen v tednu dni. Vzrok neizplačil sredstev občinam naj bi bile tedaj
               težave pri delovanju informacijskega sistema v Službi Vlade Republike Slovenije za
               razvoj in kohezijsko politiko, po drugih informacijah pa naj bi se izplačila ne
               izvedla, ker naj bi Ministrstvo Republike Slovenije za okolje in prostor še ne
               izvedlo vsega, za kar je to ministrstvo pristojno. Žal te dni po informacijah iz
               prizadetih, frustriranih in vznemirjenih občin zaradi tega, ker se obeti obeh
               ministric še vedno niso uresničili, tudi sama ugotavljam, da problem še vedno
               obstaja. Zaradi težav z informacijsko podporo naj bi občine še vedno ne dobile
               izplačanih obljubljenih sredstev. Pri majhnih občinah lahko odsotnost pričakovanih
               prilivov sredstev povzroči resne likvidnostne težave, zaradi česar te občine
               povrnitev upravičenih sredstev še posebej težko čakajo. Verjamem, da je situacija
               neprijetna tudi za vaju kot odgovorni ministrici za rešitev težav, ki jih
               izpostavljam. Morebiti je celo stresno, ker se problemi, za katere sta zadolžili
               svoje podrejene, še vedno niso rešili. Zamislimo pa si šele težave in stres, ki ga
               občutijo vsi, ki so poslovno odvisni od pričakovanih sredstev, in tudi vznemirjenost
               vseh nas, ki smo prejšnji mesec verjeli, da bo težava, ki sem jo eksponirala na
               prejšnji parlamentarni seji, rešena v tednu dni. Obžalujem, da sem danes primorana
               ponoviti vprašanje iz prejšnje</p>
               <p>Kdaj bo torej navedeni problem razrešen?</p>
               <p>Za odgovor, upam, da pozitiven, se vama zahvaljujem. Hvala lepa.</p>
            </sp>
            <sp xml:id="SDZ7-Redna-32-2017-07-10.sp137">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Alenka Smerkolj, ministrica izvolite. Aha obratno. Dobro, gospa Irena Majcen,
               izvolite.</p>
            </sp>
            <sp xml:id="SDZ7-Redna-32-2017-07-10.sp138">

               <speaker>IRENA MAJCEN:</speaker>

               <p>Hvala, spoštovani podpredsednik. Spoštovana poslanka gospa mag. Julijana Bizjak
               Mlakar, spoštovane poslanke in poslanci! Hvala za vprašanje.</p>
               <p>Ker na zadnji seji Državnega zbora nisem bila prisotna, tudi nisem podala ustnega
               odgovora na to vprašanje, se je pa od takrat do 6. julija spremenilo to, da je lahko
               upravičenec, to je Občina Komenda, v informacijski sistem EMA, EMA je nov
               informacijski sitem, ki se ga uporablja pri poslovanju posredniškega organa z
               upravičenci, vnesla zahtevek za izplačilo. Ta program EMA je začel poslovati v
               letošnjem letu in tako kot je običajno, na začetku je pač pri takih obsežnih
               programih kar nekaj težav. Res je, da je Občina Komenda ena izmed občin, ki znotraj
               operativnega programa izvajanja kohezijske politike 2014–2020 izvaja kohezijske
               projekte in posluje z Ministrstvom za okolje in prostor. Je pa res, da je ta občina
               zdaj oddala zahtevek v višini 770 tisoč evrov. Torej to je velik, obsežen zahtevek.
               Res je, da so naše strokovne službe takoj pristopile k pregledu tega zahtevka. Če je
               zahtevek upravičen, če kontrole ne bodo našle nobenih nepravilnosti, morajo biti pa
               te kontrole opravljene v osmih dneh, bo ta zahtevek dan v izplačilo. Hvala.</p>
            </sp>
            <sp xml:id="SDZ7-Redna-32-2017-07-10.sp139">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite še gospa Alenka Smerkolj, ministrica.</p>
            </sp>
            <sp xml:id="SDZ7-Redna-32-2017-07-10.sp140">

               <speaker>ALENKA SMERKOLJ:</speaker>

               <p>En lep pozdrav tudi v mojem imenu!</p>
               <p>Jaz bom nadaljevala, kjer je ministrica v resnici končala, in podala še odgovor na
               to, zakaj je v bistvu trajalo dlje, kot sva z ministrico predvidevali. Dejstvo je, da
               smo v tem obdobju dejansko imeli nekaj težav z elektronskim podpisovanjem dokumentov
               in enostavno se nam je v bistvu ta zgodba zelo zavlekla. Dejstvo pa je, da se je
               prejšnji teden elektronsko podpisovanje rešilo, tako da so zdaj začele pogodbe
               nemoteno prihajati oziroma se jih da brez problema tudi podpisovati. To pa tudi
               pomeni, da tukaj ne bomo reševali samo problem Občine Komenda, ampak spoštovana
               poslanka, pred tremi tedni, ko smo o tem govorili, tukaj v vrsti stojijo še tiste
               ostale občine, ki tudi te projekte izvajajo. Zelo dobro se spominjam, da smo v
               resnici potem to vprašanje razširili na vse. Tako da zdaj v tem delu dejansko sistem
               deluje. So pa vsi zahtevki, ki bodo sedaj prihajali, verjamem tudi po informacijah,
               ki jih imam s strani mojih sodelavcev, to so res veliki investicijski projekti, in
               vsi ti zahtevki so zelo obsežni, tako da tudi, ko sistem enkrat deluje, seveda
               strokovne službe na posredniškem organu potrebujejo dovolj časa, da celostno zgodbe
               pregledajo.</p>
               <p>Mogoče pa samo še nekaj besed, o čemer bomo tudi govorili ta teden na Vladi, pa potem
               v okviru poročila o izvajanju evropske kohezijske politike tudi v Državnem zboru na
               Odboru za evropske zadeve. Mogoče nekaj več besed, kaj se z EMA dogaja, verjamem, da
               to zanima še koga. S 1. 6. je šel nov informacijski sistem v produkcijo. Več sem o
               tem govorila že na prejšnji seji. Mogoče tisto, kar bi danes rada še posebej
               poudarila, je, da smo izbrali dejansko obdobje, ki je najenostavnejše. Zakaj
               najenostavnejše? Ali pa bom rekla, ne najenostavnejše, ampak najmanj boleče. V tem
               obdobju od 31. 3. do 31. 7. namreč ne certificiramo izdatkov v Bruselj. To je v
               skladu z dogovorom za Evropsko komisijo zato, da se zaključuje obdobje poročanja. V
               bistvu so takrat vsi sistemi manj obremenjeni, zato se zdaj resorji dejansko lahko se
               več ukvarjajo s samim prenosom in s tistimi vlogami, ki jih morajo daj še
               dopolnjevati za e-kohezijo s tistimi podatki, ki do zdaj niso bili razpoložljivi.
               Hvala.</p>
            </sp>
            <sp xml:id="SDZ7-Redna-32-2017-07-10.sp141">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Julijana Bizjak Mlakar, zahtevate dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp142">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Vsekakor bi želela omogočiti, dati možnost, da se morda še kakšna dodatna pojasnila
               dajo, ker namreč gre za problem velikega števila občin, ne samo občine Komende,
               vendar pa od tam pa dobivam neposredne informacije, kaj se s programom EMA dogaja. V
               petek so bile še vedno težave s programom tako, da ne glede na to, da so bili
               vneseni, kot je gospa ministrica rekla, da so bili podatki vneseni v informacijsko
               podporo oziroma v ta program EMA, še vedno so bile težave z elektronskim
               podpisovanjem in zaradi tega se ni moglo izvesti izplačilo. Upam, da se bo po teh
               zagotovilih, ki sem jih danes dobila, da bo to v roku osmih dni, da se bo to
               izpeljalo in da bodo ne samo Občina Komenda ampak tudi ostale občine, ki imajo to
               težavo, da bodo dobile izplačana sredstva.</p>
               <p>Vsekakor pa, ker gre za resne probleme občin, če je še kakšna informacija, mislim, da
               bo dobrodošla torej tudi z vajine strani. Če zdaj elektronsko podpisovanje deluje,
               sem vesela, vendar pa menim, da v prihodnje, kadar se bo pač uvajalo nove programe,
               da bi morali biti ti zares dobro stestirani, in tudi upam, da tisti, ki so program
               pripravljali, da se jim bo zaradi vseh teh težav, ki so jih povzročili, to poznalo
               tudi pri finančnih sredstvih, ki jih bodo dobili za program, ki je imel očitno
               številne pomanjkljivosti. Hvala lepa.</p>
            </sp>
            <sp xml:id="SDZ7-Redna-32-2017-07-10.sp143">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite… Boste vi?</p>
               <p>Gospa Alenka Smerkolj, izvolite.</p>
            </sp>
            <sp xml:id="SDZ7-Redna-32-2017-07-10.sp144">

               <speaker>ALENKA SMERKOLJ:</speaker>

               <p>Program EMA je kompleksen program. Če gledamo, da ima nekaj tisoč uporabnikov in da
               že v tem trenutku praktično tisto, ko govorimo o izplačilih, se ukvarja z več tisoč
               operacijami, da ni programa – jaz sem tudi prej že na tem področju delala –, ki bi
               bil stestiran lahko do te mere, da bi od prvega dne poslovalo vse brez težav. Dejstvo
               je, da v produkciji smo. Dejstvo je, da je že več kot 80 % vseh uporabnikov iz
               prejšnjega sistema registriranih, da vsi posredniški organi lahko dejansko delajo na
               vlogah. Dejstvo je, da je treba ob migraciji, ko je dejansko narejena, dodati v
               sistem ogromno podatkov, ki jih zahteva e-kohezija in pa Evropska komisija tako, da
               je sistem bistveno drugačen kot stari, ker se je ukvarjal izključno samo z izplačili.
               Tukaj dejansko imamo pa v bistvu celotno izvajanje kohezijske politike, od pravnih
               podlag, pogodb in vsega naprej, vse je zdaj na enem mestu. Seveda, zgodba ni
               enostavna. Jaz verjamem, da bodo imeli vsak dan manj težav. Dejansko tudi vsak teden,
               ko na projektnem svetu obravnavamo vse težave, ki obstajajo, se trend vseh napak lepo
               znižuje. Verjamem, da bomo do konca julija naredili ta prvi najbolj pomemben korak.
               Zakaj prvi najbolj pomemben? Zato ker je v sistem treba prenesti praktično vse nove
               vloge. Že zdaj je bilo 30 novih vlog v produkciji vnesenih brez težav. To pomeni,
               vse, kar je na novo, tam nimamo težav, s temi starimi pa dejansko z vsemi podatki, ki
               jih je treba dodatno vnesti, in z vsemi kontrolami, ki jih imamo, tu je pa tudi
               časovno zgodba dolgotrajna. Ko posredniški organi vse te podatke vnesejo, jih pri nas
               Sektor za sklade še enkrat pregleda, zato da nimamo več težav. In iz tega naslova je
               ta, bom rekla, delovna akcija v tem začetku dolgotrajna, vendar pa nam bo na dolgi
               rok dala prave rezultate. Jaz verjamem in upam, da bomo septembra lahko že zelo
               drugače govorili tudi o tej temi. Hvala.</p>
            </sp>
            <sp xml:id="SDZ7-Redna-32-2017-07-10.sp145">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Marijan Pojbič bo postavil vprašanje ministru za javno upravo gospodu Borisu
               Koprivnikarju.</p>
            </sp>
            <sp xml:id="SDZ7-Redna-32-2017-07-10.sp146">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod podpredsednik.</p>
               <p>Spoštovani minister, osebno mislim, pa tudi mislim, da večina tistih, ki imamo
               podobne težave, kot jih imam zdajle sam, da je nesprejemljivo, da v digitalni dobi
               del ruralnega prebivalstva na obrobju Slovenije nima dostopa do mobilnih tehnologij.
               Medtem ko se ponudniki hvalijo z več kot 90-odstotno pokritostjo signala in je Vlada
               polna lepih besed o enakomernem razvoju, se posamezniki na podeželju soočamo oziroma
               soočajo z neprestanimi izgubami signala, kar je posledica preredke posejanosti
               oddajnikov v izrazito gričevnatem območju. Razumljivo je, da gospodarski subjekti ob
               razmeroma redki poselitvi in razgibanem terenu ne najdejo ekonomskega interesa za
               zagotavljanje svojih storitev, a v tem primeru se od Vlade, ki mora skrbeti za
               enakovredne razvojne možnosti, pričakuje, da bo aktivno posegla in z določenimi
               spodbudami ustvarjala tak ekonomski interes.</p>
               <p>Zato, spoštovani gospod minister, sprašujem:</p>
               <p>Kaj je storila Vlada oziroma vi kot minister in ministrstvo v teh treh letih svojega
               mandata, da bi se to problematiko rešilo, da bi se to situacijo izboljšalo?</p>
               <p>Kaj nameravate storiti v prihodnje, na kakšen način, kje in kdaj?</p>
            </sp>
            <sp xml:id="SDZ7-Redna-32-2017-07-10.sp147">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod minister Boris Koprivnikar, izvolite.</p>
            </sp>
            <sp xml:id="SDZ7-Redna-32-2017-07-10.sp148">

               <speaker>BORIS KOPRIVNIKAR:</speaker>

               <p>Hvala, predsedujoči, za besedo.</p>
               <p>Hvala, gospod poslanec, za to vprašanje, ker vam z veseljem naštejem nekaj stvari, ki
               dajejo neke rezultate, predvsem pa smo začeli še bolj intenzivno ta zagon. In sicer,
               pred vami je novela Zakona o elektronskih komunikacijah, katere osnovni cilj je
               prenesti evropsko direktivo, tako imenovano Cost Reduction, s katero se lahko pospeši
               izgradnjo omrežij, zato ker se od različnih operaterjev zahteva souporaba virov in na
               tak način pocenimo dejansko tudi dostopnost te opreme. Gre za sinergijske učinke pri
               gradnji vseh vrst omrežij, s tem pa tudi povečujemo možnost, da tisti manjši
               operaterji, tudi tisti, ki se mogoče bolj zanimajo za ruralna okolja, lažje pridejo
               do potrebne infrastrukture, da zagotovijo celotno storitev. Javni razpis, tako
               imenovani GOŠO-3 za sofinanciranje teh delov omrežij, ki niso komercialno zanimiva,
               ki ste jih omenjali, je že tretji v vrsti. In prav zakon, ki je sedaj v
               parlamentarnih klopeh, je tisti, ki je pogoj za tretji razpis. Sta bila pa že dva, s
               katerima se dejansko sofinancira tisti del izgradnje omrežij, ko komercialno ni
               zanimiv. Zato smo tudi v lanskem in letošnjem letu izvedli tako imenovani test
               tržnega interesa in ugotovili, katera so tista območja, za katera ni dovolj tržnega
               interesa, da bi operaterji sami postavili, in za ta območja bo tudi razpis, takoj ko
               bo zakon sprejet, ponovno izveden že v tretji fazi, že tretjič, in na tak način
               sofinanciran dostop za tista okolja, ki so komercialno manj zanimiva.</p>
               <p>Pri tem razpisu je mogoče zanimivo tudi to, da vztrajamo, da povsod, kjer se
               postavljajo bazne postaje in kjer se delajo centri teh komunikacij, obstaja tudi
               Wi-Fi, se pravi javno dostopna točka za brezžična omrežja. Kar delamo še v okviru te
               Vlade, morda ste zaznali, da se izjemno močno zavzemamo za vzpostavitev tako
               imenovanega 5G omrežja, ki bo zagotavljalo bistveno boljšo pokritost. Smo v tesnih
               kontaktih z Evropsko komisijo in imamo tudi v Sloveniji že močan konzorcij tako
               podjetij, ki to gradijo, raziskovalnih inštitucij, ministrstev, vseh ostalih, s
               katerimi se trudimo, da smo takoj pripravljeni za vzpostavitev tako imenovanega 5G
               omrežja na 700-megaherčnem pasu.</p>
               <p>16. 6. je AKOS objavil tudi javni razpis za dodelitev radijskih frekvenc za 3400 do
               3600 megahercev, s katerimi dejansko že začenjamo lahko tudi testiranje teh novih
               brezžičnih omrežij, ki imajo bistveno boljše pokritje. Ta razpis je že pripravljen.
               Nenazadnje smo pa zelo aktivni tudi pri razpisu Evropske komisije, tako imenovani
               projekt Wi-Fi for Europe, ki omogoča, mislim, da je zdaj zadnja številka, 90
               milijonov sredstev Evropske komisije za izgradnjo brezžičnih omrežij, Wi-Fi omrežij
               za lokalne skupnosti. Tudi tukaj smo že vzpostavili posebno spletno stran, sodelujemo
               z združenji občin, zato da nudimo čim boljše informacije, da bi občine na direktnih
               prijavah na evropske razpise bile čimbolj uspešne, in smo v pogovorih na evropskem
               nivoju tudi uspeli izgovoriti način dodeljevanja sredstev na tak način, da bo
               Slovenija tudi maksimalno udeležena pri izgradnji teh omrežij.</p>
               <p>Je pa, kot sami že ugotavljate, zanimiv tudi podatek, da že po lanskih podatkih v
               Sloveniji obstaja 94-odstotno pokritost z mobilnimi signali. Povprečje Evropske unije
               je 84-odstotno. Pomeni, da tukaj smo med bolje pokritimi, ampak to ne pomeni, da se
               ne trudimo tudi izboljševati to pokritost. Je pa do 30. 6. potekel rok, ko so morali
               operaterji oddati tudi nova poročila, in koncem tega meseca pričakujemo spet sveže
               podatke od operaterjev, kjer bomo videli, kakšna dejanska je pokritost. Predvsem nas
               pa zanima tudi to, kako so operaterji izpolnili tiste obveznosti, ki so jih prevzeli
               z dodelitvijo frekvenc na javnem razpisu, kajti s temi obveznostmi so se tudi sami
               zavezali, da bodo razširili in dogradili omrežja v tistih delih, ko še niso bila
               zgrajena, in to sedaj tudi nacionalni regulator, katerega naloga je to, da preverja,
               ali so operaterji te naloge dejansko tudi izpolnili.</p>
               <p>Skratka, stanje na tem področju je boljše od evropskega povprečja, ampak še vedno
               obstajajo tako imenovane bele lise. Nadaljujemo in celo krepimo ukrepe za povečevanje
               izgradnje v tistih delih, kjer ni tržnega interesa, zato da prebivalstvo v ruralnih
               območjih ne bi bilo zato prikrajšano. Zelo aktivni smo pa tudi v novih projektih, ki
               jih Evropska unija razpisuje, zato da bi omogočili celovito pokritost s hitrimi
               omrežji, ne glede na to, kje v Sloveniji dejansko prebivaš.</p>
               <p>To je nekaj tistih ključnih poudarkov, ki jih dejansko izvajamo, ki so bili že
               izvedeni in ki jih tudi načrtujemo. Ne le da želimo, ampak že potekajo konkretne
               aktivnosti za to izvedbo, predvsem na 5G območjih in pa z izgradnjo tako imenovanih
               Wi-Fi omrežjih v lokalnih skupnostih. Hvala.</p>
            </sp>
            <sp xml:id="SDZ7-Redna-32-2017-07-10.sp149">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Marijan Pojbič, boste zahtevali dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp150">

               <speaker>MARIJAN POJBIČ (PS SDS):</speaker>

               <p>Ja, hvala lepa, spoštovani gospod podpredsednik.</p>
               <p>Spoštovani minister, vse to, kar ste zdajle povedali, je res resnično lepo in prav
               slišati. Če bi se pa vi eno minuto našli v situaciji, v kakršni sem, recimo, jaz, ki
               sem poslanec 4. mandat, in vi ste sklenili pogodbo z A1, jaz nimam doma niti ene
               črtice telefonskega signala, ne morem odgovarjati na nič, nimam interneta, nimam nič,
               kot da živim v Afriki. Poslanec Državnega zbora. Si znate to predstavljati? Si znate
               to predstavljati? Ampak ne govorim samo o sebi. Pridite v Slovenske gorice, pridite v
               Šentilj, pridite v Pesnico, da ne govorim sploh meja Avstrija–Slovenija, torej meja.
               In pridite si pogledat 5 kilometrov iz Maribora v Pesnico, ljudje ne morejo delati
               ničesar preko interneta, praktično se jim signal pojavi in izgine. V tem času! In
               verjemite mi. In mi govorimo o nekem enakomernem razvoju te družbe, te države.
               Ljudje, mladi, danes srednješolci, višješolci ali pa recimo visokošolci praktično ne
               morejo več funkcionirati brez interneta, ker to zahtevajo skozi šolske programe, in
               ti ljudje seveda zapuščajo tiste kraje in se odseljujejo.</p>
               <p>Gospod minister, sprašujem vas:</p>
               <p>Do kdaj bom jaz, poslanec Državnega zbora, čakal na to, da bom lahko uporabljal
               telefon?</p>
               <p>Prosim, da mi na to odgovorite, ker ste soodgovorni za to in krivi za to, zaradi
               tega, ker ste se preselili od Telekoma k A1 in se pri tem sploh niste pozanimali, ali
               ta A1 sploh pokriva dovolj Slovenije, da smo vsaj poslanci pokriti, da lahko normalno
               funkcioniramo, da lahko opravljamo svoje delo. Jaz svojega dela ne morem opravljati.
               Zato ste krivi vi in tisti, ki je iz vaše strani podpisal to pogodbo. Pričakujem, da
               boste ta problem rešili v najkrajšem možnem času, da jaz ne bom mogel funkcionirati,
               ker mi onemogočate opravljanje mojega dela.</p>
            </sp>
            <sp xml:id="SDZ7-Redna-32-2017-07-10.sp151">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Boris Koprivnikar, izvolite.</p>
            </sp>
            <sp xml:id="SDZ7-Redna-32-2017-07-10.sp152">

               <speaker>BORIS KOPRIVNIKAR:</speaker>

               <p>Hvala.</p>
               <p>Zdaj mi je bolj jasna narava vašega vprašanja. Zakaj smo se preselili iz Telekoma na
               A1? Zaradi tega ker je bil A1 izbran na javnem razpisu pod enakimi kriteriji. To je
               razlog – javni razpis in racionalna poraba sredstev. A1 in Telekom imata po mojih
               informacijah zelo podobno pokritje in tudi od ponudnika smo zahtevali dodatne
               možnosti takrat, to je del razpisa, ko dejansko določeni posamezniki ne morejo imeti
               dostopa. Jaz vam priporočam, da se obrnete na A1 in zahtevate ojačitev signala in
               repetitor. V številnih primerih so to tudi že storili. Ojačitve signala v stavbah … <stage xml:id="SDZ7-Redna-32-2017-07-10.stage22">/
               oglašanje iz dvorane/</stage> Obrnite se na ponudnika, ker tega ne ureja ministrstvo, ampak
               ponudnik internetnih storitev. To je komercialna storitev, v to se ministrstvo kot
               tako ne more vmešavati.</p>
               <p>Kar se tiče podeželja in optike, mi imamo identificirana vsa gospodinjstva, ki imajo
               dejansko omejen dostop do signala. Prav za ta gospodinjstva, ki so evidentirana,
               namenjamo posebna sredstva, ki grejo s tretjim razpisom, zato da bodo imela dostop do
               interneta, kajti z vami se popolnoma strinjam, dostop do interneta je eden od
               osnovnih standardov, ki jih moramo v tej državi tudi zagotoviti. Žal, tako v
               Sloveniji kot tudi marsikje drugje popolnoma vsi na popolnoma vseh območjih tega
               dostopa nimamo. Zato pa vlagamo javna sredstva, da sofinanciramo komercialne
               ponudnike, da tudi na tem območju, čeprav ni komercialnega interesa, izgradijo ta
               dostop. Številna gospodinjstva to že imajo, tista, ki manjkajo, pa bodo tudi v
               prihodnjem času dejansko ta signal dobila. Torej obstaja nekaj tehničnih rešitev.</p>
               <p>Dejstvo je, da mi pri razpisu nismo postavljali kriterija, kdo so poslanci in kje
               živijo, ampak kriterij dostopnosti po gospodinjstvih, kajti vsi smo enaki pred
               uporabo javne infrastrukture. Povem vam, da obstajajo možnosti, ko se lahko vaš
               individualni problem reši z zahtevo do operaterja, ker te možnosti je bil dolžan po
               javnem razpisu ponuditi, in upam, da bo čim manj takšnih gospodinjstev in takšnih
               primerov, ko v prihodnosti tudi ne bo signala. To je vse, kar lahko povem, kaj se mi
               trudimo in delamo, da bi bilo takšnih primerov čim manj. Z veseljem pa bom ugotovil
               pri poročilu, ki ga bomo imeli konec tega meseca na mizi, koliko se je zmanjšalo
               število gospodinjstev, ki še vedno nimajo dostopa do mobilnega signala, pa tudi
               dostopa do spodobne pretočne hitrosti fiksnega signala, se pravi, optike ali
               bakrenega dostopa. Tako da imamo vsako gospodinjstvo posebej evidentirano in v okviru
               finančnih možnosti tudi sofinanciramo izgradnjo v tem delu.</p>
            </sp>
            <sp xml:id="SDZ7-Redna-32-2017-07-10.sp153">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Matjaž Nemec bo postavil vprašanje ministrici za zdravje, gospe Milojki Kolar
               Celarc.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp154">

               <speaker>MATJAŽ NEMEC (PS SD):</speaker>

               <p>Hvala lepa, gospod podpredsednik. Dober dan, gospa ministrica.</p>
               <p>Vem, da imate polne roke dela, in vsak od nas skuša predstaviti svoj problem kot
               največji na področju zdravstva. Jaz bi si le želel, da poskušamo do jeseni, ko se
               bomo odločili o interpelaciji, na nek način odpraviti tisto, kar se odpravit da v
               dobro vseh pacientov in naših državljanov. Sam prihajam iz najbolj zahodnega dela
               Slovenije, katerega domicilna bolnišnica je bolnišnica v Šempetru dr. Franca
               Derganca, ki pokriva 120 tisoč prebivalcev, po novem ne samo več iz slovenskega dela,
               ampak tudi iz tujine, iz italijanskega dela. Dobro poznamo, verjamem, da tudi vi,
               gospa ministrica, da se poskuša s pionirskim projektom tudi preko EZTS vpeljati, da
               bodo lahko tudi Italijani oziroma državljani Republike Italije v nekaterih segmentih
               sodelovali tudi pri zdravstvenih storitvah v Sloveniji. Moje vprašanje, in tukaj vas
               bom prosil za komentar, pa je, in se dotika predvsem splošnega dogovora za leto 2017.
               Bolnišnica v Šempetru ima v zadnjih letih veliko negativnih izkušenj, kar se tiče teh
               dogovorov in tega dogovora. Vselej se ustvarja občutek, da je najbolj zahodna
               bolnišnica pri nas zoperstavljena vizavi do drugih bolnišnic. Jaz se popolnoma
               zavedam, da je situacija na zdravstvenem področju težka, predvsem kar se tiče samega
               denarja za zdravstvo, namenjenega, ampak gre za neko načelnost in sorazmernost, tudi
               ko se tiče te bolnišnice. Namreč, pri dogovoru in dogovorih, ki so sprejeti, bi jih
               bilo treba tudi spoštovati, predvsem, ko se primerjamo z ostalimi bolnišnicami. Vse,
               kar je bilo, velike večine, ki je bila v splošnem dogovoru dogovorjena, se je
               ministrstvo tudi držalo. Žal za leto 2017, vsaj kar se tiče te dotične bolnišnice,
               vsaj v tem primeru kaže, da temu ni tako. Seveda je zaman govoriti tukaj v javnosti,
               kaj vse to prinese ali pa odnese lokalnemu okolju. Da ne govorimo o razvoju samih
               storitev ali pa razvoju kadrov in seveda dejavnosti kot takšne.</p>
               <p>Zanima me, v prvi vrsti, vaš komentar na dane obljube in na neizvajanje le-teh.</p>
               <p>Hvala zaenkrat.</p>
            </sp>
            <sp xml:id="SDZ7-Redna-32-2017-07-10.sp155">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Milojka Kolar Celarc, ministrica, izvolite.</p>
            </sp>
            <sp xml:id="SDZ7-Redna-32-2017-07-10.sp156">

               <speaker>MARIJA MILOJKA KOLAR CELARC:</speaker>

               <p>Spoštovani gospod podpredsednik, spoštovani poslanke, poslanci, poslanec gospod
               Matjaž Nemec!</p>
               <p>Splošna bolnišnica Nova Gorica ni edina bolnišnica v Sloveniji, ki se spopada s
               težkimi pogoji poslovanja in z likvidnostnimi težavami. Pogoji poslovanja Zavoda za
               zdravstveno zavarovanje Slovenije namreč niso omogočili, da bi se lanski dvig cen
               storitev nadaljeval tudi v letošnjem letu. Med drugim so morale bolnišnice zaradi
               dogovora, splošnega dogovora s sindikati, izplačati tudi vsa napredovanja v plačilnih
               razredih z lanskim 1. septembrom, kar seveda ni bilo pokrito v plačilu programov, ki
               ga plačuje plačnik, to je Zavod za zdravstveno zavarovanje, ker se pač ni nateklo
               dovolj prispevkov, ki so osnova za financiranje teh programov. Tako tudi v letošnjem
               letu v splošnem dogovoru nismo mogli upoštevati kakršenkoli dvig cen storitev teh
               programov in so zato te cene dejansko padle na leto 2014. Poleg tega je treba
               povedati, da so se že v letu 2016, glede na leto 2015, zelo povečala nadomestila za
               bolniško na 30 dni, in sicer za 16 %. In da že v letošnjem letu v prvih petih mesecih
               povečujemo izplačila teh nadomestil kar za 20 % v primerjavi s tistimi iz leta
               2016.</p>
               <p>Seveda je za ohranjanje dostopnega javnega zdravja in seveda tudi za plačilo vseh
               storitev, ki jih bolnišnice opravijo, treba zagotoviti dodatne vire financiranja,
               tudi iz razloga, da bi se stabiliziralo poslovanje zavodov, predvsem bolnišnic, ki
               trpijo oziroma, ki so nosili vse posledice finančne krize in pa vseh ukrepov
               varčevanja, ki so jih pretekle vlade delale v sklopu sanacije javnih financ. Zato bo
               poleg strukturnih ukrepov potreben sprejem sistemskih zakonov in tudi zelo hitro
               ukrepanje, kratkoročno.</p>
               <p>Moram pa vseeno še nekaj dodati, in sicer to, da bolnišnica Nova Gorica, kljub temu,
               da bi lahko dobila sredstva, na žalost ni realizirala niti s splošnim dogovorom
               dogovorjenega programa v letu 2016. In tako je bilo nedoseganje plana prospektivnih
               primerov, iz katerih je zaradi nedoseganja programa, ki bi sicer bil plačan,
               ustvarila izgubo v višini 639 tisoč 712 evrov in dodatno ni realizirala ambulantnih
               storitev ter slikovne diagnostike, za kar je dodatno imela izpad prihodka v višini
               687 tisoč 969 evrov. Zakaj to govorim? Zaradi tega, ker je seveda treba pogledati
               zadevo celovito. Eno je dogovorjeni program, ki se ga financira, cene, ki jih plačuje
               zdravstvena blagajna, drugo pa je, da pa so razlogi verjetno na strani bolnišnice,
               zakaj pa niti tega programa ni v celoti realizirala in bi ga lahko imela v celoti
               plačanega. Zaradi tega sem omenila tudi izgubo oziroma nedoseganje tovrstnih
               programov. Tako da je bilo širitev programov za splošni dogovor za leto 2017 zelo
               omejeno. Praktično je bilo razdeljenih samo 2,1 milijon evrov dodatnih programov za
               bolnišnice. Hvala.</p>
            </sp>
            <sp xml:id="SDZ7-Redna-32-2017-07-10.sp157">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Franc Breznik bo postavil vprašanje ministru za pravosodje mag. Goranu
               Klemenčiču.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp158">

               <speaker>FRANC BREZNIK (PS SDS):</speaker>

               <p>Hvala za besedo, spoštovani podpredsednik.</p>
               <p>Spoštovani minister, moje poslansko vprašanje se tiče 15 končanih postopkov proti
               nekdanjemu mariborskemu županu gospodu Francu Kanglerju. Po vsej verjetnosti ste tudi
               vi, kolikor mi je znano in kot smo tudi mi poslanci iz odbora 2015 dobili opisanih
               več kot 20 kršitev proti gospodu Kanglerju. Spomnimo se, da je že, eden največjih
               postopkov, 4. maja leta 2011, ko se je začela prva preiskava, ko je več kot 117
               kriminalistov prišlo na dom Franca Kanglerja, kjer so mu zaplenili, znana medijska
               zgodba, celo ptičjo hišico, v kateri je imel varnostno kamero za svoje področje. Pred
               kratkim jo je dobil nazaj.</p>
               <p>Kot ministra vas sprašujem:</p>
               <p>Kako se vam zdi tudi to, da je pri vseh teh 15 postopkih, ki so že padli, ki so
               zaključeni, proti Francu Kanglerju, ali ste tudi vi morda zaznali kršitve cele vrste
               ljudi v pravosodju, od sodnikov in tožilcev?</p>
               <p>Nenazadnje poleg vas vidim tudi ministrico za notranje zadeve, ampak je seveda
               vprašanje samo za ministra danes. Naj vas spomnim tudi, da ste po vsej verjetnosti
               dobili javni zapis, da je 7. julija 2014 dr. Boštjan Polegek na obravnavnem naroku za
               prestajanje zaporne kazni izrekel proti Francu Kanglerju naslednje besede: »Že že, da
               Kangler dela na kmetiji, ampak predstavlja resno nevarnosti, da se vrne v politično
               življenje, zato mora v zapor.« To je bilo javno izrečeno od dr. Boštjana Polegeka.
               Spomnimo se, naj vas spomnim, da je večino prisluhov podpisal Janez Žirovnik, upam,
               da ste slišali, večina prisluhov proti Francu Kanglerju je podpisal Janez Žirovnik,
               nekdanji uslužbenec Službe državne varnosti, ampak mi sploh ni jasno, kako je lahko
               postal sodnik na Okrožnem sodišču v Mariboru. V arhivskem gradivu najdemo, da je
               sodeloval tudi pri neuspelem atentatu na Nikolo Štedula leta 1988 – na to sem vas že
               spomnil – in ta človek je večino prisluhov podpisal. O tem je govoril tudi gospod
               Bošnjak, ki je zdaj sodnik na ESČP.</p>
               <p>Zato vas sprašujem:</p>
               <p>Kako je sploh mogoče, da Polegek in Žirovnik še dane sodita v Mariboru s takšnimi
               izjavami?</p>
               <p>Ali je proti tema dvema sodnikoma sprožen kakršenkoli notranja preiskava ali
               disciplinski postopek?</p>
               <p>Najlepša hvala.</p>
            </sp>
            <sp xml:id="SDZ7-Redna-32-2017-07-10.sp159">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Goran Klemenčič, minister, izvolite.</p>
            </sp>
            <sp xml:id="SDZ7-Redna-32-2017-07-10.sp160">

               <speaker>MAG. GORAN KLEMENČIČ:</speaker>

               <p>Hvala lepa.</p>
               <p>V bistvu mislim, da je bilo vaše vprašanje bolj komentar kot pa vprašanje. Ne vem,
               ali je 15 postopkov končanih ali jih je 5 ali 20, resnično, tega ne spremljamo na
               Ministrstvu za pravosodje konkretno. Drži, veliko veliko pisanja dobivamo od Odbora
               2014 in Odbora 2015. Drži, da je nekaj postopkov že pravnomočno zaključenih, nekaj
               jih je pa še v teku. Razumeli boste, da se mi v presojo posameznih ali konkretnih
               odločitev sodnikov ali pa sodišč ne spuščamo. Če me boste takoj prijeli za besedo in
               vlekli paralele z mojo izjavo v primeru Bavčar, vam povem, da ne gre za enako zadevo.
               Namreč, pravočasnost poslovanja sodišč je eno od redkih področij, kjer ima izvršilna
               oblast in Ministrstvo za pravosodje vzvode na eni strani, na drugi strani pa tudi
               odgovornost. Tam je šlo za vprašanje zastaranja.</p>
               <p>Sistem, kakorkoli, treba je zaupati vanj in očitno tudi deluje, če z uveljavljanjem
               pravnih sredstev ljudje pridejo tudi do pravnomočnih oprostilnih sodb. Nobenega od
               omenjenih sodnikov osebno ali pa prijateljsko ne poznam. Mislim, da je v Državnem
               zboru pa vendarle s strani poslanca hudo reči, da je nek sodnik bil udeležen v, če
               sem prav napisal, da je sodeloval pri neuspelem atentatu. To je za poslanca v
               razmerju do sodnika huda huda obtožba. Mislim, da ga ni sodnika v Republiki
               Sloveniji, ne mislim, prepričan sem, da ga ni, ki ne bi imel razveljavljene vsaj ene
               sodbe oziroma praviloma jih je več, ker je to v sami srži instančnega sojenja.</p>
               <p>Če me sprašujete, ali so zoper kakšnega od teh sodnikov uvedeni ali pa izpeljani
               disciplinski postopki, sami veste, gospod poslanec Breznik, ne vodimo zoper sodnike
               disciplinskih postopkov na Ministrstvu za pravosodje.</p>
            </sp>
            <sp xml:id="SDZ7-Redna-32-2017-07-10.sp161">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Franc Breznik, zahtevate dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp162">

               <speaker>FRANC BREZNIK (PS SDS):</speaker>

               <p>Še enkrat bom ponovil z jasnimi besedami. Lahko vam dostavim arhivsko gradivo z
               Arhiva Republike Slovenije o atentatu na Nikola Štedula na Škotskem leta 1988, v njih
               je opisan primer, ko so potem neuspeli atentat poskušali spraviti na stranski tir
               zato, da ne bi prišlo do mednarodne … lahko rečemo, šlo je za popolnoma neuspel
               atentata, ampak seveda so ga poskušali skriti pod preprogo. Pri tem delu sta
               sodelovala dva mariborska odvetnika, ki sta še vedno odvetnika, tako gospod Zoran
               Toplak kot omenjeni sodnik.</p>
               <p>Sprašujem pa vas:</p>
               <p>Ali se vam zdi, da je vse v redu?</p>
               <p>Gospodu Kanglerju je bil zaradi te sodbe odvzet mandat, kot veste, državnega
               svetnika, dobil je sodbo 7 mesecev, kar je bilo nenavadno. Šlo je za nepopravljivo
               posledico gospodu Kanglerju, tega svetniškega mesta ne moremo več postaviti
               nazaj.</p>
               <p>Druga zadeva, ki je:</p>
               <p>Ali se vam zdi vse v redu – v tem mandatu smo to zasledili – Željko Bejek, sodba
               proti Popovu, ko višji državni tožilec dobesedno odpravi sodbo; ali se vam zdijo te
               zadeve vse v redu?</p>
               <p>Sprašujem vas kot ministra:</p>
               <p>Ali se boste nonstop izgovarjali, da je vse v redu s slovenskim pravosodnim
               sistemom?</p>
               <p>Ko gre za gospoda Bavčarja, ste se sami izrekli, jaz tega nisem povedal, morajo
               leteti glave. Mene zanimajo vsa ostala ekscesna dejanja, tako pranje denarja v NLB,
               tako zgodbe glede oprostitev številnih zadev, od projekta Balkanski bojevnik, od drog
               v Sloveniji, od pranja denarja, kajti vsepovsod imajo te službe državne varnosti in
               vsepovsod je vtis tranzicijske levice.</p>
               <p>Sprašujem vas:</p>
               <p>Ali boste kaj naredili kot minister za pravosodje ali ne boste naredili?</p>
               <p>To je moje zelo enostavno vprašanje.</p>
            </sp>
            <sp xml:id="SDZ7-Redna-32-2017-07-10.sp163">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Goran Klemenčič, izvolite.</p>
            </sp>
            <sp xml:id="SDZ7-Redna-32-2017-07-10.sp164">

               <speaker>MAG. GORAN KLEMENČIČ:</speaker>

               <p>Hvala.</p>
               <p>Na to vprašanje, glede na to, da ste poslanec Državnega zbora, si lahko tudi sami
               odgovorite. Sami ste me celo oziroma ne vi osebno, ampak sem bil večkrat kritiziran,
               govorite o zakonodajnem cunamiju, prinašamo spremembe v ta parlament, veliko želimo
               narediti. Nikoli nisem enoznačno in brez zadržkov samo hvalil slovenskega pravosodja.
               Daleč od tega, večkrat sem povedal, da stvari niso optimalne, da pa so trendi
               pozitivni.</p>
               <p>Ja, delamo na tem, da bi bilo še boljše. Individualnih primerov pa ne bom komentiral.
               Mnogo tega, kar ste mi povedali, preprosto ne poznam. Še manj pa, z vsem dolžnim
               spoštovanjem, ne morem komentirati nečesa, ko pravite, da je ta bil v SDV, on je bil
               v SDV. Jaz s tem nikoli nič nisem imel in tudi nimam. Hvala.</p>
            </sp>
            <sp xml:id="SDZ7-Redna-32-2017-07-10.sp165">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Breznik, postopkovno.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp166">

               <speaker>FRANC BREZNIK (PS SDS):</speaker>

               <p>Začel sem pri gospodu Kanglerju, je bilo fiksno vprašanje, mi niste odgovorili. Kot
               veste, proti njemu teče tudi finančna preiskava, kjer je ponovno tisto, kot ste vi
               dejali, ko ste bili na KPK. Finančno preiskavo vodijo proti nekomu in mu očitajo
               lastništvo 37 let starega traktorja in to, da je leta 2010 svoji hčerki nakazal 500
               evrov. To je človek, ki je imel vseeno dokaj visoke dohodke za Slovenijo. Na tem
               področju človeku delajo finančno preiskavo. To so novi postopki v tej Sloveniji. Po
               drugi strani pa si danes pogledam v Reporterju lastnike vseh slovenskih jaht. Med
               drugimi tudi cela vrsta bivših ministrov, tudi bivši minister za zdravstvo in tako
               naprej. Pa vas sprašujem, a se vam zdi vse normalno? A se vam zdi normalno, da je bil
               Popov, to vas sprašujem kot vojni veteran, obsojen na Hrvaškem za vojno hudodelstvo
               samo za primer, ko se je iz vojašnice v Varaždinu odpeljal do slovenske meje, od
               slovenske meje pa do Radgone je pobil nekaj ljudi, poškodoval številne objekte,
               sakralne objekte, zlorabil vozila Rdečega križa za prevoz bojnega streliva v samo
               bojno dogajanje v Radgoni. In gospod višji državni tožilec Žarko Bejek in sodnik
               Palatin tega človeka dobesedno oprostita in odide iz Slovenije. In danes je celo
               dobil plačano odškodnino. Sprašujem vas kot ministra za pravosodje. Ali je to
               pravosodje, ki ga vi zagovarjate? Ali ga ne zagovarjate? Danes od ministra vsa
               vprašanja, tudi od mojih kolegic in kolegov, ki so bila predvsem vezana na delo
               pravosodja, ki je katastrofalno v zadnjem času, kjer dobesedno gre za neko mrežo, gre
               za paradržavno mafijsko državo, kjer pravosodje, lahko rečemo, deluje v sosledju pri
               pranju denarja, pri oprostitvah številnih kriminalcev, ki pa so vsi povezani z bivšim
               SDV. Še posebej zadnji intervju dr. Pezdirja na televiziji. To je primer, kako ta
               država deluje. Dobesedno imamo vzporedno ekonomijo, vzporedno bančništvo in vzporedni
               sodni sistem te države. Nekateri, na primer gospod Kangler dobi vse, dobesedno
               izločen iz politike, izločen v številnih postopkih, diskreditiran v javnosti; vsi
               ostali pa se sprehajajo, sončijo na svojih jahtah in tako naprej. To je vaša
               odgovornost in zaradi tega, spoštovani gospod podpredsednik, predlagam javno razpravo
               na to temo. Najlepša hvala.</p>
            </sp>
            <sp xml:id="SDZ7-Redna-32-2017-07-10.sp167">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Franc Breznik, o vašem predlogu bo Državni zbor odločal jutri v okviru
               glasovanj.</p>
               <p>Gospod Tomaž Lisec bo postavil vprašanje ministru za javno upravo gospodu Borisu
               Koprivnikarju.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp168">

               <speaker>TOMAŽ LISEC (PS SDS):</speaker>

               <p>Hvala, podpredsednik, za dano besedo. Spoštovani minister, spoštovana ministrica,
               kolegi in kolegice, lep pozdrav!</p>
               <p>Kot sem gledal za nazaj, kolikokrat sva z ministrom že imela zelo podobno razpravo
               glede stanja, razvoja, predvsem pa v zvezi s financiranjem lokalne samouprave, sem si
               za uvod izposodil svoje vprašanje z 19. 2. 2013, ko sem vas, spoštovani minister,
               spraševal, ali skuša Vlada Republike Slovenije preko finančnih in organizacijskih
               sprememb nadaljevati politiko predhodne vlade v tendenci ukinjanja ali združevanja
               občin. Spraševal sem vas tudi, kako boste lokalnim skupnostim jemali. In na drugi
               strani, ali nameravate izboljšati raven lokalne samouprave, predvsem njeno
               financiranje. Pa se je vmes v tem času zgodila ena proračunska seja, pa druga, pa
               tretja, ker smo vedno tik pred zdajci reševali vprašanje povprečnin. Vlada je
               sprejela Strategijo razvoja lokalne samouprave, kjer je premalo pozornosti dala tudi
               nam, poslancem, da bi pri tej strategiji lahko aktivno sodelovali v Državnem zboru.
               Sprejeli ste sicer Zakon o ukrepih za uravnoteženje javnih financ občin, ki pa po
               meni znanih podatkih ni dosegel tistega, kar ste pričakovali. Na drugi strani pa je
               kar nekaj aktov, ki čakajo na sprejetje. Še na tej seji bomo obravnavali prvo
               obravnavo zakona o glavnem mestu, kjer Ljubljani dvigujete finančna sredstva, v
               obravnavo verjetno na septembrsko sejo pa bo prišel Zakon o financiranju občin, kjer
               mnogo županov že sedaj opozarja, da poleg že premajhne povprečnine z določenimi
               konkretnimi spremembami, ki jih ta zakon prinaša, bo končno dejstvo, da bodo finančni
               učinki za občine še slabši; če vemo, da je tukaj prišlo tudi do nekaterih drugih
               negativnih primerov, kot v smislu racionalizacija: Pa naj stane, kolikor hoče. Pa če
               vemo, da prihaja v obravnavo tudi zakon o lokalni samoupravi in da imamo tudi odločbo
               Ustavnega sodišča. Spoštovani minister, kar nekaj zadev je, ki so odprte.</p>
               <p>Zanima me:</p>
               <p>Kakšno je po vašem mnenju trenutno stanje občin v Sloveniji?</p>
               <p>Ali se že pripravljajo oziroma potekajo kakšni dogovori za uveljavitev povprečnine za
               leto 2018, ki bi bila primerljiva? Da ne bi samo občine preživele, ampak imele tudi
               neke investicijske cikluse in plane, da bi občani živeli še boljše življenje, kot ga
               trenutno živijo.</p>
               <p>Hvala.</p>
            </sp>
            <sp xml:id="SDZ7-Redna-32-2017-07-10.sp169">

               <speaker>PODPREDSEDNIK MATJAŽ NEMEC:</speaker>

               <p> Besedo ima minister za javno upravo gospod Boris Koprivnikar.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp170">

               <speaker>BORIS KOPRIVNIKAR:</speaker>

               <p>Hvala za besedo in hvala, spoštovani poslanec, za to vprašanje.</p>
               <p>Ker je bilo najavljeno zelo splošno, bom lahko zdaj malo bolj konkretno odgovarjal. O
               ukinjanju občin nikoli nisem govoril, celo zelo jasno sem povedal svoje stališče, da
               so občine takšne, kot so; tiste, ki jih je Državni zbor sprejel; in v to se ne bomo
               mešali. Glede strategije, ki je bila sprejeta na Vladi, smo tudi pojasnili.
               Strategija, ki jo sprejme Vlada, je vladna strategija; tiste, ki pa so z zakonom
               predpisane, da jih sprejema Državni zbor, jih pa sprejema Državni zbor. Takšna je
               ustaljena praksa. Glede zakona o javnem mestu bo veliko možnosti, da se bomo o njem
               pogovarjali takrat, ko bo dejansko prišel pred poslance. Gre samo za urejanje meja.
               Zakon o glavnem mestu mora izvrševati tiste naloge, ki jih izvaja kot glavno mesto,
               ker ima določene specifične naloge.</p>
               <p>Zakon o financiranju občin je tudi že začel parlamentarno pot, bo pa tudi še dovolj
               časa, da se o tem pogovorimo; pa vendar nekaj o trenutnem stanju. Povprečnina leta
               2015 je bila 522, 2016 ravno tako, 2017 – 533, za 2018 je najavljena 536. Pogajanja
               se bodo začela v mesecu septembru in pričakujemo, da so to izhodišča, o katerih se
               bomo še pogajali. Se pravi, da povprečnina konstantno raste. Kar se tiče stanja v
               občinah, za katerega me sprašujete. Prvič po krizi so imele v letu 2015 vse občine
               proračunski presežek, in sicer 29 milijonov evrov. Vsega skupaj pa je bil
               primanjkljaj v občinah že 172 milijonov. Z veseljem ugotavljamo, da so občine tudi v
               letu 2016 izkazovale skoraj 50 milijonov proračunskega presežka, zadolženost vztrajno
               pada, trenutno je padla za 4 %. Tudi število občin, ki so prezadolžene, se vztrajno
               zmanjšuje.</p>
               <p>Glede na odločbe Računskega sodišča in tudi razveljavitev Ustavnega sodišča smo z
               Ministrstvom za javno upravo in Ministrstvom za finance že pripravili jasen popis
               nalog, ki določajo in ki so osnova za izračun povprečnine. Z Zakonom o financiranju
               občin, ki smo ga pripravili, pa prinašamo tudi večje uteži na tisti del za izračun
               povprečnine, na katerem dejansko imajo občine najvišje stroške, to so predšolski
               otroci in starejši. To so tudi bistvene spremembe tega zakona; ob tem pa tudi s
               predlogom zakona krepimo občinsko povezovanje, ne združevanje, ampak povezovanje
               tistih nalog, ki jih več manjših občin lahko bolj učinkovito izvaja skupaj. In tudi
               bolj jasno določamo vlogo občinskih združenj pri pogajanjih o povprečninah ravno
               zato, da bi ta pogajanja tekla transparentno, na jasnih osnovah in da so tista
               sredstva, ki so na voljo občinam, tudi pravično porazdeljena. Ocenjujem, da se stanje
               v občinah ne slabša, seveda ni idealno, ampak tudi občine se morajo tako kot drugi
               porabniki javnofinančnih virov soočiti z nekimi okvirji, v katere se moramo umestiti
               vsi porabniki javnih sredstev. Z veseljem pa ugotavljam, da prihodki občin rastejo,
               zato tudi lahko trdimo, da se tudi standard občanov, ki ga zagotavljajo občine na tak
               način, lahko samo še izboljšuje. Projekcije za prihodnja leta so pozitivne in
               pričakujemo, da se bodo ti trendi povečanja povprečnine in zmanjšanja zadolževanja v
               prihodnje samo še povečevali. Z zakoni pa spodbujamo tudi racionalizacijo delovanja
               občin, ki pa ne omejujejo, ampak kvečjemu obratno – povečujejo obseg in dostopnost
               storitev, ki jih občine ponujajo svojim občanom. Hvala.</p>
            </sp>
            <sp xml:id="SDZ7-Redna-32-2017-07-10.sp171">

               <speaker>PODPREDSEDNIK MATJAŽ NEMEC:</speaker>

               <p>Gospod Tomaž Lisec, imate besedo za obrazložitev zahteve za dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp172">

               <speaker>TOMAŽ LISEC (PS SDS):</speaker>

               <p>Najlepša hvala.</p>
               <p>Sicer ste omenjali, kako povprečnina v vašem mandatu narašča, niste pa povedali prve
               zadeve, da je bila povprečnina leta 2014 536 evrov in da bo torej leta 2018 ista
               povprečnina. Oziroma ste rekli, da se boste pogovarjali o številki 536. To je mnenje
               Ministrstva za javno upravo in tudi verjetno Ministrstva za finance. Na drugi strani
               občine želijo glede na veljaven izračun v veljavno sprejetem zakonu vsaj 630 oziroma
               mislim, da je celo 636 evrov. Skratka, velika diskrepanca. In če vemo, da od leta
               2014, ko je bil znesek povprečnine 536 evrov, in da bo verjetno isti znesek tudi v
               letu 2018, smo, vsaj tisti, ki delujemo na lokalni samoupravi, bili seznanjeni in
               tudi prisiljeni k sprejemanju različnih občinskih odlokov, kjer lokalnim skupnostim
               država, torej ta vlada, da ne bo pomote, določa nove in nove naloge oziroma
               obveznosti. In ko pogledamo osnutek zakona o financiranju občin, o katerem bomo še
               več govorili, se kaže dejstvo, da v bistvu ta vlada, sicer na bolj mehek način, kot
               je to želel narediti vaš predhodnik, stiska občine k temu, da jih počasi povezuje v
               finančnem in organizacijskem smislu; na koncu pa bodo de facto občine in župani
               rekli: Mi se tega ne gremo več! Država, dajete nam nove naloge, vzemite še
               obvladovanje lokalne samouprave.</p>
               <p>Zato bi resnično želel, da odgovorite na vprašanje:</p>
               <p>Do katere meje ste pripravljeni iti pri povprečnini za leto 2018?</p>
               <p>Hvala.</p>
            </sp>
            <sp xml:id="SDZ7-Redna-32-2017-07-10.sp173">

               <speaker>PODPREDSEDNIK MATJAŽ NEMEC:</speaker>

               <p>Minister Koprivnikar, izvolite.</p>
            </sp>
            <sp xml:id="SDZ7-Redna-32-2017-07-10.sp174">

               <speaker>BORIS KOPRIVNIKAR:</speaker>

               <p>Hvala.</p>
               <p>Spoštovani poslanec, verjetno me boste razumeli, da je to, do katere meje se bo šlo
               za povprečnino za leto 2018, stvar pogajanj z občinskimi združenji. Verjetno ne bova
               v parlamentu javno povedala meje, preden bomo začeli s pogajanji, ki so predmet
               vsakoletnega dogovarjanja, usklajevanj in argumentacij. Kar se tiče samih zneskov
               povečevanja povprečnine, treba je vedeti, da se povprečnina izračunava glede na
               prihodke z dvoletno zamudo. In treba je vedeti tudi to, da so občine v času, ko se je
               državni proračun dejansko skrčil za 10 %, svojo porabo povečale za več kot 11 %.
               Ampak to je zaradi teh dvoletnih zamikov in zamud. Ampak tudi sedaj povprečnina
               vztrajno raste in pričakujem, da bo rasla tudi še naprej.</p>
               <p>Kar pa se tiče namigovanj, kako na nek način subtilno želimo razvrednotiti lokalno
               samoupravo, to pa kategorično zavračam. Prvič, to je ustavna materija in avtonomija
               lokalne samouprave je opredeljena kot ena temeljnih avtonomij v naši ustavi; izvršna
               veja oblasti nima nikakršne možnosti v to posegati. Drugič, ko govorimo o povezovanju
               občin in združevanju tistih nalog, ki jih občine lahko združijo, vse to povezovanje
               in združevanje temelji na prostovoljni odločitvi posamezne občine. Mi to močno
               spodbujamo. Edino na tak način bomo tudi naredili konkretne korake naprej v tisti
               smeri, da bomo v občinah lahko tudi funkcionalno ugotovili, katere so funkcionalno
               tiste naloge, ki jih občine želijo, so pripravljene in jih lahko uspešno med seboj
               povezujejo. Na tak način bo tudi na določenem pokrajinskem ali regijskem načelu bolj
               jasno, katere so tiste naloge, da bi končno vzpostavili tudi regionalizacijo, ki smo
               jo po Ustavi dolžni vzpostaviti. Mi se trudimo, da bi delali absolutno v korist in
               krepitev lokalne samouprave. Vsako drugo namigovanje, ki ga tukaj poslušamo, ali
               vsaki drugi cilji so za nas absolutno nesprejemljivi. Delujemo samo v tej smeri.
               Hvala.</p>
            </sp>
            <sp xml:id="SDZ7-Redna-32-2017-07-10.sp175">

               <speaker>PODPREDSEDNIK MATJAŽ NEMEC:</speaker>

               <p>Gospod Tomaž Lisec, imate besedo, da zahtevate dopolnitev oziroma predlagate
               postopkovno.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp176">

               <speaker>TOMAŽ LISEC (PS SDS):</speaker>

               <p>Seveda bi rad, da se o področju lokalne samouprave, predvsem o tem finančnem vidiku,
               opravi splošna in temeljita razprava na seji Državnega zbora. Več argumentov, bom
               začel z enim – glede združevanja nalog. Poznam primer, na katerega bi morda v
               prihodnosti, tudi preko socialnih omrežij sem vas že s tem nagovoril, kako poteka
               združevanje v javnem sektorju. Tako, da za neko nalogo, kjer se je gospa iz Sevnice
               vozila v Sevnico v službo, bo s tem vašim, kot rečeno, združevanjem nalog in delovnih
               obveznosti, se bo morala ta gospa s 1. 1. 2018 voziti v Brežice. To je to.
               Združevanje in naj stane, kolikor hoče.</p>
               <p>Če pa vemo, da na primer samo dvig plač v javnem sektorju je bil višji, kot pa je bil
               za občine dvig povprečnin. In če na drugi strani vemo, da občine kot ribe na suhem
               čakajo različne razpise, potem pa se jih tu in tam kakšno ministrstvo usmili z
               milijončkom ali dvema. Na primer športna infrastruktura, kjer so vse občine v
               Sloveniji bile blagovoljene do 2,7 milijonov, imamo problem. Imamo še večji problem,
               župani opozarjajo, da bo s tem, kar naj bi prinesel nov zakon o financiranju občin,
               pod neko krinko povezovanja prihajalo do tega, da bodo občine v nadaljevanju še bolj
               odvisne od dobre volje vsakokratnega ministra, od vsakokratne vlade.</p>
               <p>Naj zaključim. Primer povprečnine je tipičen primer, kako vlada, vsakokratna vlada,
               ne samo vi, spoštovani minister, enostransko uredi vprašanje povprečnin. Občine
               rečejo 636, država reče 535 in potem dobijo na primer 539 evrov in vlada to razglaša
               v smislu, kako smo mi dobri do občin. Vsi pa v praksi vemo, vsaj tisti, ki prihajamo
               in delujemo v lokalni samoupravi, da gre le za postopno ukinjanje nekih dobrih občin,
               da bodo preživele le še občine, kot so Ljubljana in nekatere večje občine. Vse manjše
               občine, ki so se odcepile od večjih občin v želji po boljšem, lažjem in hitrejšem
               razvoju, pa bodo zaradi teh kazalcev, ki si jih izmišljujejo in jih tu pa tam mečejo
               uradniki na Ministrstvu za javno upravo in Ministrstvu za finance, prikrajšane še za
               tista sredstva, ki bi jim morala pripadati po obstoječi zakonodaji. Ministrstvo krši
               lastno zakonodajo na področju lokalne samouprave, kajti če bi jo spoštovalo, bi bila
               povprečnina vsaj 630 evrov in ne 100 evrov manj. Kaj pa to pomeni za lokalne
               skupnosti, pa samo vprašajte vodje finančnih sektorjev na teh občinah. Hvala.</p>
            </sp>
            <sp xml:id="SDZ7-Redna-32-2017-07-10.sp177">

               <speaker>PODPREDSEDNIK MATJAŽ NEMEC:</speaker>

               <p>O vašem predlogu bo Državni zbor odločil jutri v okviru glasovanj.</p>
               <p>Gospod Marko Ferluga bo postavil poslansko vprašanje ministrici za notranje zadeve
               mag. Vesni Györkös Žnidar.</p>
               <p>Gospod Ferluga, izvolite.</p>
            </sp>
            <sp xml:id="SDZ7-Redna-32-2017-07-10.sp178">

               <speaker>MARKO FERLUGA (PS SMC):</speaker>

               <p>Hvala za besedo. Pozdrav ministrici in ministroma ter ostalim prisotnim!</p>
               <p>Slovenija, hvala bogu, zadnje čase zelo dobro dela na področju turizma, kar je vidno
               in občuteno; in upam, da se bo tako nadaljevalo. So pa določene anomalije. In ena od
               teh je v zakonodaji na področju javnega reda in miru. Če sem konkreten, v 8. členu
               Zakona o varstvu javnega reda in miru 1 <stage xml:id="SDZ7-Redna-32-2017-07-10.stage23">(ZJRM-1)</stage> je opisano, da se omejuje
               povzročanje hrupa med 22. in 6. uro zjutraj. Vemo, da eni so za to, da bi bil večji
               del turizma bolj spalno naselje, ampak trendi v turizmu so pač žal drugačni. Pri nas
               imamo tudi že opredeljene turistične kraje, kjer se ve, da je tam živahneje kot
               drugače, ker drugače bi verjetno ljudje živeli kje drugje, ne v turističnih krajih.
               Ker je turistično delo tudi sezonsko delo, ob poletjih je vse bolj odprto ter bolj
               glasno in hrupno. Predvsem na Obali, ki je ekstremno k temu nagnjena, pa tudi v
               ostalih turističnih krajih prihaja do nesoglasja, nesorazmerja med prebivalci, ki
               niso za to, eni prebivalci so za to. Name so se obrnili v večini turistični delavci,
               gostinci in ti, ki so za to promocijo in življenje od turizma.</p>
               <p>Naslovil bi na vas, ministrica, predlog:</p>
               <p>Ali bi bilo smiselno dopolniti 8. člen Zakona o varstvu javnega reda in miru, da bi
               se z zamikom pričel nočni mir, se pravi ne z 22. uro, ampak s 24. uro?</p>
               <p>To dajem v neko možnost preučitve. Gre izključno za turistična območja. Ne gre tega
               širiti po nekih spalnih naseljih in drugih krajih; in sicer tudi v točno časovno
               omejenih delih leta, da smo si na jasnem, da to ni kar povprek in počez. Jaz bi vas
               prosil na tej točki za vaše mnenje glede tega predloga in v primeru podpore tudi za
               pripravo te spremembe.</p>
               <p>Hvala.</p>
            </sp>
            <sp xml:id="SDZ7-Redna-32-2017-07-10.sp179">

               <speaker>PODPREDSEDNIK MATJAŽ NEMEC:</speaker>

               <p>Besedo ima ministrica za notranje zadeve mag. Vesna Györkös Žnidar.</p>
               <p>Gospa ministrica, izvolite.</p>
            </sp>
            <sp xml:id="SDZ7-Redna-32-2017-07-10.sp180">

               <speaker>MAG. VESNA GYÖRKÖS ŽNIDAR:</speaker>

               <p>Spoštovani podpredsednik, hvala za besedo. Spoštovani poslanke, poslanci; še posebej
               poslanec Ferluga, poslanec z Obale!</p>
               <p>Ne bom rekla, da je vaše vprašanje pričakovano, ampak kaže na to, da imate zelo
               aktivno vlogo oziroma da zelo aktivno delate v lokalnem okolju. Z vidika oziroma s
               stališča notranjih zadev vam bom poskusila podati celovit in uravnotežen odgovor.
               Seveda pa so tudi vse vaše pobude vzete na znanje, če boste ocenili, da vas ta
               odgovor ne zadovolji popolnoma. Kot sami omenjate, 8. člen Zakona o varstvu javnega
               reda in miru varuje mir in počitek občanov v času med 22. in 6. uro. Vemo, kaj je
               kršitev – da nekdo na nedovoljen način moti mir ali počitek ljudi s hrupom in ne gre
               za nujne, interventno-vzdrževalne ukrepe. Prekrška ni v primeru, da gre za nujna
               vzdrževalna dela ali če je hrup posledica dovoljene dejavnosti. Kot že sami posredno
               ugotavljate, da področna gostinska zakonodaja omogoča določitev podaljšanega
               obratovalnega časa gostinskih obratov, merila pa so dodatno lahko opredeljena z
               občinskimi odloki, tukaj je določen manevrski prostor še na voljo. Moram pa reči, da
               sta nočni mir in počitek kategorija, ki je zakonsko varovana, in okoliščina, da nekdo
               živi v turističnem območju, že sama po sebi na nek način vpliva na slabšo kvaliteto
               življenja v smislu objektivnih parametrov, zato se ne morem strinjati z vašim
               predlogom, da bi prebivalcem turističnih območij generalno omejili pravico do nočnega
               počitka. Policija že sedaj sprejema prijave občanov o kršitvah javnega reda in miru,
               potem tudi o nestrinjanju z odločitvijo o podaljšanem obratovalnem času oziroma
               nasprotovanju izdaje dovoljenja za prireditev v skladu z zakonodajo. Upoštevati je
               treba tudi izkušnje iz tujine, kjer tudi lokalne skupnosti v turističnih območjih
               sprejemajo različne omejitve za turiste, ki so namenjene prav zaščiti lokalnih
               prebivalcev in njihove kvalitete življenja. Menim, da je trenutna ureditev Zakona o
               varstvu javnega reda in miru – ob upoštevanju in ob rabi vseh drugih predpisov, ki se
               navezujejo na to področje, to je Zakon o javnih zbiranjih, Zakon o gostinstvu, Zakon
               o varstvu okolja – ustrezna, saj dejansko omogoča individualno obravnavo in nujno
               tehtanje interesov lokalnih prebivalcev na eni strani in na drugi strani glede zahtev
               turistične dejavnosti, s čimer je zagotovljeno varovanje posameznikov, njihovega
               zdravja, počutja in tudi splošnega vpliva na okolje. Ampak smo vzeli vašo pobudo na
               znanje, seveda jo bomo tudi proučili. Kar pa se tiče mnenja ministrstva, je pa moje
               mnenje takšno, kot sem vam ga podala.</p>
            </sp>
            <sp xml:id="SDZ7-Redna-32-2017-07-10.sp181">

               <speaker>PODPREDSEDNIK MATJAŽ NEMEC:</speaker>

               <p>Dr. Anže Logar bo postavil poslansko vprašanje ministrici za finance mag. Mateji
               Vraničar Erman.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp182">

               <speaker>DR. ANŽE LOGAR (PS SDS):</speaker>

               <p>Hvala, predsedujoči.</p>
               <p>Kadarkoli je na dnevnem redu upravljanje z državnim premoženjem, prihajamo do
               nasprotujočih si mnenj in stališč, čeprav gre za enega od ključnih vprašanj
               prihodnjega razvoja Republike Slovenije. Če samo orišem, ta tema je večkrat tudi za
               nekatere stranke težka predvolilna tema. Spomnimo se, pred zadnjimi volitvami 2014 je
               vlada Alenke Bratušek za namene predvolilne tekme zamrznila seznam za prodajo
               državnega premoženja, ki ga je sama predhodno sprejela. Zdaj se zdi, kot da imamo
               neko podobno zgodbo v primeru Nove Ljubljanske banke. Ministrica Vraničarjeva in
               njena ekipa je družno prepričala Evropsko komisijo, da je pri zavezah delno popustila
               in da nam ni bilo treba prodati 75 % banke v letošnjem letu; ampak zgolj 50. In kljub
               temu potem požrla dano besedo Evropski komisiji. Kot da se ponavlja predvolilna
               zgodba iz leta 2014. Memorandum, ki je določal državno pomoč, z dne 17. 12. 2013, je
               predvideval, če Republika Slovenija te banke ne proda do konca tega leta, bo pač
               zunanji prodajalec odprodal delež oziroma podružnice na trgih Zahodnega Balkana.
               Predsednik nadzornega sveta gospod Karpe je na eni od sej Komisije za nadzor javnih
               financ dejal, da bi to pomenilo v bistvu konec neke regionalne banke in da bi bil to
               najhujši udarec za Novo Ljubljansko banko. Vlada se je kljub temu tveganju, da se to
               zgodi, odločila, da zabremza prodajo te banke z ugodnejšimi pogoji, torej ob manjšem
               prodajanju; in navedla tri razloge: prenizko ceno, domnevno pranje denarja in skrb za
               davkoplačevalce, vprašanje neprenesenih vlog hrvaških varčevalcev.</p>
               <p>Moje vprašanje ministrici je, da naj malo razloži te tri razloge in vsakega od njih
               malce bolj podrobno predstavi, v kolikšnem delu in v kateri smeri je to vplivalo na
               odločitev neprodaje.</p>
               <p>In dodatno vprašanje:</p>
               <p>Če torej ostane tako, kot je, neprodaja, ali to pomeni, da država ne garantira več za
               neprenesene vloge hrvaških varčevalcev; glede na to, da je to eden od razlogov za
               neprodajo?</p>
               <p>Hvala.</p>
            </sp>
            <sp xml:id="SDZ7-Redna-32-2017-07-10.sp183">

               <speaker>PODPREDSEDNIK MATJAŽ NEMEC:</speaker>

               <p>Spoštovana ministrica, izvolite, imate besedo.</p>
            </sp>
            <sp xml:id="SDZ7-Redna-32-2017-07-10.sp184">

               <speaker>MAG. MATEJA VRANIČAR ERMAN:</speaker>

               <p>Hvala lepa, gospod podpredsednik, za besedo in hvala lepa, gospod poslanec, za
               vprašanje.</p>
               <p>Vlada je kolektivni organ in kot kolektivni organ je tudi sprejela odločitev v zvezi
               s prodajo oziroma postopkom prodaje Nove Ljubljanske banke. Kot ste omenili, so bili
               izpostavljeni trije razlogi, ki se medsebojno prepletajo. Zgodba v zvezi s pranjem
               denarja, čeprav v bistvu stara, se je razplamtela ravno v času, ko bi se naj
               zaključeval postopek prodaje; in je postavljal veliko odprtih vprašanj, na katera ni
               bilo odgovora. Vzbujal je najrazličnejše špekulacije, ki bi lahko imele negativen
               vpliv na ceno, kakršno bi bilo mogoče doseči v postopku prve javne ponudbe delnic.
               Ravno tako je bilo vprašanje prenesenih vlog hrvaških varčevalcev v bistvu zelo
               nejasno izpostavljeno v gradivih prodajnega svetovalca. Njegova stališča do tega, v
               kakšnem obsegu bi lahko tovrstni odhodki oziroma tovrstna tveganja vplivala na cene,
               ki bi jih lahko pričakovali s strani različnih investitorjev, so se skozi čas
               spreminjala. In v zadnjem obdobju tik pred zadnjo odločitvijo Vlade je prodajni
               svetovalec ocenjeval, da bi to vprašanje lahko pomenilo znatno znižanje pričakovane
               kupnine. Zaradi tega je Vlada, ponavljam, kot kolektivni organ ocenila, da predlagani
               cenovni razpon, ki bi zagotavljal sicer skupaj z že prejetimi dividendami in
               pričakovanimi dividendami v naslednjem petletnem obdobju ter vrednostjo premoženja,
               ki bi ostalo v lasti države, več, kot pa je znašala zadnja dodeljena državna pomoč
               NLB; v tem okviru je Vlada ocenila, da predlagan cenovni okvir ni ustrezen. V
               trenutku, ko je bila odločitev sprejemana, je bila odprtih cela vrsta negotovosti, ki
               pomembno vplivajo oziroma lahko vplivajo na ponujene cene znotraj tega cenovnega
               razpona, in bi bilo preveč tvegano za nadaljevanje postopka.</p>
               <p>Drugi del vašega vprašanja pa se nanaša na prenesene vloge hrvaških varčevalcev in
               garancijo. Vlada nikdar ni dala garancije, niti sama se za podelitev garancije nisem
               zavzemala v smislu, v kakršnem se običajno ponujajo garancije, kadar v prodajnem
               postopku prodajaš državno premoženje znanemu kupcu ali pa strateškemu partnerju.
               Vlada je govorila o možnosti drugačnega poplačila obveznosti, ki izvirajo iz
               pravnomočnih, izvršljivih odločb hrvaških sodišč. Od vsega začetka nastanka tega
               problema pa je slovenska vlada vztrajala na tem – in na tem tudi naprej vztrajamo –,
               da gre za vprašanje sukcesije, nasledstva in da se mora to vprašanje reševati na
               meddržavni ravni v okviru instrumentarija, ki ga poznamo za reševanje nasledstvenih
               vprašanj. Odločitve vlade v zvezi s tem, sprejete v maju in juniju letošnjega leta, v
               ničemer ne spreminjajo teh izhodišč glede obravnave prenesenih vlog hrvaških
               varčevalcev. Hvala lepa.</p>
            </sp>
            <sp xml:id="SDZ7-Redna-32-2017-07-10.sp185">

               <speaker>PODPREDSEDNIK MATJAŽ NEMEC:</speaker>

               <p>Dr. Anže Logar, imate besedo za obrazložitev zahteve za dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp186">

               <speaker>DR. ANŽE LOGAR (PS SDS):</speaker>

               <p>Hvala.</p>
               <p>Samo potem mi ministrica ni odgovorila, glede na to, kar je na koncu povedala. 6.13
               je določba pogodbe o prodaji Nove Ljubljanske banke KBC, kjer država izključuje
               kakršnokoli obveznost tujega partnerja v primeru nujnosti poplačila teh prenesenih
               vlog. Mislim, da je to relativno splošno jasno verjetno tudi Hrvaški.</p>
               <p>Zato je bilo moje vprašanje:</p>
               <p>Ali se z vidika davkoplačevalca kakorkoli spremeni, če ostane tako, kot je, torej da
               se banka ne proda; ali pa če se proda banka, tako kot terja zahteva Evropske
               komisije, in država prevzame to jamstvo?</p>
               <p>Ali se za Slovenijo to kaj spremeni?</p>
               <p>Glede na izjavo predsednika nadzornega sveta, ki sem jo prej navedel, in glede na
               izjavo ministrice, ki je dejala, da je njen ključni cilj v prihodnje, da se NLB
               ohrani kot močna regionalna bančna skupina s hčerinskimi družbami v Jugovzhodni
               Evropi. Skladno z odločitvijo Evropske komisije je to nemogoče.</p>
               <p>Zato jaz sprašujem, ker je en odpustek z Evropske komisije že dobila, ali tu lahko
               zatrdi, da bo dobila nove odpustke in da se ne bo zgodil najhujši scenarij, ki se ga
               tudi sama ministrica boji. Še posebej na njeno izjavo, spet citiram: "Vsi sogovorniki
               so izrazili razumevanje za to, da gre za primer, ki ima zelo specifične okoliščine,
               ki jih je treba v tem primeru upoštevati." Torej izjava na podlagi pogovora s
               predstavniki Evropske komisije, da so vas upoštevali, če pravite, da gre za
               okoliščine, ki jih je treba v tem primeru upoštevati.</p>
               <p>Ali imate obljubo, da se ne bo zgodil črni scenarij?</p>
            </sp>
            <sp xml:id="SDZ7-Redna-32-2017-07-10.sp187">

               <speaker>PODPREDSEDNIK MATJAŽ NEMEC:</speaker>

               <p>Ministrica, izvolite, imate besedo za odgovor.</p>
            </sp>
            <sp xml:id="SDZ7-Redna-32-2017-07-10.sp188">

               <speaker>MAG. MATEJA VRANIČAR ERMAN:</speaker>

               <p>Hvala lepa.</p>
               <p>Bom začela od zadaj. Pogovori z Evropsko komisijo tečejo. Pogovori so konstruktivni,
               vendar smo še v fazi, ko se oblikujejo različni možni scenariji oziroma različne
               variante, alternativne rešitve glede na osnovno zavezo, ki je v trenutno v veljavni
               odločbi Evropske komisije glede dodelitve državnih pomoči. Ja, pogovori z Evropsko
               komisijo potekajo, o posameznih variantah oziroma o možnostih v tem trenutku še ne
               morem govoriti, ker smo še prezgodaj v sami proceduri. Upam pa, da bomo v zgodnji
               jeseni imeli že bolj jasno sliko, v katero smer bi se bilo mogoče z Evropsko komisijo
               pogajati oziroma dogovoriti.</p>
               <p>Kar se tiče prodaje NLB in vpliva prenesenih vlog. Še enkrat, prodaja KBC-ju je bila
               izvršena prej, preden je bil ratificiran in v Sloveniji uveljavljen tako imenovani
               nasledstveni sporazum. Ta je bil ratificiran kasneje. Poleg tega je bila v primeru
               pogodbe s KBC pogodba sklenjena z znanim kupcem in taka oblika jamstva v primeru
               metode prodaje, ki smo jo zagovarjali v letošnjem letu, tako imenovani IPO postopek
               oziroma postopek prve javne prodaje delnic, ne pride v poštev. Konkretno z vidika
               davkoplačevalcev in povezav na problem prenesenih vlog se v bistvu situacija ni v
               ničemer spremenila. Vlada je želela preprečiti, da bi morali davkoplačevalci dvakrat
               poravnati obveznosti oziroma bili odgovorni za obveznosti iz naslova prenesenih vlog
               – prvič, skozi nižjo doseženo kupnino in, drugič, ker bi imela NLB lahko regresni
               zahtevek do države v primeru morebitnega poplačila pravnomočnih izvršljivih odločb
               hrvaških organov. Še vedno pa je naša osnovna trditev, da Slovenija za te obveznosti
               ne odgovarja. Na tem vztrajamo in na tem gradimo celoten primer. Hvala lepa.</p>
            </sp>
            <sp xml:id="SDZ7-Redna-32-2017-07-10.sp189">

               <speaker>PODPREDSEDNIK MATJAŽ NEMEC:</speaker>

               <p>Dr. Anže Logar, imate besedo za postopkovni predlog, da se opravi razprava v Državnem
               zboru.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp190">

               <speaker>DR. ANŽE LOGAR (PS SDS):</speaker>

               <p>Hvala, predsedujoči.</p>
               <p>To pa ne bo držalo, kar je ministrica na koncu povedala. Če ima Nova Ljubljanska
               banka regresni zahtevek do Republike Slovenije, to pomeni, da je Republika Slovenija
               dala poroštvo za tovrstne obveznosti. Če je dala pa poroštvo, pa to ne pomeni, da
               vpliva na nižjo ceno; ampak na višjo ceno. Torej s tem poroštvom razbremenimo novega
               kupca obveznosti za tovrstne stroške in zatorej bi bili pripravljeni plačati višjo
               ceno, ne nižjo, ne tako, kot je ministrica želela tu predstaviti.</p>
               <p>Kar pa se tiče samih pogojev, glede na to, kar je ministrica povedala, očitno ni
               nekih realnih možnosti za odlok datuma prodaje; še posebej ker ta del odločbe
               Evropske komisije spada na dve področji, in sicer na področje konkurenčnosti, kjer se
               izvajajo pogoji te državne pomoči, in področje skupnega trga, ki ga pokriva komisar
               Dombrovskis in govori o datumu, do kdaj je treba to zadevo prodati. Po mojih
               informacijah pri slednjem ni za računati na kakšen velik uspeh, da bi uspeli
               preložiti datum prodaje; da so pa možne modalitete, kar se tiče omejevalnih ukrepov.
               Ker danes ne vemo, kaj se bo do konca leta zgodilo s to našo banko, če se pa to ne bo
               zgodilo, bodo pa v naslednjem letu začeli izvajati tisto odločbo Evropske komisije,
               predlagam, da podrobno razpravo o tem opravimo na seji Državnega zbora, kjer bo lahko
               ministrica za finance podrobno predstavila strategijo vlade; lahko tudi na zaprti
               seji, da bomo vsaj poslanci in kasneje tudi slovenska javnost soočeni s tem, kaj se
               dogaja s tistimi milijoni, ki smo jih vložili v največjo državno banko. Hvala.</p>
            </sp>
            <sp xml:id="SDZ7-Redna-32-2017-07-10.sp191">

               <speaker>PODPREDSEDNIK MATJAŽ NEMEC:</speaker>

               <p>O vašem predlogu bo Državni zbor odločil jutri v okviru glasovanj.</p>
               <p>Gospa Violeta Tomić bo postavila poslansko vprašanje ministru za infrastrukturo dr.
               Petru Gašperšiču.</p>
               <p>Izvolite, gospa Tomić.</p>
            </sp>
            <sp xml:id="SDZ7-Redna-32-2017-07-10.sp192">

               <speaker>VIOLETA TOMIĆ (PS Levica):</speaker>

               <p>Hvala za besedo, predsedujoči. Kolegice in kolegi!</p>
               <p>Izgradnja belokranjskega dela tretje razvojne osi se, kot vemo, vse bolj zamika. Po
               informacijah, ki sem jih dobila, se zamika tako zelo, da bi bila vsa zahtevana
               dokumentacija pripravljena šele do leta 2022; kaj šele, da bi bil cel južni krak
               tretje razvojne osi dejansko zgrajen do leta 2023, kot ste nekaj časa obljubljali.
               Poleg tega pa se pojavlja vse več vprašanj v zvezi z Uredbo o državnem prostorskem
               načrtu za državno cesto od avtoceste A2 Ljubljana–Obrežje pri Novem mestu do
               priključka Maline, ki je bila sprejeta konec leta 2012. Zoper pripravo in sprejetje
               te uredbe je Društvo Novo mesto s podpisi 70 krajanov krajevne skupnosti
               Ločna-Mačkovec 16. 9. 2013 podalo pritožbo na Evropsko komisijo. Iz informacije na
               spletni strani Ministrstva za okolje in prostor z 16. 12. 2016 je razvidno, da nam je
               Evropska komisija zaradi kršitve izdala uradni opomin; rok za odgovor Slovenije pa je
               potekel že 9. februarja 2017.</p>
               <p>V zvezi s tem me zanima:</p>
               <p>V kakšni fazi je postopek pred Evropsko komisijo?</p>
               <p>Ali je že podana oziroma ali lahko pričakujemo zahtevo Evropske komisije za
               razveljavitev sporne uredbe?</p>
               <p>Ali so zaradi pritožbe Društva Novo mesto na Evropsko komisijo in uradnega opomina
               le-te Sloveniji ustavljeni postopki in je ogrožena izgradnja prve in druge etape
               gradnje hitre ceste od priključka na avtocesto do priključka Osredek?</p>
               <p>Ali smo izgubili odobrena sofinancirana sredstva iz kohezijskega sklada Evropske
               unije v višini okoli 39 milijonov evrov?</p>
               <p>Ali ne menite, da bi bilo bolje pričeti izgradnjo na tretji in četrti etapi del do
               priključka Maline, za kar bi bilo treba pospešiti pripravljalna dela, saj na tem delu
               trasa hitre ceste ni sporna?</p>
               <p>In kaj se dogaja s tunelom pod Gorjanci?</p>
               <p>Za vaše odgovore se vam zahvaljujem.</p>
            </sp>
            <sp xml:id="SDZ7-Redna-32-2017-07-10.sp193">

               <speaker>PODPREDSEDNIK MATJAŽ NEMEC:</speaker>

               <p>Spoštovani minister, imate besedo za odgovor.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp194">

               <speaker>DR. PETER GAŠPERŠIČ:</speaker>

               <p>Hvala, predsedujoči, za besedo. Hvala tudi poslanki gospe Violeti Tomić za
               postavljeno vprašanje. Lep pozdrav tudi vsem ostalim poslankam in poslancem!</p>
               <p>Tisti del vprašanja, ki se nanaša na veljavnost Uredbe o državnem prostorskem načrtu
               za državno cesto od avtoceste A2 Ljubljana–Obrežje pri Novem mestu do priključka
               Maline, sodi v okvir Ministrstva za okolje in prostor, ki pokriva to prostorsko
               umešanje, tako da tudi omenjena uredba, ki je stopila v veljavo 5. januarja 2013,
               sodi v njihovo pristojnost; zato bi bilo morda smiselno to vprašanje v zvezi s tem
               postopkom na Evropski komisiji nasloviti na ministrico, ki vodi ta resor. Sicer lahko
               povem to, da dosedanji postopek pred Evropsko komisijo nima formalnega vpliva na
               veljavnost te uredbe, tako da ta uredba še vedno velja, dokler se postopek kakorkoli
               ne zaključi. Na podlagi te uredbe tečejo tudi vse aktivnosti v zvezi z realizacijo
               tega projekta. Pa tudi evropska sredstva, ki so bila dodeljena temu projektu, so še
               vedno na voljo za ta projekt. Omenil ste tudi, da ste obveščeni, da na tem projektu
               prihaja do velikih zakasnitev oziroma zamikov. Moram povedati, da to ne drži. Prav
               pred kratkim smo imeli več sestankov s predstavniki Gospodarske zbornice Dolenjske,
               minuli petek pa s predstavniki županov vseh treh belokranjskih občin, to je Črnomelj,
               Metlika in Semič, kjer smo se pogovarjali v zvezi z realizacijo tega projekta. Na
               vseh teh sestankih je bilo jasno povedano, da so zdaj intenzivno v izvajanju
               pripravljalna dela. Ta pripravljalna dela potekajo na tej prvi etapi oziroma prvi
               fazi, ki poteka od avtoceste do priključka Osredek, to je pri Revozu, približno
               dolžine 5 kilometrov.</p>
               <p>Za ta del so tudi dodeljena evropska sredstva in tukaj intenzivno potekajo aktivnosti
               na izdelavi projektne dokumentacije in v nadaljevanju tudi pridobivanje zemljišč. Te
               aktivnosti računamo zaključiti do konca leta 2018 oziroma te aktivnosti izvaja družba
               Dars, tako da bodo po njihovih načrtih zaključene do konca leta 2018, ko se tudi
               načrtuje pridobitev gradbenega dovoljenja. In takoj zatem se začne z izgradnjo tega
               odseka, govorim o tem prvem petkilometrskem delu, tako da bi gradnja začela v letu
               2019. Mislim, da je zaključek že možen v letu 2022, morda najkasneje 2023. V drugem
               delu, ki se nadaljuje od tega priključka Osredek do vključno s predorom pod Gorjanci
               do priključka Maline, pa se aktivnosti v zaporedju s tem odsekom nadaljujejo tudi
               tukaj, s približno enoletnim zamikom. Načrtuje se, da bodo tukaj projekti in
               zemljišča pridobljena do konca leta 2019, v 2020 bi potem stekla gradnja. Če bo vse
               to potem uspešno realizirano, se pričakuje, da bo tudi ta odsek s predorom do
               vključno priključka Maline zgrajen v letu 2024. Vse to je bilo obrazloženo in
               dogovorjeno tudi z župani. Dogovorili smo se, da bomo tudi v nadaljevanju s temi
               občinami sklenili podoben protokol o izvajanju teh aktivnosti, kot je bil nedavno
               sklenjen tudi za severni del tretje razvojne osi. Hvala lepa.</p>
            </sp>
            <sp xml:id="SDZ7-Redna-32-2017-07-10.sp195">

               <speaker>PODPREDSEDNIK MATJAŽ NEMEC:</speaker>

               <p>Gospa Violeta Tomić, imate besedo za obrazložitev zahteve za dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp196">

               <speaker>VIOLETA TOMIĆ (PS Levica):</speaker>

               <p>Hvala za besedo.</p>
               <p>Spoštovani minister, ne vem, kako naj vam verjamem. Pravite, da ne drži, da prihaja
               do zamikov, in da ste imeli pogovor z vsemi tremi župani. Ne boste verjeli, ravno ti
               trije župani so me lepo prosili, da vam postavim to konkretno poslansko
               vprašanje.</p>
               <p>In kaj pomeni, da intenzivno potekajo pripravljalna dela?</p>
               <p>Kot veste, sva se že nekajkrat pogovarjala na to temo in obljubili ste mi že, da se
               bo gradnja odseka od dolenjske avtoceste do novomeškega Revoza, tistih pičlih 5
               kilometrov, začela najpozneje do leta 2020. Do tega očitno ne bo prišlo. Še več, 2.
               februarja 2015 ste mi na sestanku pred pričami zagotovili, da se bo predor pod
               Gorjanci začel kopati oktobra 2016. In pravite, da ni zamika! Pred pričami ste mi to
               povedali in takrat ste tudi čakali na Dars.</p>
               <p>In me zanima:</p>
               <p>Kdaj bodo ti stroji res zabrneli? Kdaj konkretno? Kdaj se bo ta gradnja začela? Kdaj
               bodo vse birokratske težave odpravljene?</p>
               <p>In predvsem me zanima:</p>
               <p>Kaj počnejo na Vahti robniki, ki se delajo? Ali smo to dobili namesto predora?</p>
               <p>Kajti ti robniki namreč ožajo cesto, kjer bi morali imeti en odstavni ali
               prehitevalni pas. In se dogaja, da imamo semaforje, stojimo, nihče ne dela 3 mesece,
               ljudje se sprašujejo, kdo to dela, komu dela, zakaj dela, s čim se to financira.
               Skratka, cel kup vprašanj je. In Belokranjci, verjemite, imajo poln kufer tega
               prelaganja. Smo regija, ki več v proračun plačuje, kot dobi nazaj. In vam povem, da
               so že pobude, da se postavi zapora na Gorjancih, da se odreče dobrodošlica vladi, ko
               prihaja tja na vesele obljube, in da se ustanovi neodvisno svobodno ozemlje. Pasoš že
               imamo. Toliko, da veste, kam to pelje. Hvala.</p>
            </sp>
            <sp xml:id="SDZ7-Redna-32-2017-07-10.sp197">

               <speaker>PODPREDSEDNIK MATJAŽ NEMEC:</speaker>

               <p>Gospod minister, želite odgovoriti?</p>
               <p>Minister dr. Peter Gašperšič, izvolite, imate besedo.</p>
            </sp>
            <sp xml:id="SDZ7-Redna-32-2017-07-10.sp198">

               <speaker>DR. PETER GAŠPERŠIČ:</speaker>

               <p>Hvala lepa.</p>
               <p>Moram odgovoriti, saj so bili vendar izrečeni določeni očitki, da zavajam, da izrekam
               neke obljube, ki se jih potem ne držim. Kot ste sami povedali, morda sem bil danes
               malo preveč optimističen za ta prvi odsek. Rekli ste, da sem sam navedel, da se bodo
               dela na prvem odseku, se pravi od avtoceste do Osredka, 5 kilometrov, začela v letu
               2020. Danes sem povedal, da se bodo morda lahko že začela v 2019, najkasneje v letu
               2020. Za drugi odsek, ne vem, mogoče sva se res kdaj v šali kje pogovarjala; jaz se
               tega ne spomnim, da bi v letu 2016 zagotavljal, da se bodo začela gradbena dela na
               predoru. Bile so šaljive aktivnosti, razumem, kjer so Belokranjci hudomušno
               pričenjali z gradnjo. Podpiram tak duhovit pristop, vendar mi tukaj zadeve jemljemo
               zelo resno in aktivnosti za realizacijo tudi tega prepotrebnega odseka, ki bo povezal
               Belo krajino na avtocestno omrežje, jemljemo zelo resno. Zato smo tudi ta odsek
               prenesli v tem mandatu iz pristojnosti direkcije v pristojnost Darsa; drugače bi se
               verjetno res še vedno samo pogovarjali o realizaciji, zdaj pa stvari potekajo naprej.
               Dars bo, kot rečeno, za ta projekt pridobil projekte in zemljišča do konca leta 2019,
               tako da bi potem eno leto za prvim odsekom lahko dela stekla tudi na tem delu. Če bo
               vse potekalo v redu, bi se ta dela končala leta 2024.</p>
               <p>Kaj je z robniki na Vahti? Tudi o tem sva se enkrat že pogovarjala, jaz sem se vmes
               pozanimal, kaj se dela. Ureja se obstoječa cesta, predvsem odvodnjavanje. To so pač
               ukrepi, s katerimi se bo izboljšala obstoječa cesta. Glede same širitve s tremi
               pasovi pa se verjetno zdaj tudi strinjate, da takšne širitve niso hudo smiselne, če
               načrtujemo vse sile usmeriti v izgradnjo tretje razvojne osi, vključno s predorom pod
               Gorjanci. Hvala lepa.</p>
            </sp>
            <sp xml:id="SDZ7-Redna-32-2017-07-10.sp199">

               <speaker>PODPREDSEDNIK MATJAŽ NEMEC:</speaker>

               <p>Gospa Violeta Tomić, imate besedo, da zahtevate razpravo.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp200">

               <speaker>VIOLETA TOMIĆ (PS Levica):</speaker>

               <p>Minister me je pravzaprav užalil, ker je rekel, da je to duhovit pristop in da se ne
               spomnite, da sva se pogovarjala o oktobru 2016, vendar obstajajo zapisniki tega
               sestanka, spoštovani minister. Tudi naš piar je zahteval potrditev te vaše trditve in
               jo je dobil.</p>
               <p>Glede robnikov na Vahti pa vam moram reči, da se ne ve, zakaj je treba 3 mesece sredi
               sezone na že tako neprehodni cesti zapirati s semaforji cesto in to delati ravno
               sredi poletne sezone, ko vemo, da čez te nesrečne Gorjance odhajajo tudi turisti, ki
               bi radi končno prišli na hrvaški avtocestni križ, ki je narejen. Da te robnike zdaj
               tukaj dobivamo, nam daje misliti in vedeti, da mogoče tega predora ne bo. Če bi dali
               odstavni pas, bi lahko mogoče čakali do leta 2020, ampak mislim, da na ta način, s
               tem odvodnjavanjem Belokranjci ne bodo ravno srečni in enostavno ne zaupajo več tem
               obljubam. Mislim, da bi o tem res morali opraviti razpravo na naslednji seji.
               Hvala.</p>
            </sp>
            <sp xml:id="SDZ7-Redna-32-2017-07-10.sp201">

               <speaker>PODPREDSEDNIK MATJAŽ NEMEC:</speaker>

               <p>O vašem predlogu bo Državni zbor odločal jutri v okviru glasovanj.</p>
               <p>Mag. Andrej Šircelj bo postavil poslansko vprašanje ministru za zunanje zadeve gospod
               Karlu Erjavcu, ki pa je danes opravičeno odsoten.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp202">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Gospod Erjavcu sem želel postaviti vprašanje glede izvajanja arbitražnega sporazuma.
               Arbitražni sporazum temelji na tem, da bosta dve strani ta sporazum izvršili. Tukaj
               pa se postavljajo številna vprašanja, saj je Hrvaška rekla, da tega sporazuma ne bo
               izvršila. Arbitražni sporazum ima rok, v katerem ga je treba izvršiti, to je 6
               mesecev.</p>
               <p>Zanima me:</p>
               <p>Kaj bo naredil minister Erjavec in hkrati tudi vlada, da se bo ta sporazum
               implementiral?</p>
               <p>Tukaj ne gre za dvostranske pogovore v smislu, da nič ni določeno. Vse je določeno,
               sporazum je treba samo implementirati. In lahko se zgodi, če Slovenija tega ne bo
               storila, bo Hrvaška rekla po šestih mesecih – Poglejte, saj vi tega niste
               storili.</p>
               <p>Zato me zanima:</p>
               <p>Kako bo Slovenija to implementirala?</p>
               <p>Tudi v primeru, ko na primer predsednik vlade Hrvaške reče, da se v sredo ne bo
               pogovarjal o arbitražnem sporazumu. In arbitražni sporazum se še kako nanaša na
               ljudi, na šole, kam bodo otroci hodili v šole na nekaterih območjih, kjer je šola ali
               zdravstveni dom dodeljen Hrvaški; in obratno, ko je dodeljen Sloveniji.</p>
               <p>Tudi to me zanima:</p>
               <p>Kaj bodo ljudje uredili do 1. 1. 2018, kajti šestmesečni rok takrat poteče?</p>
               <p>Kaj bo vlada tukaj naredila?</p>
               <p>Vlada rabi strategijo, vlada rabi dobro diplomacijo, verjetno rabi tudi sile, ki bodo
               to lahko zagotovile.</p>
               <p>Zanima me:</p>
               <p>Kako je ta vlada dejansko pripravljena na samo izvedbo?</p>
               <p>Poročila, ki jih dobivamo iz medijev, oprostite, žal ne dajejo neke gotovosti, da se
               bo to dejansko zgodilo. Še enkrat, arbitražni sporazum določa mejo, dve strani ga
               morata izvesti. Ena stran je že odstopila.</p>
               <p>Kaj pa bo naredila Slovenija? Kakšna je strategija? Ga bo implementirala? Bo ta
               sporazum implementirala v šestih mesecih, kar nalaga arbitražni sporazum?</p>
               <p>Meni je žal, da ministra danes ni tukaj. Upam, da bo na to vprašanje ustno odgovoril
               na naslednji, to je septembrski seji. In upam, da bo imel vse na dlani in da bodo
               ljudje lahko dejansko zadovoljni s to implementacijo arbitražnega sporazuma.</p>
            </sp>
            <sp xml:id="SDZ7-Redna-32-2017-07-10.sp203">

               <speaker>PODPREDSEDNIK MATJAŽ NEMEC:</speaker>

               <p>Če sem pravilno razumel, želite, da vam minister odgovori v ustni obliki na prihodnji
               seji.</p>
               <p>Nadaljujemo s poslanskim vprašanjem gospoda Jerneja Vrtovca, ki je namenjeno
               ministrici za zdravje gospe Mariji Milojki Kolar Celarc.</p>
               <p>Izvolite, gospod Vrtovec.</p>
            </sp>
            <sp xml:id="SDZ7-Redna-32-2017-07-10.sp204">

               <speaker>JERNEJ VRTOVEC (PS NSi):</speaker>

               <p>Najlepša hvala.</p>
               <p>Spoštovana ministrica, lep dober dan, kljub temu da te dni preživljate kar težke čase
               glede na vse očitke!</p>
               <p>Mnogo teh očitkov je, tudi po mojem skromnem mnenju, popolnoma upravičenih, kajti
               zdravstvo je v tej državi resnično velik problem, velika težava, lahko rečemo, da že
               kar sistemska. Od velikih besed, kaj vse je treba storiti, kaj bomo naredili, tudi mi
               smo pričakovali, da se bo kaj spremenilo na boljše, ostajajo samo besede in na koncu
               spomin na te besede. Na koncu pa še spomin zbledi in zdravstvo je še vedno v težavah.
               Zlasti pa so v težavah javni zdravstveni zavodi, in sicer v organizacijskih in
               finančnih težavah. Ta problematika se izraža zlasti pri kadrovanju v teh javnih
               zdravstvenih zavodih. Gospa ministrica, moje kratko vprašanje, zaradi
               transparentnosti gre, se nanaša sicer na poročanje medijev, da je direktor druge
               največje zdravstvene ustanove v državi dobil soglasje za delo pri koncesionarju –
               privatni zdravstveni ustanovi, ki izvaja isti program, kot ga izvaja ustanova, kjer
               je on postal direktor. Nič narobe.</p>
               <p>Zanima me vaše mnenje glede tega:</p>
               <p>Na kakšni podlagi je bilo v tem oziru temu gospodu direktorju lahko takšno soglasje
               izdano?</p>
               <p>Ministrica, vnaprej najlepša hvala za vaš odgovor.</p>
            </sp>
            <sp xml:id="SDZ7-Redna-32-2017-07-10.sp205">

               <speaker>PODPREDSEDNIK MATJAŽ NEMEC:</speaker>

               <p>Spoštovana ministrica, izvolite, imate besedo.</p>
            </sp>
            <sp xml:id="SDZ7-Redna-32-2017-07-10.sp206">

               <speaker>MARIJA MILOJKA KOLAR CELARC:</speaker>

               <p>Spoštovani podpredsednik Državnega zbora, poslanke in poslanci, spoštovani poslanec
               Jernej Vrtovec!</p>
               <p>Ker ste začeli uvod o javnih zavodih, o težavah, o pomanjkanju kadrov in finančnih
               težavah; da so te težave zaradi odločitev v preteklosti, zaradi katerih so danes v
               celoti prišle na dan likvidnostne težave, težave glede pomanjkanja kadrov, izgube in
               še kaj. Zdaj pa k odgovoru na konkretno vprašanje. Najprej dovolite, verjetno je
               lapsus, pa vendar; da so zasebniki koncesionarji, to so zasebne družbe, ki jim je
               bila podeljena koncesija, del javne mreže. In morajo delovati po pravilih javne
               mreže, ker dobijo plačan program iz javnih sredstev. Glede konkretnega odgovora, kot
               verjetno tudi veste, da v skladu s prvim odstavkom 53.b člena Zakona o zdravstveni
               dejavnosti, daje soglasje za delo izven matične ustanove svet zavoda, v katerem je
               zdravstveni delavec zaposlen; in ne Ministrstvo za zdravje. Tako je tudi v tem
               primeru. Svet zavoda Univerzitetnega kliničnega centra je v skladu s pravili izdal
               soglasje prof. dr. Vojku Flisu, generalnemu direktorju UKC Maribor, da lahko za
               obdobje enega leta v Kirurškem sanatoriju Rožna dolina v obsegu največ 4 ure na teden
               opravlja posege, ki jih sicer v UKC Maribor niso v stanju narediti. Zakaj ne? Ker
               nimajo dovolj anesteziologov in ker so za 20 % povečali število operacij na ožilju
               ter s tem pripomogli, da so se nesprejemljivo dolge čakalne dobe pri bolnikih s
               krčnimi žilami skrajšale na razumno mejo. Zaradi tega žilni kirurgi že nekaj let
               bolnike s krčnimi žilami s te regije operirajo tudi v drugih bolnišnicah, ne samo v
               koncesionarju Kirurški sanatorij, temveč tudi v Splošni bolnišnici Murska Sobota. In
               to so razlogi, zakaj so se te čakalne dobe znižale pod eno leto. To je tudi razlog,
               zakaj je svet zavoda prof. dr. Vojku Flisu odobril že omenjeno privolitev za delo,
               kot sem rekla, za največ 4 ure; vse v kontekstu, da znižujemo predolge čakalne dobe
               na tovrstne operacije.</p>
            </sp>
            <sp xml:id="SDZ7-Redna-32-2017-07-10.sp207">

               <speaker>PODPREDSEDNIK MATJAŽ NEMEC:</speaker>

               <p>Nadaljujemo s poslanskim vprašanjem gospoda Žana Mahniča, ki je namenjeno ministru za
               infrastrukturo dr. Petru Gašperšiču.</p>
               <p>Gospod Mahnič, izvolite.</p>
            </sp>
            <sp xml:id="SDZ7-Redna-32-2017-07-10.sp208">

               <speaker>ŽAN MAHNIČ (PS SDS):</speaker>

               <p>Hvala za besedo, gospod podpredsednik. Spoštovani minister, poslanke in poslanci!</p>
               <p>Tole je zemljevid Slovenije, na njem so označena vsa dela na cesti, ki trenutno
               potekajo. Dela na cesti, ki potekajo na vrhuncu turistične sezone. Potem greš na
               spletno stran AMZS, na podstran Stanje na slovenskih cestah in mejnih prehodih.
               Seznam del je kar obširen, pa se bom fokusiral samo na dela, ki potekajo na
               slovenskih avtocestah; teh je trenutno 17: Ljubljana, vzhodna obvoznica;
               Ljubljana–Maribor, med priključkom Domžale in priključkom Krtina; potem
               Ljubljana–Maribor, med priključkom Slovenska Bistrica sever in počivališčem Polskava;
               potem Maribor–Šentilj; zopet Maribor–Ljubljana med priključkom Maribor jug in
               Slivnica ter Fram; naprej Ljubljana–Maribor med cestninsko postajo Vransko in
               priključkom Šentrupert; Unec–Postojna; pa Ravbarkomanda–Unec; potem Ljubljana–Obrežje
               med priključkom Bič in priključkom Trebnje; seveda enako v nasprotni smeri;
               Ljubljana–Karavanke med priključkom Kranj zahod in priključkom Naklo; potem
               Obrežje–Ljubljana na izvozu Škofljica, Kočevje v smeri z Obrežja; Lendava–Maribor med
               priključkom Lipovci in Murska Sobota; seveda tudi v nasprotni smeri Pince in razcep
               Dragučova; ter Lendava–Pince med priključkom Lendava in mejnim prehodom Pince v smeri
               Maribora. Moje poslansko vprašanje se nanaša na dela na slovenskih cestah, na
               slovenskih državnih cestah v vrhuncu turistične sezone, saj se s tem nepotrebno
               povzroča zastoje, voznikom krajša živce in s tem potencialno ogroža vse udeležence v
               prometu.</p>
               <p>Gospod minister, glede na prebrano in glede na sliko, ki jo vidimo, me zanima:</p>
               <p>Zakaj je treba dela na slovenskih državnih cestah, konkretno sem naštel avtoceste,
               opravljati na višku poletne sezone?</p>
               <p>Povejte mi, ali res ni šlo drugače, kot da greste najbolj obremenjen del avtoceste v
               turistični sezoni, to je primorska avtocesta, del med Uncem in Ravbarkomando, delati
               v juliju in avgustu? Ali se delate norca iz slovenskih državljanov? Ali na ta način
               želite odvrniti tujce, da gredo v primorje in naprej na Hrvaško; ali kaj? Jaz si tega
               ne znam predstavljati.</p>
               <p>Zakaj morajo ta dela potekati ravno v času, ko so slovenske ceste najbolj obremenjene
               s strani turistov in tudi s strani Slovenk in Slovencev, ki odhajajo na dopuste?</p>
               <p>Prosim za odgovor.</p>
            </sp>
            <sp xml:id="SDZ7-Redna-32-2017-07-10.sp209">

               <speaker>PODPREDSEDNIK MATJAŽ NEMEC:</speaker>

               <p>Minister dr. Peter Gašperšič, izvolite, imate besedo.</p>
            </sp>
            <sp xml:id="SDZ7-Redna-32-2017-07-10.sp210">

               <speaker>DR. PETER GAŠPERŠIČ:</speaker>

               <p>Hvala, predsedujoči, za besedo. Hvala tudi poslancu gospodu Žanu Mahniču za
               postavljeno vprašanje.</p>
               <p>Mislim, da noben ni vesel, ko naleti na obnovitvena dela, vendar so obnove nujno zlo,
               če hočemo cestno omrežje ohranjati v solidnem stanju. Sami vemo, da v preteklosti
               zaradi pomanjkanja sredstev teh obnov ni bilo toliko, kot bi jih bilo treba; zato je
               posledično tudi sedaj, ko smo intenzivirali vlaganja v cestno infrastrukturo, teh
               obnov morda nekoliko več, kot bi si jih marsikdo od nas želel. Kot rečeno, to je
               nujno zlo. Vendar pa je treba paziti, da se pri tem ta dela izvaja tako, da se promet
               kar najmanj moti. Zato morajo upravljavci v okviru zagotavljanja varnosti in
               prevoznosti cestnega omrežja, kar je njihova zakonska obveznost, izvajati ta dela. In
               večino teh del se lahko izvaja le v toplejših mesecih, ob lepem vremenu, v dnevnem
               času, zato se zastojem v turistični sezoni po večini ne da izogniti. Eden od
               pomembnih razlogov za obnove cest v tem času so nedvomno vremenski pogoji. V poletnem
               času so namreč za obnovo cest bistveno ugodnejše vremenske razmere; pozimi večno teh
               del, ki se izvajajo sedaj, niti ni možno izvajati. Določena dela se lahko izvajajo
               tudi v nočnem času, ko so prometne obremenitve manjše. Vendar je treba pri nočnem
               delu posebej paziti na zagotavljanje kakovosti, na izvajanje logistike. Pomemben
               dejavnik je tudi delovna zakonodaja. Ne glede na vse to se na najbolj obremenjenih
               odsekih vedno več del opravi tudi ponoči. To sicer zahteva številne dodatne ukrepe,
               da bi preprečili morebitne nalete vozil. Da se sploh omogoči nočno delo, mora biti
               gradbišče predvsem zelo dobro osvetljeno. Delajo se lahko le manj hrupna dela, saj je
               raven zakonsko dovoljenega hrupa v nočnem času nižja kot podnevi.</p>
               <p>Dars zaradi vsega povedanega skrbno načrtuje, v katerem obdobju leta izvaja posamezna
               obnovitvena dela, a se obnovam in posegom na avtocestah in hitrih cestah kot glavnih
               tranzitnih turističnih koridorjih v času turistične sezone enostavno ni možno v
               celoti izogniti. Obsežnejših del, ki se izvajajo po tri ali celo tudi pet, šest
               mesecev, ni možno izvesti le v tem razpoložljivem času izven poletne turistične
               sezone, zato Dars v primeru takšnih obsežnejših in dolgotrajnejših obnovitvenih del
               na avtocestah vselej zagotovi po dva zožana pasova v vsako vozno smer, tako da je
               vpliv na zmanjšanje pretočnosti na nekem odseku čim manjši. Tako je tudi na odseku
               Ravbarkomanda. Časovno načrtovanje letnih obnov glavnega in regionalnega cestnega
               omrežja pa izhaja tudi iz tega, da je promet na tem omrežju v poletnem obdobju
               praviloma manjši, da upade, saj so to ceste izven glavnih turističnih koridorjev. V
               tem času tudi nimamo šolskih prevozov, zaradi letnih dopustov upade tudi intenziteta
               prevozov na delo, tako da so stroški uporabnikov zaradi morebitnih zastojev ob
               izvajanju del nižji; predvsem pa je tudi sama izvedba gradbenih del, kot rečeno,
               zaradi boljših vremenskih pogojev lahko krajša in učinkovitejša.</p>
               <p>Izjemo seveda predstavljajo dela na območju slovenske Obale, na teh cestah pa se v
               poletnem obdobju promet poveča; obenem pa so tudi razmere na Obali takšne, da se
               lahko dela izvajajo tudi praktično skozi celo leto, tudi v zimskem času. Zato je
               Direkcija za infrastrukturo v času turistične sezone dela na državnem omrežju v
               obalnem območju prekinila in jih bo nadaljevala jeseni. Lahko povem, da se te
               aktivnosti skrbno načrtujejo. V lanskem letu je bil spremenjen tudi pravilnik, ki
               omogoča delo v nočnem času, tako da so na podlagi tega te omejitve res omejene na
               najkrajši možni … <stage xml:id="SDZ7-Redna-32-2017-07-10.stage24">/ izklop mikrofona/</stage></p>
            </sp>
            <sp xml:id="SDZ7-Redna-32-2017-07-10.sp211">

               <speaker>PODPREDSEDNIK MATJAŽ NEMEC:</speaker>

               <p>Gospod Žan Mahnič, imate besedo, da zahtevate dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp212">

               <speaker>ŽAN MAHNIČ (PS SDS):</speaker>

               <p>Hvala, podpredsednik. Hvala za odgovor, gospod minister.</p>
               <p>Naj takoj razčistiva. Jaz nisem proti obnovam, kot ste želeli prikazati. Zadovoljen
               sem, da potekajo obnove. Najprej ste pač povedali, da je več denarja in da zaradi
               tega potekajo obnove, da tudi stalno opozarjamo, da je treba cestno omrežje
               obnavljati. Seveda je prav, da se ga. V Slovenski demokratski stranki pozdravljamo te
               obnove, ampak ravno za to gre, kar ste dvakrat ali trikrat omenili – skrbno
               načrtovanje Darsa. Jaz nimam nič proti, seveda so trenutno cestni odseki, ker ni
               šole, ker so ljudje na dopustih, kjer je promet zagotovo manjši. Jaz nimam problema,
               da nam zdaj v Poljanski dolini sanirate plaz in imamo zato semafor, ker je cesta pač
               razbremenjena, ker je manj prevozov kot po navadi.</p>
               <p>Pokazal sem vam, poglejte, okolica Ljubljane, predvsem pa primorska avtocesta; da ne
               govorimo o Obali. Gospod minister, kolega mi je rekel, da je šel na dopust, povejte
               mi, ali je res treba kositi travo na cesti Izola–Strunjan v soboto zjutraj in zapreti
               en del pasu zaradi tega?! Da se zjutraj v soboto, ko je največ prometa, kosi travo.
               To ni potrebno in to zagotovo ni skrbno načrtovanje. Ko govorite, da se določena dela
               lahko opravlja le v toplejših mesecih in da večja dela potekajo okoli 3, 4 mesece.
               September, oktober, november – to so meseci, ki so še kolikor toliko topli; april,
               maj, junij prav tako. Mi se ne bi radi izognili vsem delom, ampak predvsem tistim
               turistično najbolj obremenjenim. Vemo, kateri dve poti; proti Istri in tista, ki gre
               proti Kvarnerju ali za Dalmacijo, ti dve poti sta najbolj obremenjeni. In prosim vas,
               ko boste planirali dela za prihodnjo sezono, da se izogibate takšnim posegom, kot je
               letošnje leto, odcep od Unca do Ravbarkomande, kjer se res nepotrebno povzroča
               zastoje in voznike spravlja ob živce.</p>
            </sp>
            <sp xml:id="SDZ7-Redna-32-2017-07-10.sp213">

               <speaker>PODPREDSEDNIK MATJAŽ NEMEC:</speaker>

               <p> Minister, želite odgovoriti?</p>
               <p>Izvolite, imate besedo.</p>
            </sp>
            <sp xml:id="SDZ7-Redna-32-2017-07-10.sp214">

               <speaker>DR. PETER GAŠPERŠIČ:</speaker>

               <p>Samo še dodatno pojasnilo, pri tem ključnem odseku Unec–Ravbarkomanda gre za dela, ki
               so dolgotrajnejša, torej rabijo dlje časa in jih ni možno izvesti samo v
               razpoložljivem času, v spomladanskem ali jesenskem terminu. Neka prekinitev, ki bi
               trajala od junija do septembra, pa tudi ni smotrna. Treba je na ustrezen način
               vključiti tudi poletno obdobje, ker je sama zahtevnost, torej časovno trajanje, teh
               del tolikšna, da se tej vključitvi poletne sezone ne moremo izogniti. Da pa je ta
               motnja kar najmanjša, se zagotavlja po dva vozna pasova v vsako smer, tako da je
               celoten vpliv te zapore zaradi same omejitve hitrosti; medtem ko do nekih večjih
               zastojev zaradi takšnih del ne prihaja. Druga reč je pa to, kar ste omenili, na
               Primorskem so obnovitvena dela ustavljena v poletnem času. Če pa je v okviru rednega
               vzdrževanja kakšen koncesionar res izbral neprimeren termin, bomo pa tudi to
               opozorili, da se take stvari ustrezneje časovno locirajo. Hvala lepa.</p>
            </sp>
            <sp xml:id="SDZ7-Redna-32-2017-07-10.sp215">

               <speaker>PODPREDSEDNIK MATJAŽ NEMEC:</speaker>

               <p>Gospod Primož Hainz bo postavil poslansko vprašanje ministrici za okolje in prostor
               gospe Ireni Majcen.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp216">

               <speaker>PRIMOŽ HAINZ (PS DeSUS):</speaker>

               <p>Hvala lepa za besedo, gospod podpredsednik. Spoštovana ministrica gospa Irena Majcen,
               gospod Boris Koprivnikar.</p>
               <p>Gospe Ireni Majcen bom postavil eno kratko vprašanje. Nekateri Slovenci nismo
               realizirali ideala živeti v hišah, hiškah po terenu; ampak živimo v blokih,
               večstanovanjskih hišah. In v teh večstanovanjskih hišah moramo imeti uprave. In to
               upravljanje s temi hišami potem nekako ureja zakon. Ampak ta zakon je z leti pokazal
               tudi vrsto pomanjkljivosti oziroma vrsto lukenj, če lahko rečem, skozi katere pač
               nekateri pridejo; in so mnogi s tem upravljanjem v stanovanjskih zgradbah
               nezadovoljni. To se potem lomi praviloma na upravniku, torej odnos upravnika do ljudi
               ali pa obratno, ljudi do upravnika; in je upravnik vsega kriv. Seveda problem ni samo
               ta odnos, predvsem so problem finance, predvsem rezervni stanovanjski sklad, ki naj
               bi bil namenjen za investicije. Ta sklad ponekod dosega visoke številke; evro in tudi
               več na kvadratni meter. In to je potem praktično enak strošek, kot sicer stane
               najemnina v takem bloku oziroma vsi ostali stroški v bloku v celoti. Tu je veliko
               pripomb.</p>
               <p>Zelo preprosto vprašanje, gospa ministrica:</p>
               <p>Kaj načrtujete v zvezi s to tematiko?</p>
            </sp>
            <sp xml:id="SDZ7-Redna-32-2017-07-10.sp217">

               <speaker>PODPREDSEDNIK MATJAŽ NEMEC:</speaker>

               <p>Ministrica, izvolite, imate besedo.</p>
            </sp>
            <sp xml:id="SDZ7-Redna-32-2017-07-10.sp218">

               <speaker>IRENA MAJCEN:</speaker>

               <p>Hvala, spoštovani podpredsednik. spoštovani poslanke in poslanci! Spoštovani poslanec
               gospod Primož Hainz, hvala za vprašanje.</p>
               <p>Dejstvo je, da smo na ministrstvu zaključili oziroma pripravili za sprejetje
               Resolucijo o nacionalnem stanovanjskem programu, ki sta jo potrdila Vlada in tudi
               Državni zbor, kar pomeni, da smo že v tem pripravljenem in sprejetem dokumentu,
               nekatere stvari opredelili, da jih bo treba spremeniti. Zato smo tudi v letu 2016
               pripravili spremembe Stanovanjskega zakona, ki pa so po objavi – danes so bile te
               spremembe v javni razpravi – doživele veliko odzivov, pripomb, predlogov. Ker so tem
               spremembam nasprotovali tudi predstavniki lastnikov, smo jih umaknili iz sprejetja.
               Nanašale so se pa predvsem na zagotavljanje višjega nivoja varnosti rezervnega
               sklada, torej financ, ki so pravzaprav največkrat osnova nezaupanja med upravniki in
               lastniki stanovanj. Že pred tem smo Inštitutu za primerjalno pravo na Pravni
               fakulteti v Ljubljani oddali v izdelavo osnutek izhodišč za prenovo stanovanjske
               zakonodaje po posameznih področjih; na podlagi javnega razpisa. Javni razpis je bil
               pripravljen na podlagi sprejete Resolucije o nacionalnem stanovanjskem programu.
               Inštitut nam je tudi pripravil osnutek izhodišč, ki so bila najprej en mesec v javni
               razgrnitvi, potem pa je bila tudi opravljena javna razprava. Na to javno razpravo so
               bili poleg institucionalnih vabljeni tudi vsi deležniki, ki aktivno delujejo na
               stanovanjskem področju, torej stanovanjski skladi, lokalne skupnosti in ministrstva,
               združenja lastnikov, najemnikov, upravnikov, študentske organizacije. Možnost
               sodelovanja in podajanja pripomb na ta osnutek izhodišča je bila res najširše možno
               zastavljena. Je pa res, da bo sedaj zakon treba spisati, k delu se je že pristopilo,
               tudi kadrovsko smo se v tem delu nekoliko okrepili. To je nujno, zakon je zahteven.
               Pokriva široko paleto rešitev, ki jih je treba izvesti s tem zakonom; je pa tudi
               Slovenija v primerjavi z evropskimi državami nekoliko posebna, saj je delež stanovanj
               v privatni lasti med evropskimi državami najvišji. Težko rečem, kaj konkretno bo
               pripravljeno, bodo pa na podlagi analize izvajanja Stanovanjskega zakona te analize
               pripravile osnovo za pripravo zakonodajnih rešitev. Na ministrstvu smo delo zastavili
               tako, da bi se do konca letošnjega leta zakon pripravil kot osnutek in se v začetku
               naslednjega leta dal v javno razpravo. Če ne bo veliko pripomb, to pomeni, da bi bil
               osnutek zakona relativno dobro pripravljen, je še možnost, da se ga tudi sprejme.
               Sama si želim, da bi bilo tako; je pa to težko napovedati, kajti v času javne
               razprave je prav odziv predstavnikov lastnikov stanovanj izrednega pomena. Civilna
               družba, ki se je organizirala kot predstavnik lastnikov, včasih, po mojem osebnem
               mnenju, daje pripombe, ki jih mi ne pričakujemo, ne moremo si predstavljati, da bi
               lastniki stanovanj tako razmišljali, kot se predstavljajo. Želimo si, da bi se v
               resnici odzvali v čim večji možni meri pravi lastniki in bi sami stvari pregledali
               oziroma bi jih rešili na način, s katerim bi bili zadovoljni. Hvala.</p>
            </sp>
            <sp xml:id="SDZ7-Redna-32-2017-07-10.sp219">

               <speaker>PODPREDSEDNIK MATJAŽ NEMEC:</speaker>

               <p>Gospod Primož Hainz, imate besedo, da zahtevate dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp220">

               <speaker>PRIMOŽ HAINZ (PS DeSUS):</speaker>

               <p>Hvala lepa za odgovor.</p>
               <p>Jaz pa moram biti na tej točki iskren v tem smislu, da ni velikih težav samo s
               upravnim delom, ampak so tudi s samoupravo. V stanovanjih imamo lastnike, ki jih
               upravljanje zgradb sploh ne zanima. Imamo lastnike, ki se povežejo oziroma nekaj
               ljudi se poveže z upravnikom in potem skupaj delajo, kar delajo, torej vse, kar je
               mogoče. Predvsem pa tista prva kategorija, tako imenovana indolentna, če lahko tako
               rečem, tista, ki je nič ne zanima, potem govori o tem, da je vse zanič, tako kot je.
               To je problem naše lokalne samouprave med lastniki stanovanj. Verjamem, da so
               problemi veliki, ampak upam, da se bo kljub vsemu zakon na podlagi tega, kar ste
               rekli, pripravilo do jeseni s pomočjo stroke in vaših ljudi, ker nekatere stvari je
               pa resnično treba popraviti. Hvala lepa.</p>
            </sp>
            <sp xml:id="SDZ7-Redna-32-2017-07-10.sp221">

               <speaker>PODPREDSEDNIK MATJAŽ NEMEC:</speaker>

               <p>Nadaljujemo s poslanskim vprašanjem gospoda Jana Škoberneta ministru za javno upravo
               gospodu Borisu Koprivnikarju.</p>
               <p>Izvolite, gospod Škoberne.</p>
            </sp>
            <sp xml:id="SDZ7-Redna-32-2017-07-10.sp222">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani podpredsednik. Spoštovani gospod minister, spoštovani
               kolegice in kolegi!</p>
               <p>Ustavno načelo samouprave na lokalnem nivoju in splošno načelo – ki ga bolj ali manj,
               tako razumem, vsi sprejemamo – nujnosti enakomernega regionalnega razvoja ni nekaj
               novega, tudi ne za današnjo serijo poslanskih vprašanj. Že pred tem smo poslušali
               denimo poslansko vprašanje gospoda Lisca in še nekaterih kolegic ter kolegov in vsa
               se v grobem vežejo na temeljni strah ljudi, ki pa je posledica aktivnosti, ki se
               dogajajo. To je strah pred tem, da se službe centralizirajo vedno bolj proti centru,
               da vsaka reorganizacija s periferije – bolj kot si oddaljen od Ljubljane in večjih
               mest, bolj učinkovito se to počne – odnese kvalitetna delovna mesta, možnosti za
               dostop ljudi do kvalitetnih storitev državne uprave. To se ne počne z logiko tega, da
               to prenašamo na denimo pokrajinsko raven, kar bi bilo seveda logično. Tega že 20 let
               ne znamo narediti, ne krivim tu vas ali pa izključno vas. In podobno kot pri
               številnih procesih se nam zdaj dogaja pri reorganizaciji finančnega poslovanja
               oziroma optimizaciji finančnega poslovanja upravnih enot, ko bomo dobili nove centre,
               kjer bodo te skupne službe opravljale tehnična opravila; kar je dobro, kar je
               logično. Je pa dejstvo, da bodo ti centri na izbranih lokacijah, ne pa tudi denimo v
               vseh mestnih občinah, kar bi vsaj po nekem načelu regionalizacije menda moralo biti
               logično. Mestnih občin nimamo toliko kot ostalih in v nekih zametkih verjetno
               predstavljajo vsaj osnovno podstat za prihodnjo regionalizacijo, razen če me boste
               razsvetlili, da to ni več v načrtu. In ko se bo zdaj, vsaj takšna je informacija,
               zgodila nova reorganizacija, so denimo iz možnosti, da bi bili upravni centri tega
               dela združenih skupnih služb, izključeni na Ptuju, v Slovenj Gradcu in Velenju.</p>
               <p>Moje vprašanje je zgolj v smeri:</p>
               <p>Kakšni so bili kriteriji za določitev teh 12 centrov?</p>
               <p>Kako ocenjujete, da sledijo načelu skladnega regionalnega razvoja?</p>
               <p>Kako se ta reorganizacija, razumem, da je lahko skladna z vladno strategijo, navezuje
               tudi na korake k prihodnji regionalizaciji in povezovanju občin?</p>
               <p>Ali je to docela premišljeno ali pa morda hitimo z nekim procesom, ne nujno hitimo,
               ampak ga izvajamo samo zato, da se zgodi? Ali vemo, da to sledi denimo naslednjemu
               koraku – ustanovitvi pokrajin?</p>
               <p>Hvala lepa.</p>
            </sp>
            <sp xml:id="SDZ7-Redna-32-2017-07-10.sp223">

               <speaker>PODPREDSEDNIK MATJAŽ NEMEC:</speaker>

               <p>Besedo ima minister za javno upravo gospod Boris Koprivnikar.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp224">

               <speaker>BORIS KOPRIVNIKAR:</speaker>

               <p>Hvala, predsedujoči. Hvala, poslanec, za to vprašanje.</p>
               <p>Naj najprej povem, če govorite o optimizaciji delovanja upravnih enot. Upravne enote
               so del državne administracije na terenu; niso del lokalne samouprave. To sta dve
               popolnoma ločeni zadevi. In kako se lokalna samouprava morda regionalizira, je druga
               zadeva; in kako deluje država preko upravnih enot, je stvar države. To je ena stvar,
               ki jo je pomembno na začetku poudariti in tudi razumeti. Naslednja zadeva, ki jo je
               treba razumeti, je ta, da vedno znova, kadar iščemo bolj optimalne načine za
               delovanje države, in to je naše temeljno poslanstvo, mi moramo državljanom
               zagotoviti, da za davkoplačevalski denar, za čim manjši input ustvarimo čim več
               dodane vrednosti. Torej moramo stalno iskati izboljšave, načine bolj racionalnega
               izvajanja nalog. Tretje načelo, ki ga je pomembno poudariti, je to, da ne glede na
               to, kako mi iščemo načine za bolj racionalno izvajanje teh nalog, predvsem podpornih,
               o katerih danes govorimo, to v ničemer ne posega na dostopnost storitev za
               državljane. Dostopnost storitev se v ničemer ni spremenila. Niti ene lokacije z
               dostopnostjo storitev nismo za to vzeli, kajti mi v tem primeru govorimo o
               združevanju finančno-računovodskih služb, ki računajo plače, izstavljajo račune in
               tako naprej. To niso storitve, ki jih zagotavlja država za državljane. Te se v
               ničemer ne spreminjajo in ostanejo popolnoma enake.</p>
               <p>Je pa ta temeljni cilj, do katerega smo prišli na podlagi funkcijske analize, kjer
               smo analizirali 240 organov državne uprave, med drugim tudi kompleten sistem upravnih
               enot. Ugotovili smo, da lahko bistveno bolj racionalno izvajamo finančne podporne
               službe na tak način, da v eni upravni enoti izvajajo podporne finančne službe za več
               drugih upravnih enot. Naredili smo to na dveh pilotih; pogledali, ali stvar deluje,
               kako se pripravlja; in sedaj s to nalogo tudi nadaljujemo naprej. Torej ne gre za
               neko reorganizacijo, ampak gre za neko stalno izboljševanje delovanja in v tej smeri
               tudi dejansko delujemo. Prvi rezultati kažejo, da ta tako imenovani projekt daje
               dobre rezultate, da so delavci zadovoljni, da storitve potekajo brez problema; in
               zato tudi nadaljujemo s postopno širitvijo teh nalog. Je pa temeljna dilema, ki jo
               vedno imamo pri državni upravi v odnosu do lokalnih skupnosti, ta, ali zasledovati
               racionalizacijo delovanja, ki po eni strani pomeni tudi, da se kdaj katera služba
               združi, prenese na eno lokacijo in ni več mogoče na treh, petih ali desetih; ali pa
               ohranjati službe, kljub temu da se zavedamo, da so neracionalne, samo zato, da
               ohranjamo delovna mesta. Torej smo vedno v dilemi, ali financirati nekaj, kar vemo,
               da bi lahko naredili bolj racionalno, pa se zavestno odrečemo racionalizaciji; ali pa
               to združiti, če vemo, na kakšen način združiti. Mi smo zato ubrali načelo, da
               združujemo samo tiste službe, ki niso povezane z neposrednimi storitvami za občane.
               To je kriterij, da se storitve za občane ne spreminjajo.</p>
               <p>Glede same regionalizacije je pa tako. Mi smo že v Strategiji razvoja lokalne
               samouprave zapisali, da želimo, da se regionalizacija zgodi organsko, kar pomeni, da
               najprej damo vsebino, ki jo je možno regijsko izvajati, in šele nato določimo tudi
               formo. Kajti poskus določitve regij vnaprej, brez jasne vsebine ni bil uspešen, zato
               poskušamo zdaj po drugi plati, da določimo, katere so tiste vsebine, ki jih je na
               določeni regiji možno združiti. In to je potem tudi nek logičen način zametka
               pokrajin, ki bi postopno prevzele naloge deloma iz državne pristojnosti, deloma pa
               tudi tiste naloge, ki so jih pripravljene občine združevati tudi iz občinske
               pristojnosti. Na tak način dobimo logično vsebino prihodnje regionalizacije, vendar
               jo s temi konkretnimi projekti, o katerih danes govoriva, v ničemer ne prejudiciramo;
               samo iščemo načine za čim bolj optimalno izvajanje tistega, kar smo dolžni
               državljanom zagotoviti. Hvala.</p>
            </sp>
            <sp xml:id="SDZ7-Redna-32-2017-07-10.sp225">

               <speaker>PODPREDSEDNIK MATJAŽ NEMEC:</speaker>

               <p>Gospod Jan Škoberne, imate besedo, da zahtevate dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp226">

               <speaker>JAN ŠKOBERNE (PS SD):</speaker>

               <p>Najlepša hvala.</p>
               <p>Gospod minister, me veseli, da se delo kaže kot uspešno in da tudi piloti kažejo
               pozitivne rezultate. Predvsem me veseli, da so zaposleni zadovoljni s tem, kar
               počnete. Je pa daleč od tega, da bi se strinjal s tem, da je vprašanje organizacije
               in dela državne uprave povsem ločeno od lokalne samouprave. Kot veste ali pa morda ni
               prišlo do vas, slej ko prej bi bilo modro razmisliti o tem, ali smo vse pristojnosti
               razdelili prav. Republika Slovenija je v primerjavi s številnimi državami
               nekonkurenčna ravno na točki, kjer denimo gradbena dovoljenja še vedno ločeno urejamo
               v dveh institucijah oblasti, se pravi skozi lokalno samoupravo in skozi državni
               aparat. Nekatere države so to uspešno združile. Kot veste, prisotnost državne
               administracije ni samo vprašanje, kako se bo ministrstvo organiziralo za učinkovit
               dostop do same storitve, ampak gre tudi za vprašanje, kako se določene storitve, ki
               se plačujejo iz davkoplačevalskega denarja, razporejajo in izvajajo po celotni državi
               enakomerno, kar je na koncu dneva tudi vprašanje zaposlovanja. Saj je logično –
               najbolje, da vse prestavimo v Ljubljano, v Ljubljano bodo odšla vsa delovna mesta;
               ampak potencial, da bi še kdo ostal kje na periferiji, bo pa ničen. In če je to
               razumela Francoska republika, ki je bila med svojo zgodovino daleč najbolj
               centralizirana in so iz megalopolisa Pariza doumeli, da morajo iti na krepitev tudi
               državne prisotnosti na periferiji, potem moramo to razumeti tudi mi. Ampak se
               strinjam z večjim delom vašega odgovora.</p>
               <p>Edino na tisto, kar sem vas neposredno vprašal, mi niste odgovorili.</p>
               <p>Kateri so kriteriji, po katerih ste določili 12 sedežev; in zakaj so bili izbrani ti,
               ki so danes predlagani?</p>
               <p>Hvala lepa.</p>
            </sp>
            <sp xml:id="SDZ7-Redna-32-2017-07-10.sp227">

               <speaker>PODPREDSEDNIK MATJAŽ NEMEC:</speaker>

               <p>Minister Koprivnikar, izvolite, imate besedo.</p>
            </sp>
            <sp xml:id="SDZ7-Redna-32-2017-07-10.sp228">

               <speaker>BORIS KOPRIVNIKAR:</speaker>

               <p>Hvala.</p>
               <p>Se opravičujem, če nisem bil dovolj jasen. Kriterijev je bilo več. Predvsem smo
               gledali, kje, v kakšnem obsegu lahko ena finančna služba servisira koliko drugih
               upravnih enot. To je eno vprašanje. Kriterij je bil kadra, kriterij je bil, kje so
               razpoložljivi prostori, kriterij je bil tudi interes delavcev in njihova morebitna
               mobilnost, ker je prišlo do določenega združevanja; kam se več določenih delavcev
               vozi. To so bili kriteriji čisto delovne narave. To niso neki formalni kriteriji,
               neko formalno odločanje, na podlagi katerega bi po nekem političnem premisleku to
               delali; kajti gre za organizacijsko racionalnost. Kako bolje organizirati lastno delo
               in samo to smo imeli tudi dejansko pred sabo. Upam, da sem vam kriterije zdajle
               naštel. Kar se tiče pristojnosti, kaj dela lokalna samouprava in kaj je naloga
               države. Morate razumeti, da je naša naloga, predvsem naloga Ministrstva za javno
               upravo, da zagotovi pogoje za izvajanje nalog, ki jih po zakonu mora izvajati država.
               Ministrstvo za javno upravo ne more presojati, kdo bo katero nalogo delal – morda na
               lokalni ravni ali na državni ravni. Mi smo dolžni preko sistemov upravnih enot
               zagotoviti tekoče izvajanje nalog. Vsebino teh nalog nam odrejajo posamezna
               ministrstva – notranje zadeve, kmetijstvo in številna druga –, ki točno povejo, kako
               moramo naloge izvajati.</p>
               <p>Glede centralizacije naj povem, da se nobeno delovno mesto iz regij ni selilo v
               Ljubljano, ampak na določenem območju združujemo podporne službe, jih ne selimo v
               Ljubljano. Na določenem območju jih združujemo. Ne morem pristati na to tezo, da je
               to centralizacija države kot take. Mi samo regijsko združujemo tiste naloge, ki jih
               je tako bolj racionalno možno izvajati. Glede odgovora, kako bolj racionalno izvajati
               recimo gradbeno zakonodajo in podobno, to je pa materija, ki jo je treba rešiti v
               primeru sprejemanja zakonodaje. Če bo zakonodaja določila, da je pristojni in
               odgovorni organ za izvajanje določene naloge nekdo drug kot danes, potem bo treba to
               tudi izvajati. Ampak morate razumeti, da Ministrstvo za javno upravo zagotavlja
               delovanje sistema, ne pa vsebine in pristojnosti. Tega pa ministrstvo ne more
               določati. Hvala.</p>
            </sp>
            <sp xml:id="SDZ7-Redna-32-2017-07-10.sp229">

               <speaker>PODPREDSEDNIK MATJAŽ NEMEC:</speaker>

               <p>Nadaljujemo s poslanskim vprašanjem mag. Marka Pogačnika ministru za pravosodje mag.
               Goranu Klemenčiču.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp230">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, spoštovani minister!</p>
               <p>V nadaljevanju bi vam rad zastavil vprašanje.</p>
               <p>Zanima me:</p>
               <p>Kakšno je stališče Ministrstva za pravosodje do tako imenovanih izbrisanih podjetij,
               ki jih je Zakon o finančnem poslovanju podjetij, vemo vsi, v letu 1999 izbrisal iz
               registra?</p>
               <p>Tukaj lahko poslušamo zelo žalostne zgodbe in lahko se vsi skupaj strinjamo, da
               takšnega zakona, kot je bil sprejet v letu 1999, ne poznajo nikjer po svetu. To
               pomeni, da se čez noč brez predhodne likvidacije izbrišejo podjetja. V to, vsaj po
               mojem mnenju, veliko nepravilnost je danes direktno vključeno 18 tisoč podjetnikov,
               če temu prištejemo še vse njegove družinske člane in vse skupaj, je to verjetno
               približno 80 tisoč oseb. Tukaj lahko beremo zelo žalostne zgodbe, da so nekateri ob
               celotno svoje premoženje, da je bil marsikje kot epilog samomor, ko so si bili ljudje
               pod tem bremenom, ki jim ga je ta nepošten zakon zadal, primorani odvzeti celo
               življenje. Lahko beremo različna mnenja, tudi ustavnih pravnikov in ostalih, da je ta
               zakon res neka posebnost in da so se pri tem zakonu zgodile tudi krivice. Po drugi
               strani, če zakon malo bolj pregledamo, pa ugotovimo, da so nekatera podjetja, ki so
               bila s tem zakonom izbrisana, imela tudi svoje upnike, ki zaradi izbrisa svojih
               dolgov tudi niso mogli iztržiti. Vsi vemo, da je prišlo tudi do sodbe, postopkov v
               Strasbourgu na Evropskem sodišču za človekove pravice, da zadeva še ni dokončna.</p>
               <p>Zanima me, spoštovani minister:</p>
               <p>Kakšno je stališče Ministrstva za pravosodje do izbrisanih podjetij?</p>
            </sp>
            <sp xml:id="SDZ7-Redna-32-2017-07-10.sp231">

               <speaker>PODPREDSEDNIK MATJAŽ NEMEC:</speaker>

               <p>Minister mag. Goran Klemenčič, izvolite, imate besedo.</p>
            </sp>
            <sp xml:id="SDZ7-Redna-32-2017-07-10.sp232">

               <speaker>MAG. GORAN KLEMENČIČ:</speaker>

               <p>Hvala lepa, spoštovani podpredsednik Državnega zbora, za besedo. Spoštovani gospod
               poslanec mag. Pogačnik! Poslanke in poslanci, kolega in kolegica!</p>
               <p>Začel bom s strinjanjem z vami. Strinjam se, da ima ta zgodba veliko tragičnih in
               žalostnih osebnih zgodb. Tudi sam sem se že aprila 2015 dobil s civilno iniciativo,
               kjer smo se pogovarjali tudi o morebitnih rešitvah. Takrat sem jasno povedal
               stališče, na katerem moram vztrajati še danes. Ker je zadeva pred Evropskim sodiščem
               za človekove pravice, takrat še ni bila znana ta prva odločitev, ki ni dokončna, ne
               bomo poskušali niti ne vidimo možnosti za neko posebno ločeno reševanje zadev. Zakaj?
               Ker, kot vi tudi sami veste, je to enkrat poskušala že vlada z vladnim zakonom leta
               2007 in poslanci s poslanskim zakonom 2011. Oba zakona sta padla na Ustavnem sodišču.
               Gre za zadevo iz leta 1999, kot ste že sami pravilno povedali. Šlo je za zakon, za
               katerega je bilo takrat resorno pristojno Ministrstvo za finance. Ta zakon je gotovo,
               zdaj ne vem, ali je bil edini tak na svetu ali ne, sprejel nek izjemno rigorozen
               ukrep, ki je bil posledica ene tranzicije ter tudi posledica najbrž nekega mogoče še
               ne izdelanega odnosa vseh državljanov Republike Slovenije do lastništva, do tega, kaj
               pomeni vodenje, nadzorovanje ali pa razumevanje neke lastniške funkcije.</p>
               <p>Leta 2000 je ustavni položaj teh družbenikov izbrisanih podjetij po takratnem zakonu
               obravnavalo Ustavno sodišče. Veste, da je takrat družbenike razdelilo na tako
               imenovane pasivne in aktivne. Ker se je zadeva poglabljala, je, kot sem že prej
               rekel, leta 2007 vlada predlagala zakonodajno rešitev, pa potem poslanci leta 2011.
               Obakrat je Ustavno sodišče ugotovilo protiustavnost tovrstne rešitve. Po mnenju
               Ustavnega sodišča sta bili predlagani rešitvi v direktnem nasprotju s 155. členom
               Ustave Republike Slovenije, ki prepoveduje povratno veljavo pravnih aktov, saj je
               ureditev v razmerju do upnikov protiustavno oprostila dolžnike svoje pravnomočno
               ugotovljene obveznosti. Kot rečeno, sem se sam sestal s civilno iniciativo. Povedal
               sem jim, da bomo počakali na odločitev Evropskega sodišča za človekove pravice. To je
               bilo aprila 2015. Takrat se je nakazovalo, da bo odločitev prišla kmalu. Odločitev je
               prišla februarja letos v primeru Lekić proti Sloveniji. Gre za prvo odločitev, gre
               tudi za odločitev glede aktivnega družbenika, zato ni mogoče na široko sklepati, ali
               bo zdaj končna odločitev v celoti v korist ene ali druge stranke. Pritožnik se je
               pritožil na Grand Chamber, na Veliki senat in videli bomo, kakšna bo zaključna
               odločitev Evropskega sodišča za človekove pravice. V vsakem primeru smo pripravljeni
               na tako ali drugačno odločitev.</p>
               <p>Morate pa razumeti, in tako smo se tudi pogovarjali s civilno iniciativo; ker gre za
               zadevo, ki je nastala leta 1999, da sta že dve različni vladi in ločeno tudi poslanci
               poskušali zadevo rešiti s posebnim zakonom, da sta oba ta zakona pred slovenskim
               ustavnim sodiščem padla, je prav, da pustimo, da o tem odloči ESČP; in potem to
               odločitev spoštujemo, pa najsibo taka ali drugačna. Strinjam pa se, če bo odločitev
               morebiti drugačna, kot se nakazuje skozi primer Lekić, kjer je sodišče odločilo v
               korist Slovenije, če bo odločitev drugačna in bo sodišče odločilo v korist
               pritožnika, bo to predstavljalo tudi velik finančni zalogaj za popravo krivic, če jih
               bo kot take pripoznalo ESČP. Hvala lepa.</p>
            </sp>
            <sp xml:id="SDZ7-Redna-32-2017-07-10.sp233">

               <speaker>PODPREDSEDNIK MATJAŽ NEMEC:</speaker>

               <p>Mag. Marko Pogačnik, imate besedo za obrazložitev zahteve za dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp234">

               <speaker>MAG. MARKO POGAČNIK (PS SDS):</speaker>

               <p>Spoštovani minister, hvala za ta del odgovora.</p>
               <p>Tudi sami ste odprli določene zadeve, ki kažejo na to, da gre verjetno tukaj za nek
               unikum. Že ta sprememba recimo aktivnih družbenikov, vsaj po mojem vedenju, verjetno
               nobeno mednarodno korporativno pravo tega tęrmina ne pozna. Po drugi strani ste pa
               sami izpostavili nevarnost, ki pa verjetno še lahko sledi za slovenski proračun v
               primeru, če bi Evropsko sodišče za človekove pravice odločilo drugače. Kajti vemo, da
               ta postopek do zdaj ni končan. Zanimivo pa je, vsaj po mojem vedenju, da se ti rubeži
               stanovanj in hiš dogajajo še sedaj.</p>
               <p>In zanima me:</p>
               <p>Zakaj Ministrstvo za pravosodje ali Vlada ne sprejme vsaj nekega začasnega ukrepa, bi
               naredila neko začasno odredbo in bi recimo do dokončne odločitve Evropskega sodišča
               za človekove pravice vsaj vse te postopke zaustavila oziroma zamrznila?</p>
               <p>Po mojem mnenju bi bila verjetno takšna odločitev lahko smotrnejša in gospodarnejša v
               primeru, da bi Evropsko sodišče za človekove pravice v nadaljevanju odločilo drugače,
               kot je zdaj. Kajti če bo odločilo, kot ste že tudi vi ugotovili, verjetno potem
               Sloveniji sledi vsaj za eno milijardo denarnih odškodnin.</p>
            </sp>
            <sp xml:id="SDZ7-Redna-32-2017-07-10.sp235">

               <speaker>PODPREDSEDNIK MATJAŽ NEMEC:</speaker>

               <p>Minister mag. Klemenčič, izvolite, imate besedo.</p>
            </sp>
            <sp xml:id="SDZ7-Redna-32-2017-07-10.sp236">

               <speaker>MAG. GORAN KLEMENČIČ:</speaker>

               <p>Hvala lepa za besedo.</p>
               <p>Tudi o tem smo se pogovarjali kot o eni izmed možnih rešitev, ki pa je bila zavrnjena
               iz preprostega razloga. Kot rečeno, na dva načina se je že poskušalo doslej zadevo
               rešiti. Obakrat sta bila ta dva načina prepoznana kot protiustavna. Enako bi se
               zgodilo tudi z morebitnim interventnim zakonom. Vi morate vedeti – in vem, da to
               veste –, da imamo na eni strani grozne, žalostne zgodbe posameznikov, ki so po zakonu
               prepoznani kot dolžniki; na drugi strani imamo pa upnike. Kakršenkoli interventni
               zakon, ki bi za eno skupino ljudi preprečil izvrševanje poplačila, ki je zakonsko
               prepoznano, tudi med tistimi upniki, ki so upniki – in med njimi niso samo velike
               korporacije, ampak so lahko tudi posamezniki in samostojni podjetniki, imamo grozne
               zgodbe. Saj veste, upniško-dolžniška razmerja so dvostranska ter imamo takšne in
               drugačne zgodbe. V glavnem, mi v tem trenutku dejansko ne vidimo kratkoročne rešitve,
               treba je počakati na to, ali bo celoten sistem, kot je bil vzpostavljen leta 1999 in
               potem dvakrat potrjen na Ustavnem sodišču, preživel presojo na Evropskem sodišču za
               človekove pravice. Če ne bo, bomo morali poiskati temu ustrezne rešitve. Kakršnakoli
               interventna zadeva, saj veste, da vlada ne more samostojno, brez zakonske podlage
               zamrzniti določenih izvršilnih postopkov; za to bi bil potreben nek zakon, ki bi bil
               pa enako sporen, kot sta bila prejšnja dva poskusa. Vem, da se tudi v javnosti
               velikokrat govori o tem, da dajmo to narediti, ker končna odločitev na Evropskem
               sodišču za človekove pravice nas bo stala neprimerno več. Podobno se lahko zgodi, če
               to storimo, pa nas potem spravijo upniki pred sodišče zaradi kršitev, ki jih je
               Ustavno sodišče že … To je na nek način resnično nerešljiv problem v tem trenutku in
               samo upamo lahko, da bo Evropsko sodišče za človekove pravice dalo čimprejšnjo
               odločitev; kakršnakoli že bo. Hvala.</p>
            </sp>
            <sp xml:id="SDZ7-Redna-32-2017-07-10.sp237">

               <speaker>PODPREDSEDNIK MATJAŽ NEMEC:</speaker>

               <p>Gospod Jožef Horvat bo postavil poslansko vprašanje ministrici za finance mag. Mateji
               Vraničar Erman.</p>
               <p>Izvolite, gospod Horvat.</p>
            </sp>
            <sp xml:id="SDZ7-Redna-32-2017-07-10.sp238">

               <speaker>JOŽEF HORVAT (PS NSi):</speaker>

               <p>Hvala lepa, spoštovani gospod podpredsednik Državnega zbora. Vsem prav lep pozdrav,
               še posebej ministrici za finance gospe Mateji Vraničar Erman!</p>
               <p>Spoštovana gospa ministrica, želim vam prenesti veliko stisk, s katerimi prihajajo k
               meni v mojo poslansko pisarno, ki ima odprta vrata tudi pri nas doma – delavci
               migranti. Ti dobivajo v tem mandatu odločbe o odmeri dohodnine za leta nazaj. Gospa
               ministrica, dejstvo je, da davčnih bremen preprosto ne bodo zmogli. Obračajo se tudi
               na Varuha človekovih pravic, ki jim v odgovoru piše, da nima pristojnosti, kar je
               seveda res; pritrjuje pa, da tudi pri njih išče pomoč vse več ljudi – delavcev
               migrantov, ki izhajajo pretežno iz severovzhodne Slovenije. Saj veste, ko so ljudje v
               stiski, se zaprejo v molk in padejo v depresijo, iščejo pomoč tudi pri lokalnem
               poslancu. Spoštovana gospa ministrica, zakonodajo je treba spoštovati, o tem ni
               dvoma. Iz nekajletnih izkušenj pa oba veva, da delavci migranti komplicirane davčne
               zakonodaje, ki se pogosto spreminja, ne poznajo. Davkom se ne izogibajo, zato jim je
               treba na nek način pomagati.</p>
               <p>Sprašujem vas, gospa ministrica:</p>
               <p>Kako jim boste kot ministrica za finance šli naproti?</p>
               <p>Če Ministrstvo za finance in Finančna uprava Republike Slovenije tem zavezancem ne
               bosta pomagala, bo prišlo do vse več dražb premoženja, ki so ga delavci migranti v
               tujini, nekateri tudi desetletja, ustvarjali; da ne govorim še o drugih in drugačnih
               družinskih tragedijah. Jaz sem vam vnaprej zahvaljujem za razumevanje akutne
               problematike in pričakujem tudi podane vaše rešitve v vaših odgovorih.</p>
               <p>Hvala lepa.</p>
            </sp>
            <sp xml:id="SDZ7-Redna-32-2017-07-10.sp239">

               <speaker>PODPREDSEDNIK MATJAŽ NEMEC:</speaker>

               <p>Ministrica, izvolite, imate besedo za odgovor.</p>
            </sp>
            <sp xml:id="SDZ7-Redna-32-2017-07-10.sp240">

               <speaker>MAG. MATEJA VRANIČAR ERMAN:</speaker>

               <p>Hvala lepa za besedo, gospod podpredsednik. Spoštovani poslanec!</p>
               <p>Problematika, na katero opozarjate, nas zaposluje praktično že celoten mandat.
               Poskušali smo na različne načine. To, kar je uveljavljeno, pa je naslednje – na
               Finančni upravi je imenovana konkretna oseba na Generalnem finančnem uradu, ki lahko
               poda neposredna pojasnila komurkoli, ki želi poravnati svojo davčno obveznost v zvezi
               z obravnavano problematiko. Prav tako so vzpostavljeni informacijski centri po
               finančnih uradih in dana pisna pojasnila na spletni strani Finančne uprave; vse z
               namenom, da se na čim bolj enostaven in človeku prijazen način pojasnijo obveznosti,
               ki izvirajo z dejstva, da posamezniki delajo v drugi državi, bivajo pa v Sloveniji.
               Na zakonodajni ravni je bil že v letu 2016 sprejet Pravilnik o spremembah in
               dopolnitvah Pravilnika o izvajanju Zakona o davčnem postopku, ki je, tudi zaradi
               delavcev migrantov, pa ne samo zaradi njih, omogočil obročno plačilo davčnih
               obveznosti v 24 obrokih; tudi če niso izpolnjeni sicer zelo strogi kriteriji v zvezi
               s premoženjskim oziroma dohodkovnim stanjem posameznih davčnih zavezancev. Za
               tovrstne davčne zavezance je ključno, da prepoznajo, da iz tega, ker so davčni
               rezidenti Republike Slovenije, obstajajo določene davčne obveznosti do države
               Slovenije. Če bi se odločili za redno poravnavanje svojih obveznosti v obliki
               akontacij, tudi tega problema visokih doplačil, sploh pa ne doplačil za več let
               nazaj, ne bi bilo.</p>
               <p>Omeniti je treba tudi novelo Zakona o dohodnini, ki je za to skupino davčnih
               zavezancev prepoznala, da so v posebnem položaju, kar se tiče povračil stroškov
               prevoza in povračil stroškov prehrane med delom. Zaradi tega je zanje določena
               drugačna rešitev, kot velja za posameznike, ki so zaposleni v Sloveniji in
               uveljavljajo tovrstne stroške. V nominalnem znesku so zanje predvideni višji zneski,
               ki se izvzamejo iz davčne osnove. Želim povedati, da si v našem vsakdanjem delu
               prizadevamo, da omilimo stisko teh posameznikov, predvsem z ustreznim informiranjem
               in nudenjem ustreznih pravnih podlag za možnost obročnega plačevanja; vendar pa
               moramo na ravni zakonske obveznosti slediti odločbi Ustavnega sodišča, ki je ocenilo,
               da posebna davčna obravnava v smislu priznavanja posebne osebne olajšave za tovrstne
               zakone ni skladna s slovensko ustavo. Hvala lepa.</p>
            </sp>
            <sp xml:id="SDZ7-Redna-32-2017-07-10.sp241">

               <speaker>PODPREDSEDNIK MATJAŽ NEMEC:</speaker>

               <p>Gospod Jožef Horvat, imate besedo, da zahtevate dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp242">

               <speaker>JOŽEF HORVAT (PS NSi):</speaker>

               <p>Gospa ministrica, hvala lepa za vaš zelo korekten odgovor. In jaz vam tukaj izrekam
               priznanje, da se trudite, vi in tudi Furs, kako tem ljudem iti naproti.</p>
               <p>Ti ljudje seveda ne študirajo toliko davčne zakonodaje kot na primer midva. Dejstvo
               je, da enostavno ne poznajo rokov, da tudi pozabijo, kdaj dati prijavo in tako dalje.
               Navajam primer, da bo slovenska javnost imela eno celovitejšo sliko. Navajam primere
               odmere dohodnine in kronologijo prejemanja odločb za delavca migranta, ki že več kot
               30 let dela v Nemčiji in ima certifikat, s katerim dokazuje, da je rezident Nemčije.
               Septembra 2016 je dobil odločbo za odmero dohodnine za leto 2010 – slabih 12 tisoč
               evrov. 12 tisoč evrov. Ob tem naj povem, da je bila dohodnina odmerjena od celotnega
               bruto prihodka, se pravi nobene olajšave, nobenih odbitih prispevkov in davka, ki jih
               je plačal v Nemčiji. Potem decembra 2016 je dobil odločbo za odmero dohodnine za leto
               2013 – 5 tisoč 300 evrov. Januarja letos za leto 2012 – dobrih 6 tisoč evrov; marca
               letos za leto 2014 – skoraj 6 tisoč evrov. In aprila letos za leto 2011 – 6 tisoč 500
               evrov. Skupaj slabih 36 tisoč evrov. Nemogoče plačati, razen če proda vse, kar je teh
               30 let ustvarjal. In tudi verjamem, da je to dobra rešitev, gospa ministrica, da je
               neka informacijska točka oziroma kontaktna oseba na davčnem uradu. Ampak tudi ta
               uradnik bo, povsem normalno, gledal stroge davčne predpise in ne vem, če bo res šel
               naproti temu davčnemu zavezancu, ki je v hudi stiski. In ponavljam, nihče ne govori,
               vsaj v moji pisarni ne, da davka ne bo plačal; ampak konkretno teh 36 tisoč evrov
               enostavno ne more plačati v 24 obrokih. Hvala.</p>
            </sp>
            <sp xml:id="SDZ7-Redna-32-2017-07-10.sp243">

               <speaker>PODPREDSEDNIK MATJAŽ NEMEC:</speaker>

               <p>Ministrica, izvolite, imate besedo za dopolnitev odgovora.</p>
            </sp>
            <sp xml:id="SDZ7-Redna-32-2017-07-10.sp244">

               <speaker>MAG. MATEJA VRANIČAR ERMAN:</speaker>

               <p>Hvala lepa še enkrat za besedo.</p>
               <p>Kot sem omenila prej, informiranju davčnih zavezancev, še posebej davčnih zavezancev
               dnevnih delovnih migrantov, posvečamo posebno pozornost. Kontaktna oseba na Fursu je
               samo ena od teh oblik informiranja. Drugo so informacije, ki so dostopne na spletni
               strani Fursa. Tretja oblika je pozivanje po najrazličnejših sredstvih javnega
               obveščanja in forumih, kdaj zapade v obveznost oziroma kdaj je treba, v katerih rokih
               je treba katero od obveznosti izvršiti. V tem smislu smo se povezali tudi s
               Sindikatom delavcev migrantov in preko njihove spletne strani zagotavljamo – če so
               seveda pripravljeni sodelovati – informacije, ki pomagajo ljudem izpolniti svoje
               obveznosti.</p>
               <p>Konkretni primer, ki ste ga navedli, težko komentiram, ker ne poznam osebnih
               okoliščin zadevnega davčnega zavezanca, pa tudi raziskovati jih ne morem, ker me
               zavezuje davčna tajnost. Finančna uprava ne more takšnih podatkov dajati. Ampak zelo
               v splošnem. Taka dodatna davčna obveznost kaže na ne zelo nizke prihodke posameznika
               in kaže tudi na to, da dohodki niso bili sproti prijavljeni za preteklih 5, 6 let. Po
               vsej verjetnosti je Finančna uprava do informacij o njegovih prihodkih prišla z
               izmenjavo informacij s tujo finančno upravo, pri teh izmenjavah pa vedno prihaja do
               kar dolgih časovnih zamud. Kot sem omenila, temu konkretnemu zavezancu ter tudi vsem
               ostalim je na razpolago možnost obročnega plačila. Če pa obstajajo resne težave
               oziroma resni zadržki v zvezi z možnostjo preživljanja njega oziroma njegove družine,
               pozna Zakon o davčnem postopku tudi institut odpisa davčne obveznosti; ampak v tem
               primeru je treba natančno pregledati premoženjsko in dohodkovno stanje posameznega
               zavezanca. Mehanizmi so na razpolago, da se lahko tovrstne probleme naslovi; v
               splošnem pa je redno izpolnjevanje davčnih obveznosti najboljša preventiva pred
               takšnimi doplačili. Hvala.</p>
            </sp>
            <sp xml:id="SDZ7-Redna-32-2017-07-10.sp245">

               <speaker>PODPREDSEDNIK MATJAŽ NEMEC:</speaker>

               <p>Gospod Jožef Horvat, imate besedo za postopkovni predlog.</p>
               <p>Izvolite.</p>
            </sp>
            <sp xml:id="SDZ7-Redna-32-2017-07-10.sp246">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik.</p>
               <p>Res je, izkoriščam poslovniško možnost. Najprej pa se ministrici zahvaljujem za
               korekten odgovor. Ocenjujem, da bi bilo dobro, da opravimo razpravo, tudi s ciljem
               informiranja tovrstnih zavezancev, o katerih sva zdaj z gospo ministrico govorila.
               Vsi se pač zavedamo, kot je že nekoč Benjamin Franklin povedal, da so na tem svetu
               zanesljivi le smrt in davki. Tako pač je. Tudi jaz sem zavezan varovanju davčne
               tajnosti, čeprav imam tukaj kar zajeten dosje posameznega primera tega davčnega
               zavezanca, ki pač poslanca prosi za pomoč. Res je, da podatki pridejo od
               izplačevalca, torej od delodajalca. Zanimivo je, da je bila v tej dohodninski odločbi
               praktično za ves bruto letni zaslužek odmerjena dohodnina. Ampak zdaj ni pomembno, da
               govorimo o detajlih, govorimo o tem, da je treba ljudi informirati na kakšen način in
               kdaj je pravi čas, da vložijo napoved za odmero dohodnine in da pripravijo vse
               podatke, ki se štejejo za davčno olajšavo.</p>
               <p>Mislim, da bi lahko nekaj dobrega naredili za naše državljane, če bi opravili
               razpravo o tem vprašanju na naslednji seji Državnega zbora. Hvala lepa.</p>
            </sp>
            <sp xml:id="SDZ7-Redna-32-2017-07-10.sp247">

               <speaker>PODPREDSEDNIK MATJAŽ NEMEC:</speaker>

               <p>O vašem predlogu bo Državni zbor odločil jutri v okviru glasovanj.</p>
               <p>Nadaljujemo s poslanskim vprašanjem dr. Vinka Gorenaka, in sicer ministru za
               pravosodje mag. Goranu Klemenčiču.</p>
               <p>Gospod Gorenak, izvolite.</p>
            </sp>
            <sp xml:id="SDZ7-Redna-32-2017-07-10.sp248">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Zanimive zgodbe, bi rekli, to, kar smo zdajle poslušali: država napram posamezniku.
               Tudi v mojem poslanskem vprašanju je nekaj podobnega.</p>
               <p>Zakon o sodiščih v 83. členu natančno piše, da v času od 15. julija do 15. avgusta
               trajajo sodne počitnice, in v devetih alinejah natanko pove tudi, kaj sodišča v tem
               času delajo in česa ne delajo. Seveda je v teh devetih alinejah našteto vse tisto,
               kar je nujno potrebno za odločanje sodišč tudi v času poletnih počitnic, da ne bi
               prišlo do kakršnihkoli težav pri delovanju sodnega sistema. Leta 2015 je prišlo v
               Mariboru do izjeme od tega zakonskega določila. Franc Kangler je namreč dobil serijo
               vabil na obravnave v času sodnih počitnic, ki pa seveda v skladu s 83. členom Zakona
               o sodiščih niso dovoljene, odnosno niso predvidene. Šele potem ko je protestiral, je
               prišlo do preklica te zadeve in do obravnav ni prišlo. Leta 2017 se ponavlja ista
               zgodba. Se pravi, kljub jasno naštetim zakonskim določilom, kaj se v času sodnih
               počitnic dogaja na sodiščih in kaj se opravlja, je spet razpisana serija obravnav v
               njegovem primeru. Kot da Franc Kangler ni državljan te države, pri katerem je nujno
               treba spoštovati določila tega zakona. Situacija okoli tega je relativno zanimiva
               tudi zato, ker je bilo zoper njega vloženih, kot veste, 20 kazenskih ovadb, in do
               zdaj je dokončno padlo že 12 primerov. 12 kazenskih ovadb je šlo v koš za smeti. To
               kaže seveda na to, da se je država, odnosno, da se je tožilski sistem enostavno
               spravil na njega. Drugače temu ne moremo reči.</p>
               <p>V zvezi s tem sprašujem ministra:</p>
               <p>Ali ste seznanjeni s tem primerom?</p>
               <p>Ali boste uvedli kakšen nadzor?</p>
               <p>Od njega bi pričakoval, da vstane in reče: »Letele bodo glave.« To je v nekem primeru
               namreč že rekel. Če bi to rekel nek drug pravosodni minister, bi bilo verjetno pol
               Slovenije na nogah, ampak zdaj je pač drugače, ker imamo neko drugo vlado.</p>
               <p>Sprašujem torej ministra, če je seznanjen s to zadevo in če in kako namerava ukrepati
               v tej zadevi. Hvala lepa.</p>
            </sp>
            <sp xml:id="SDZ7-Redna-32-2017-07-10.sp249">

               <speaker>PODPREDSEDNIK MATJAŽ NEMEC:</speaker>

               <p>Izvolite, minister, imate besedo.</p>
            </sp>
            <sp xml:id="SDZ7-Redna-32-2017-07-10.sp250">

               <speaker>MAG. GORAN KLEMENČIČ:</speaker>

               <p>Hvala lepa. Spoštovani podpredsednik Državnega zbora, dr. Gorenak, poslanec, drugi
               poslanke in poslanci!</p>
               <p>Mislim, da sva se o tej zadevi dejansko pogovarjala že lansko leto in da je bilo tudi
               poslansko vprašanje. Takrat so bili zadeva, kot ste tudi sami povedali v svojem
               poslanskem vprašanju, naroki, ki so bili preklicani, in zato ministrstvo potem ni
               nadaljevalo s svojimi aktivnostmi.</p>
               <p>Ali sem s tem seznanjen? S tem sem bil seznanjen oziroma ministrstvo je bilo s tem
               seznanjeno prejšnji teden, ko je prejelo pismo Odbora 2015 o tej konkretni zadevi, v
               pismu je izpostavljena problematika sojenja gospodu Kanglerju med sodnimi
               počitnicami, zato smo pismo odstopili pristojni službi ministrstva, ki je odgovorna
               za nadzor nad organizacijo poslovanja sodišč in jo vodi dodeljeni sodnik. Ta bo na
               podlagi pisanja ustrezno ukrepala, ocenila, ali obstaja njena pristojnost za izredni
               nadzor, ker tukaj ne govorimo o rednem nadzoru, in z ugotovitvami vas lahko na vašo
               željo pisno seznanimo. Ker zadeve ne poznam v globino, ne bom prejudiciral, kakšno je
               pravilno ali nepravilno ravnanje. Dejstvo je, in s tem se lahko v celoti strinjam, da
               Zakon o sodiščih v 83. členu izjemno omejuje možnost procesnih dejanj in teka rokov
               med sodnimi počitnicami. Ni pa vendarle tako zelo preprosto, kot želite sami
               predstaviti, zato ker v devetih alinejah, ki jih našteva, zakon opredeljuje, katere
               so tiste nujne zadeve, na koncu pravi tudi »druge zadeve, za katere tako določa
               zakon«. Kljub temu da sem pravosodni minister, si ne želim vnaprej reči, da vem za
               vse možne zadeve, o katerih zakon določa kakršnokoli prioritetno obravnavo. Nič ne
               želim prejudicirati, hočem samo reči, da takoj, ko smo bili o tem seznanjeni, smo to
               dodelili službi, ki je za to pristojna.</p>
               <p>Kot rečeno, če boste to željo izrazili že na tej seji, vam bomo takoj, ko bo
               odločitev službe sprejeta ali pa ko bodo pridobljeni ustrezni podatki od sodišča, o
               tem tudi obvestili. Hvala.</p>
            </sp>
            <sp xml:id="SDZ7-Redna-32-2017-07-10.sp251">

               <speaker>PREDSEDNIK DR. MILAN BRGLEZ:</speaker>

               <p>Dr. Vinko Gorenak, imate besedo za obrazložitev zahteve za dopolnitev odgovora.</p>
            </sp>
            <sp xml:id="SDZ7-Redna-32-2017-07-10.sp252">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>V osnovi moram reči, da sem zadovoljen s tem, kar ste povedali, razen s tem: »druge
               zadeve, za katere tako določa zakon«. Zakon bi torej moral določiti, da v času sodnih
               počitnic lahko tečejo obravnave. Osebno mislim, da je ta del popolnoma nesporen. De
               facto dejstvo je, po mojem mnenju – kaj bo pokazal nadzor, ne vem – da gre v primeru
               te osebe, torej gospoda Kanglerja, za zlorabe. Verjamem in upam, da bo ta vaš nadzor
               to tudi pokazal.</p>
               <p>V tem kontekstu prosim, da mi po opravljenem nadzoru ugotovitve nadzora posredujete.
               Hvala lepa.</p>
            </sp>
            <sp xml:id="SDZ7-Redna-32-2017-07-10.sp253">

               <speaker>PREDSEDNIK DR. MILAN BRGLEZ:</speaker>

               <p>Minister za pravosodje mag. Goran Klemenčič, imate besedo za dopolnitev odgovora.</p>
            </sp>
            <sp xml:id="SDZ7-Redna-32-2017-07-10.sp254">

               <speaker>MAG. GORAN KLEMENČIČ:</speaker>

               <p>Hvala lepa, spoštovani predsednik Državnega zbora.</p>
               <p>Absolutno vam bomo poslali ugotovitve. Samo ena stvar, prosim, resnično ne morete,
               preden nadzor opravi svoje delo, reči, da gre za zlorabe. Počakajmo, da vidimo, kaj
               bo nadzor ugotovil. Hvala.</p>
            </sp>
            <sp xml:id="SDZ7-Redna-32-2017-07-10.sp255">

               <speaker>PREDSEDNIK DR. MILAN BRGLEZ:</speaker>

               <p>Gospod Ljubo Žnidar, imate besedo, da zastavite vprašanje ministrici za finance mag.
               Mateji Vraničar Erman.</p>
            </sp>
            <sp xml:id="SDZ7-Redna-32-2017-07-10.sp256">

               <speaker>LJUBO ŽNIDAR (PS SDS):</speaker>

               <p>Hvala lepa, predsedujoči. Spoštovani ministrica, kolegice in kolegi!</p>
               <p>Spoštovana ministrica, rad bi vam postavil vprašanje v zvezi z izvajanjem investicij
               na lokalni ravni v primerjavi z državno ravnijo.</p>
               <p>Vem, da to ni primerljivo, ampak bom navedel konkreten primer. Kadar gre na lokalni
               ravni za investicijo večjega obsega, kadar občina finančno ne more v celoti zapreti
               investicije, mora pridobiti soglasje Ministrstva za finance za pristop k tej
               investiciji. Pa gre tu za rang, ki si ga občine nekako še lahko privoščijo, od nekaj
               100 tisoč pa mogoče tam do 2, 3 milijone. Skratka, to je investicijski rang, za
               katerega morajo občine pridobiti soglasje Ministrstva za finance, če te investicije
               ne morejo same zapreti oziroma morajo na banko po kredit. To razumem, ker dejansko je
               to vpliv na državni proračun.</p>
               <p>Izpostavil bi vprašanje:</p>
               <p>Kakšni so ukrepi soglasja in nadzorovanje tveganj, kadar gre za večje državne
               investicije, ki jih izvajajo raznorazna ministrstva in ki imajo direkten ali
               indirekten vpliv na državni proračun?</p>
               <p>Kakšna so pa glede tega stališča Ministrstva za finance, kako si zavaruje tveganja
               pri investicijah, za katere je v prihodnosti zagotovljeno, da vso odgovornost
               prevzame državni proračun?</p>
               <p>Kakšni so ukrepi, kakšne so zakonske podlage in kako ministrstvo nadzoruje tveganja –
               tu govorimo o velikih državnih investicijah – za državni proračun pri teh velikih
               investicijah?</p>
            </sp>
            <sp xml:id="SDZ7-Redna-32-2017-07-10.sp257">

               <speaker>PREDSEDNIK DR. MILAN BRGLEZ:</speaker>

               <p>Ministrica za finance mag. Mateja Vraničar Erman, imate besedo za odgovor.</p>
            </sp>
            <sp xml:id="SDZ7-Redna-32-2017-07-10.sp258">

               <speaker>MAG. MATEJA VRANIČAR ERMAN:</speaker>

               <p>Predsednik, hvala lepa za dano besedo. Spoštovani poslanec, hvala za vprašanje.</p>
               <p>Začeti moram s tem, da Ministrstvo za finance ne daje soglasij za nobene investicije,
               ne na državni ne na lokalni ravni. Tisto, kar je pristojnost Ministrstva za finance v
               zvezi z investicijami na lokalni ravni, je dajanje soglasij za morebitno zadolžitev.
               V skladu z Zakonom o financiranju občin se namreč občine lahko zadolžijo zgolj za
               svoj investicijski oziroma razvojni del in v primeru, ko se želijo zadolžiti, morajo
               pridobiti soglasje Ministrstva za finance ne glede na to, za kakšno investicijo gre.
               Torej, dejansko ministrstvo ne daje soglasja za investicije, ampak za sam akt
               zadolževanja. V celoti Zakon o javnih financah velja tako za občine kot za državne
               proračunske uporabnike v tistem delu, kjer v 65. členu določa, da je predstojnik
               neposrednega uporabnika tisti, ki odgovarja za zakonitost, namenskost, učinkovitost
               in gospodarnost razpolaganja s proračunskimi sredstvi.</p>
               <p>V skladu s povedanim morajo torej vsi proračunski uporabniki – zdaj pa grem na
               državno raven – načrtovati svoje izdatke proračuna in si lahko samostojno razporejajo
               dodeljena sredstva v proračunu med posameznimi ekonomskimi nameni. Ko načrtujejo
               izdatke za investicije, te izkazujejo v načrtu razvojnih programov, in sicer za
               prihodnja štiri leta. To je tako imenovani tretji del proračuna, o katerem razpravlja
               tudi Državni zbor. Ti načrti razvojnih programov so razdelani po letih, v katerih
               bodo izdatki bremenili proračune prihodnjih let, in po virih financiranja za celovito
               izvedbo programov.</p>
               <p>Za investicije, ki se načrtujejo in evidentirajo v okviru projektov, velja vladna
               Uredba o enotni metodologiji za pripravo in obravnavo investicijske dokumentacije na
               področju javnih financ. In priprava investicijske dokumentacije, večinoma v teh
               primerih velikih projektov, ni stvar posameznega ministrstva, ampak vladnega gradiva
               in v okviru medresorskega usklajevanja se usklajujemo tudi glede finančnih posledic
               posamezne investicije. Na državni ravni pa, kakor vemo, posamezen resor nima
               pristojnosti samostojnega zadolževanja, ampak je zadolževanje skupno za izvrševanje
               državnega proračuna in poplačilo že prej najetih kreditov, tako da tudi preko tega
               mehanizma zagotavljamo ustrezen nadzor.</p>
               <p>Ukrepi za obvladovanje tveganj so torej različni, tudi cilji, ki jih zasledujemo na
               lokalni oziroma državni ravni, so različni, marsikdaj postopamo od primera do
               primera. Hvala lepa.</p>
            </sp>
            <sp xml:id="SDZ7-Redna-32-2017-07-10.sp259">

               <speaker>PREDSEDNIK DR. MILAN BRGLEZ:</speaker>

               <p>Gospod Ljubo Žnidar, imate besedo za obrazložitev zahteve za dopolnitev odgovora.</p>
            </sp>
            <sp xml:id="SDZ7-Redna-32-2017-07-10.sp260">

               <speaker>LJUBO ŽNIDAR (PS SDS):</speaker>

               <p>Hvala lepa, spoštovana ministrica, za odgovore.</p>
               <p>Seveda, pač sem izpostavil zadolževanje na lokalni ravni, ker se občine zadolžujejo
               zgolj za investicije, ampak seveda ne direktno za investicije, ampak dejansko za to,
               da zaprejo, finančno, svoj proračun.</p>
               <p>Zdaj grem pa malo bolj konkretno. V mislih imam izgradnjo drugega tira. Tako kot je
               bilo v preteklosti v modi, da so se občine na nek način izogibale soglasju
               Ministrstva za finance, je bilo v modi javno-zasebno partnerstvo, ki ni bilo nič
               drugega, samo druga oblika zadolževanja. Ampak zdaj tudi to ne gre več, ker je
               Računsko sodišče ugotovilo, da je dejansko to samo zadolževanje in nič drugega. Ampak
               to je bilo modno in določene občine, tiste, ki so bile med prvimi, so se temu
               izognile.</p>
               <p>Zdaj pa gremo na državno raven. Zelo dobro, zelo jasno in zelo točno ste povedali,
               kako je na državni ravni, NRP, ono, drugo, tretje. Zdaj pa poglejmo investicijo v
               drugi tir. Ali je drugi tir v NRP? Ni. Ima investicijski program? Nima. Ima PZI
               projektno dokumentacijo? Nima. Skratka, če pogledamo obrazložitev Zakonodajno-pravne
               službe, kjer so obrazložena tudi vsa tveganja, v primeru stečaja družbe 2TDK prevzema
               obveznost proračun Republike Slovenije. In tudi nadalje navaja, da zakon o izgradnji
               drugega tira, dejansko berem, »del tveganja, ki se prenese na koncesionarja,
               vključuje dejansko izpostavljenost tržnim nepredvidljivostim, kar pomeni, da ocenjena
               morebitna izguba za koncesionarja ni zgolj nominalna ali zanemarljiva«. Skratka, gre
               za velika tveganja. Ampak tu smo pač zdaj z zakonom tako določili, da se temu
               izognemo … <stage xml:id="SDZ7-Redna-32-2017-07-10.stage25">/ izklop mikrofona/</stage></p>
            </sp>
            <sp xml:id="SDZ7-Redna-32-2017-07-10.sp261">

               <speaker>PREDSEDNIK DR. MILAN BRGLEZ:</speaker>

               <p>Ministrica za finance mag. Mateja Vraničar Erman, imate besedo za dopolnitev
               odgovora.</p>
            </sp>
            <sp xml:id="SDZ7-Redna-32-2017-07-10.sp262">

               <speaker>MAG. MATEJA VRANIČAR ERMAN:</speaker>

               <p>Hvala lepa.</p>
               <p>Najprej naj omenim, da je javno-zasebno partnerstvo povsem legitimna in v svetu vedno
               bolj običajna oblika sodelovanja med javno in zasebno sfero pri oblikovanju projektov
               oziroma pri izvedbi projektov, ki imajo koristi tako za javno sfero kot tudi za
               posameznika. Zaradi tega ne bi želela ne na lokalni ne na državni ravni, da izzveni,
               kot da se javno-zasebno partnerstvo, ta oblika medsebojnega sodelovanja, zgolj
               zlorablja za obvod pred nekaterimi zakonskimi določili.</p>
               <p>Drugo. Kar se tiče zakona o drugem tiru, ki bo zdaj predmet referenduma, naj
               opozorim, da ta zakon nima nobene zveze z javno-zasebnim partnerstvom. Javno-zasebno
               partnerstvo je bila ena od možnosti, ki so se preverjale v zvezi z možnostjo izvedbe
               izgradnje drugega tira, vendar je bila med izvajanjem opuščena. Zakon o izgradnji
               drugega tira postavlja svojo konstrukcijo izgradnje, deli stroške med državni
               proračun in deloma zagotavlja poplačilo oziroma financiranje izgradnje tudi s strani
               tistih, ki bodo imeli od drugega tira največ koristi, in po mojem mnenju vzpostavlja
               pravo ravnotežje med financiranjem iz splošnih prihodkov državnega proračuna na eni
               strani in na drugi strani teh namenskih prihodkov.</p>
               <p>Mislim, da oblika financiranja izgradnje drugega tira, ki je bila z zakonom izbrana,
               nudi pravzaprav manjšo izpostavljenost državnega proračuna v smislu običajnih
               integralnih nenamenskih virov državnega proračuna v primerjavi z ostalimi variantami,
               ki so se v javnosti pojavljale. Hvala lepa.</p>
            </sp>
            <sp xml:id="SDZ7-Redna-32-2017-07-10.sp263">

               <speaker>PREDSEDNIK DR. MILAN BRGLEZ:</speaker>

               <p>Gospod Ljubo Žnidar, imate besedo za postopkovni predlog, da Državni zbor na
               naslednji seji opravi razpravo o odgovoru.</p>
            </sp>
            <sp xml:id="SDZ7-Redna-32-2017-07-10.sp264">

               <speaker>LJUBO ŽNIDAR (PS SDS):</speaker>

               <p>Seveda predlagam, da se o tem opravi razprava.</p>
               <p>In sicer, ministrica, iz vašega povedanega je moč razbrati, da če se sprejme zakon,
               se določi koncesionar in ne glede na tveganja, ki jim je izpostavljen državni
               proračun, se izognemo vsem ostalim zakonskim korakom, torej da mora biti investicija
               v državnem NRP, načrtu razvojnih programov, da mora imeti izdelan investicijski
               program, da mora biti investicija zaprta. Skratka, da so vsi ti pogoji izpolnjeni. To
               se pravi, za naslednjo stvar, ki dejansko ne bo urejena, ki dejansko ne bo imela vseh
               teh pogojev, ki jih ostala zakonodaja na finančnem področju zahteva, se samo sprejeme
               zakon, tak, kot je zakon o drugem tiru, in se potem vsem tem finančnim tveganjem za
               proračun na eleganten način izognemo. To je dejstvo. To ste zdaj konkretno povedali;
               da to pač obravnava zakon in da te investicije sploh ni v NRP. Ali je drugi tir v
               NRP? Ni ga! Investicije drugega tira ni v Načrtu razvojnih programov Republike
               Slovenije. Je ni! Ja, sprejet je zakon, ja, naredili smo obvod, da se vsem tem
               korakom, ki jih predpisuje zakonodaja, izognemo. To je dejstvo.</p>
               <p>Nimamo investicijskega programa, ne vemo niti, koliko bo vrednost investicije tega
               projekta, ampak vsi zdaj govorimo, »ja, imamo sprejet zakon«. Ampak poglejte si
               obrazložitev Zakonodajno-pravne službe, tu so izpostavljena tveganja. Če gre družba
               2TDK v stečaj, država prevzame odgovornost, državni proračun. A tega pa niste
               pozabili notri zapisati, da v primeru stečaja pa proračun to pokrije? Bi pa še tu
               našli en obvod, da naj še to en drug zakon pokrije! To so zelo logične in zelo
               enostavne stvari. Samo izgovor je. Naredimo en obvod, ne bomo šli po ustaljeni
               zakonodajni poti, kjer je jasno, kako se družbe planirajo, mora biti v načrtu
               razvojnih programov, predvidena v državnem proračunu, tudi za daljše obdobje, ki se
               novelira vsake toliko časa glede na časovni potek. Ampak v tem primeru smo pa
               sprejeli zakon, »ja, tu je pa sprejet zakon«.</p>
               <p>Mislim, da je ta stvar zelo jasen pokazatelj, da je tukaj nekaj hudo narobe. Tu smo
               se pa z obvodom izognili, in zdaj bomo za vsako stvar, za vsako investicijo, ki ne bo
               pokrita, ki ne bo zaprta, ki ne bo pokazala, kolikšna je vrednost, samo sprejeli
               zakon in stvar je rešena.</p>
               <p>Tako da predlagam, da se o tem opravi javna razprava.</p>
            </sp>
            <sp xml:id="SDZ7-Redna-32-2017-07-10.sp265">

               <speaker>PREDSEDNIK DR. MILAN BRGLEZ:</speaker>

               <p>Gospod Ljubo Žnidar, o vašem predlogu bo Državni zbor odločil jutri, 11. julija 2017,
               v okviru glasovanj.</p>
               <p>Matjaž Hanžek, imate besedo, da zastavite vprašanje ministru za gospodarski razvoj in
               tehnologijo gospodu Zdravku Počivalšku.</p>
            </sp>
            <sp xml:id="SDZ7-Redna-32-2017-07-10.sp266">

               <speaker>MATJAŽ HANŽEK (NeP):</speaker>

               <p>Hvala lepa, predsedujoči.</p>
               <p>Spoštovani gospod minister, predstavniki podjetja Magna Steyr so v pogovorih s
               predstavniki nevladnih organizacij povedali, da lokacija njihove investicije v Občini
               Hoče - Slivnica ni bila njihov izbor ali pogoj za sodelovanje, ampak jo je ponudila
               slovenska stran, to je vaše ministrstvo. Povedali so tudi, da je po njihovem vedenju
               izbor lokacije opravilo podjetje Urbis, ki je opravljalo občinski prostorski načrt
               Občine Hoče - Slivnica po navodilih vašega ministrstva in po parametrih, ki jih je
               posredovala Magna Steyr. V petek, 7. julija 2017, je Mariborski vodovod do
               nadaljnjega omejil porabo pitne vode, ker v razmerah povišanih temperatur kapacitete
               vodovodnega omrežja ne omogočajo nemotene oskrbe s pitno vodo, posebej v višje
               ležečih predelih. Magna Steyr namerava po podatkih iz presoje vplivov na okolje
               porabiti 170 milijonov litrov pitne vode iz mariborskega vodovodnega omrežja, kar je
               mimogrede več od letne proizvodnje piva vseh pivovarn v državi, ki znaša 130
               milijonov. Tudi popravljena ocena porabe pitne vode je še vedno znotraj 100 milijonov
               litrov.</p>
               <p>Sprašujem vas:</p>
               <p>Katera pravna oseba je po naročilu vašega ministrstva naredila izbor med
               potencialnimi lokacijami za industrijski obrat lakirnice podjetja Magna Steyr in
               katere lokacije vse so bile v naboru potencialnih lokacij?</p>
               <p>Naštejte, prosim, še preostale štiri lokacije, ki so se poleg aktualne lokacije v
               Občini Hoče - Slivnica uvrstile med prvih pet, in to po vrstnem redu od najbolj
               optimalne navzdol, po možnosti s točkovnim ali odstotkovnim ovrednotenjem stopnje
               primernosti.</p>
               <p>Zanima me tudi:</p>
               <p>Kako ocenjujete verodostojnost izjave javnega podjetja Mariborski vodovod, ki je dalo
               izdelovalce presoje vplivov na okolje, ki so presodili, da kapacitete javnega
               vodovodnega omrežja omogočajo povečano porabo zdrave pitne vode za industrijsko rabo
               v obratu Magna Styer?</p>
               <p>Verodostojnost, prosim, ocenite z vidika aktualne omejitve rabe pitne vode za
               prebivalstvo območja, ki ga oskrbuje Mariborski vodovod. Hvala lepa.</p>
            </sp>
            <sp xml:id="SDZ7-Redna-32-2017-07-10.sp267">

               <speaker>PREDSEDNIK DR. MILAN BRGLEZ:</speaker>

               <p>Minister za gospodarski razvoj in tehnologijo gospod Zdravko Počivalšek, imate besedo
               za odgovor.</p>
            </sp>
            <sp xml:id="SDZ7-Redna-32-2017-07-10.sp268">

               <speaker>ZDRAVKO POČIVALŠEK:</speaker>

               <p>Spoštovani predsednik Državnega zbora, poslanke in poslanci!</p>
               <p>Spoštovani gospod poslanec, najlepša hvala za vprašanje.</p>
               <p>Na željo investitorja Magna Steyr je ministrstvo iskalo lokacijo v velikosti 100
               hektarjev, čeprav je bilo prvo vprašanje za 15 hektarjev, drugo za 60 in na koncu v
               zelo kratkem času 100. Lokacija, ki jo določa spremenjeni Občinski prostorski načrt
               Občine Hoče - Slivnica za proizvodno cono, je bila predvidena že v Resoluciji o
               nacionalnih razvojnih projektih za obdobje 2007–2023. Takratna vlada Republike
               Slovenije jo je sprejela 12. 10. 2006 za logistični center Oreh. Odločitev o izboru
               lokacije za izgradnjo proizvodnega kompleksa za potrebe Magne je bila sprejeta v
               postopku priprave sprememb in dopolnitev Občinskega prostorskega načrta Občine Hoče -
               Slivnica. Občina je pri odločitvi, kdaj in na kakšen način naj se loti priprave
               sprememb Občinskega prostorskega načrta, glede na zakonodajo popolnoma avtonomna.
               Začne se s sklepom občinskega sveta o začetku priprave, s sklepom se med drugim
               določi tudi način pridobitve strokovnih rešitev oziroma katere strokovne podlage bo
               treba izdelati. Zakonodaja določa tudi, da se za posamezne prostorske ureditve lahko
               pripravijo variantne rešitve. To je treba ovrednotiti in primerjati s prostorskega,
               okoljskega, funkcionalnega in ekonomskega vidika. To analizo je pripravilo podjetje
               Urbis.</p>
               <p>Povedati moram, da je bilo preverjenih 9, ne 4, potencialnih lokacij, med temi so
               bila tudi obstoječa industrijska degradirana območja tako v Mestni občini Maribor kot
               tudi v drugih občinah. Poudariti moram, da po velikosti, dostopnosti, infrastrukturni
               opremljenosti in drugih varstvenih omejitvah območja niso ustrezala tovrstnemu
               programu. Konkretno so bile v igri lokacije v naslednjih občinah: Mestna občina
               Maribor, Občina Ruše, Mestna občina Ptuj, Občina Hajdina, Občina Kidričevo, Občina
               Starše, Občina Hoče - Slivnica, Občina Slovenska Bistrica in Občina Lenart. Naj
               povem, da je bila druga potencialna lokacija v ožjem izboru v Občini Slovenska
               Bistrica. Izbrana ni bila zato, ker ni omogočala priključitve na zahtevano
               infrastrukturo. Lokacije, med katerimi se je iskala najprimernejša, niso bile
               ovrednotene niti v točkah niti v odstotkih.</p>
               <p>Glede vašega zadnjega vprašanja, ki se nanaša na pozitivno soglasje Mariborskega
               vodovoda, pa moram povedati, da je bilo soglasje dano v okviru sprejemanja Občinskega
               prostorskega načrta. Seveda ni v pristojnosti našega ministrstva, da dvomimo o
               njihovi strokovni presoji. Hvala.</p>
            </sp>
            <sp xml:id="SDZ7-Redna-32-2017-07-10.sp269">

               <speaker>PREDSEDNIK DR. MILAN BRGLEZ:</speaker>

               <p>Matjaž Hanžek, imate besedo za obrazložitev zahteve za dopolnitev odgovora.</p>
            </sp>
            <sp xml:id="SDZ7-Redna-32-2017-07-10.sp270">

               <speaker>MATJAŽ HANŽEK (NeP):</speaker>

               <p>Hvala lepa.</p>
               <p>Gospod minister, lepo ste mi odgovorili, ampak vseeno je neskončno veliko lukenj.
               Prej je kolega govoril o nekem drugem problemu, pa je govoril o tem, da ni ne
               finančnega načrta ne ničesar. Tukaj mi neke stvari manjkajo.</p>
               <p>Zakaj rabi Magna Steyr za 400, 300, prej 3 tisoč, pa tisoč 500, pa tisoč, pa ne vem
               koliko še zaposlenih 100 hektarjev, ko vemo, da recimo celoten kompleks Revoza deluje
               na približno 5 hektarjih z nekaj tisoč zaposlenimi?</p>
               <p>Pravite, od 15, 60, 100 – kaj bodo pa kasneje delali? Ali veste, ali občine vejo, ali
               v Sloveniji sploh kdo ve, kako se bo nadaljevalo? Kako se bo širilo? Kaj se bo širilo
               na najboljših kmetijskih zemljiščih, medtem ko neka degradirana baje niso prišla v
               poštev?</p>
               <p>Degradirana območja, kjer so bile prej tovarne, in to veliki kompleksi tovarn, ki so
               imeli priključek na elektriko, imeli so priključek na kanalizacijo, imeli so
               priključek na vodo, vse so imeli, pa ni ustrezalo naročniku ali kupcu ali
               investitorju, medtem ko tukaj, kjer vemo, da so njive, kjer ni ne vode ne elektrike
               ne ničesar, je pa vse v redu. Letališče je blizu in avtocesta za neke meni neznane
               prihodnje projekte. Poleg tega je meni tudi malo sumljivo, da podjetje, ki je delalo
               prostorski plan za eno občino, najde edino primerno lokacijo v tisti občini. Morda je
               vse točno, ampak v takih primerih se takoj vprašam, ali ni tu slučajno kakšne
               povezave. Hvala lepa.</p>
            </sp>
            <sp xml:id="SDZ7-Redna-32-2017-07-10.sp271">

               <speaker>PREDSEDNIK DR. MILAN BRGLEZ:</speaker>

               <p>Minister za gospodarski razvoj in tehnologijo gospod Zdravko Počivalšek, imate besedo
               za dopolnitev odgovora.</p>
            </sp>
            <sp xml:id="SDZ7-Redna-32-2017-07-10.sp272">

               <speaker>ZDRAVKO POČIVALŠEK:</speaker>

               <p>Hvala lepa.</p>
               <p>Zakaj Magna potrebuje 100 hektarjev; 15, 60, 100? Magni smo po prvem povpraševanju
               ponudili lokacijo poslovne cone Tezno, ki je v končni fazi velika toliko, kolikor je
               povpraševanje, vendar je ta poslovna cona zasedena več kot 60 % in preostali del ni
               prostorsko združen. Ko smo prišli na 60 hektarjev, smo jim ponujali lokacijo poleg
               mesta Maribor. Ko so povečali zadevo na 100, smo ostali na teh devetih lokacijah, jih
               preučili in predlagali lokacijo, ki sem jo omenil. Preučevali smo tudi po vsej
               Sloveniji – mislim, da je ogromno število poslovnih con, ki imajo od 250 do 300
               hektarjev. Povprečna velikost poslovne cone je 18,2 hektarja, največja je na Ptuju,
               120 hektarjev, najmanjša je polhektarska. Zasedenost vseh con je vsaj
               petdesetodstotna. Lahko tudi o vsaki posamezni, ki smo jo preučevali, kaj povem.</p>
               <p>Kaj želijo na tem področju narediti? Če naredite povezavo med 100 hektarji in prvo
               fazo, lahko upravičeno postavljate vprašanja, ki ste jih postavili. Na Vladi smo
               seznanjeni in mislim, da smo tudi širšo javnost seznanili z dvema obravnavama okrog
               te investicije, kjer so natančno predstavljene tri faze, od katerih je prva potrjena,
               druga je v zaključni fazi, tretje pa ni. Prva faza je famozna lakirnica, ki jo po
               naši globoki presoji nima smisla narediti, če ji ne sledita druga in tretja faza.
               Seznanjeni smo s tem – osebno sem obiskal tovarno v Gradcu – da v tem trenutku
               potrebujejo maksimalno hitro povečati kapacitete matične tovarne. Druga faza je
               proizvodnja kovinskih delov na tej lokaciji, tretja faza je pa končna proizvodnja 200
               tisoč avtomobilskih enot na tej lokaciji. Vse zadeve so smiselne. Še enkrat
               ponavljam, prva je potrjena, druga je v zaključni fazi in bo potrjena, ko bomo
               usposobili oziroma sploh vzpostavili pogoje, da pride do prve faze. Globoko pa
               verjamem, da ne prva ne druga ni smiselna, če se zadeva ne zaključi. Ampak moramo
               narediti prvi korak, ki bo omogočil, da to zadevo pripeljemo do konca.</p>
               <p>Moram povedati, da verjamem v to, da smo našli ustrezno lokacijo, ki je na koncu
               koncev infrastrukturno omejena z dvema avtocestama, železniško progo in letališčem in
               je že po odločitvi ene od prejšnjih vlad tako ali tako bila namenjena za logistični
               center. Hvala.</p>
            </sp>
            <sp xml:id="SDZ7-Redna-32-2017-07-10.sp273">

               <speaker>PREDSEDNIK DR. MILAN BRGLEZ:</speaker>

               <p>Matjaž Hanžek, imate besedo za postopkovni predlog, da Državni zbor na naslednji seji
               opravi razpravo o odgovoru.</p>
            </sp>
            <sp xml:id="SDZ7-Redna-32-2017-07-10.sp274">

               <speaker>MATJAŽ HANŽEK (NeP):</speaker>

               <p>Najprej seveda predlagam, da se o tem pogovorimo.</p>
               <p>Ne zato, ker bi minister slabo odgovarjal; večkrat dobim zelo izmikajoče odgovore ali
               nič ne. Navsezadnje sem dobil odgovore na vse, a kljub temu pri nekaterih – ne
               minister, kakšen minister, da ne bo sedaj mislil o tem – imam slabe izkušnje, da so
               zelo lepe besede, pa neke stvari, v katere bolj ali manj vsi verjamejo, na koncu
               pripeljejo do katastrof. Pa ne bom zdajle poimensko.</p>
               <p>Zato bi rad še enkrat zelo natančno preveril v debati v Državnem zboru, kaj je res,
               kaj so izmišljotine, kaj ne. Med drugim sem recimo tudi slišal – ne vem, koliko je
               res – da želi Magna v Gradcu vzpostaviti tovarno za, mislim da, Jaguarja ali kaj,
               električne avtomobile in tako naprej, in se želi pač rešiti bolj umazane industrije
               ter jo pripeljati v tretji svet, kar je Slovenija vedno bolj – v primeru za razvite,
               pa saj je tudi Slovenija razvita – za zahodnoevropske države ali pa za velike
               korporacije.</p>
               <p>Zato bi o teh vprašanjih želel, da se na naslednji seji pogovorimo. Hvala lepa.</p>
            </sp>
            <sp xml:id="SDZ7-Redna-32-2017-07-10.sp275">

               <speaker>PREDSEDNIK DR. MILAN BRGLEZ:</speaker>

               <p>Matjaž Hanžek, o vašem predlogu bo Državni zbor odločil jutri, 11. julija 2017, v
               okviru glasovanj.</p>
               <p>Gospa Marija Antonija Kovačič, imate besedo, da zastavite vprašanje ministrici za
               zdravje gospe Milojki Kolar Celarc ter ministru za javno upravo gospod Borisu
               Koprivnikarju.</p>
               <p>Prosim.</p>
            </sp>
            <sp xml:id="SDZ7-Redna-32-2017-07-10.sp276">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala za besedo, gospod predsednik. Prav lep pozdrav vsem, posebej spoštovani gospe
               ministrici za zdravje in gospodu ministru za javno upravo!</p>
               <p>Zadnje čase v našo poslansko skupino kliče kar nekaj razočaranih, žalostnih in jeznih
               medicinskih sester s srednjo stopnjo izobrazbe, predvsem sester, ki so zaposlene v
               zdravstvenih domovih. Vodstvo jih je namreč seznanilo, da bodo po 20, 30 letih
               predanega dela degradirane. Konkretno, v enem izmed javnih zavodov je delovno mesto
               srednje medicinske sestre sedaj uvrščeno v 22. plačni razred za delo v ambulanti,
               dodatno in prostovoljno pa opravljajo tudi druga dela, ki niso v opisu del in nalog.
               Medicinskim sestram je bilo rečeno, da bodo predvidoma v septembru prejele v podpis
               nove pogodbe o zaposlitvi z novim delovnim mestom, vrednotenim z 19. plačnim
               razredom, kar je degradacija za tri plačne razrede. Srednje medicinske sestre so za
               svoje požrtvovalno delo deležne tudi dnevnih pritiskov in mobingov v smislu, citiram,
               »na trgu je možno dobiti zelo kvalitetno medicinsko osebje in z novimi razporeditvami
               bi zlahka zapolnili vrzel«, konec citata. Novela Zakona o zdravstveni dejavnosti, s
               katero sem seznanjena, nima nobene povezave s konkretnimi primeri.</p>
               <p>Zato vas sprašujem:</p>
               <p>Ali ste seznanjeni z napovedanimi spremembami sistematizacij v nekaterih javnih
               zavodih, predvsem v zdravstvenih domovih, v smislu degradiranja srednjih medicinskih
               sester na delovna mesta, ki so po plačni lestvici uvrščena tudi za tri plačne razrede
               nižje, ob hkratni zahtevi po opravljanju nalog, ki presegajo njihove naloge, in to na
               račun varčevanja v javnih zavodih zaradi sklenjenega dogovora med vašim ministrstvom
               in zdravniki?</p>
               <p>Če ste s tem seznanjeni, kaj ste že ukrenili oziroma kaj nameravate?</p>
            </sp>
            <sp xml:id="SDZ7-Redna-32-2017-07-10.sp277">

               <speaker>PREDSEDNIK DR. MILAN BRGLEZ:</speaker>

               <p>Ministrica za zdravje gospa Milojka Kolar Celarc ter minister za javno upravo gospod
               Boris Koprivnikar, imata besedo za odgovor.</p>
            </sp>
            <sp xml:id="SDZ7-Redna-32-2017-07-10.sp278">

               <speaker>MARIJA MILOJKA KOLAR CELARC:</speaker>

               <p>Spoštovani gospod predsednik Državnega zbora, poslanke, poslanci! Spoštovana gospa
               poslanka!</p>
               <p>Naj najprej uvodoma povem, da dogovor, sklenjen s sindikatom zdravnikov,
               zobozdravnikov, nima prav nobene povezave s tem, kar ste vi na koncu svojega
               vprašanja omenili. Gre pa za problem srednjih medicinskih sester, ki se vleče od leta
               2004, ko smo vstopili v Evropsko unijo, pa se takrat pravzaprav nihče ni pobrigal za
               srednje medicinske sestre in nihče ni rešil tega problema.</p>
               <p>Po 9 mesecih trdih pogajanj smo s soglasjem in podpisi vseh sindikatov zdravstvene in
               babiške nege, zbornice in drugih, podpisali dogovor, ki je realiziran oziroma se
               najde v prehodnih določbah novele Zakona o zdravstveni dejavnosti, ki bo ta problem
               srednjih medicinskih sester v zvezi s kompetencami in delovnimi nalogami, ki jih
               opravljajo na svojem delovnem mestu, končno rešil.</p>
               <p>S konkretnimi zadevami, ki jih omenjate na začetku svojega vprašanja, na ministrstvu
               nismo seznanjeni, tako da ne vem, za katere javne zdravstvene zavode gre, kakšni so
               mobingi, grožnje in problemi, ki jih vi omenjate. Vsekakor je pa treba povedati, da
               je odgovornost vodstev javnih zavodov, da delujejo zakonito oziroma v skladu s
               predpisi, zato bi ob kakršnikoli spremembi sistemizacije morali slediti veljavni
               zakonodaji v podzakonskih aktih, kolektivnih pogodbah.</p>
               <p>Zavedam se, da je v preteklosti prihajalo do nepravilnosti; tudi z razporejanjem
               srednjih medicinskih sester na določena oziroma ustrezna delovna mesta. Prav zaradi
               tega želimo s to novelo zakona te nedoslednosti odpravljati. V tem predlogu zakona o
               zdravstveni dejavnosti rešujemo njihov status, ki, kot sem rekla, ni bil rešen 13
               oziroma 14 let. Gre za to, da direktiva glede poklicnih kvalifikacij medicinskih
               sester ob vstopu v EU ni bila implementirana na način, da tem kvalifikacijam v
               Sloveniji zadostijo tudi srednje medicinske sestre in ne samo diplomirane medicinske
               sestre. Tako kot je bil recimo primer na Hrvaškem. Pri tem se seveda istočasno ni
               rešil status že zaposlenih medicinskih sester niti se v praksi niso sistematično
               razmejile kompetence, opravila in naloge med diplomiranimi sestrami in pa že
               zaposlenimi srednjimi medicinskimi sestrami. Zato s to novelo zakona rešujemo status
               zaposlenih srednjih medicinskih sester na način, da jim priznavamo z delom
               pridobljene kompetence za nadaljevanje dela in nalog diplomiranih medicinskih sester
               na delovnem mestu diplomirane medicinske sestre.</p>
               <p>Tako bo, ko bo zakon, upam, sprejet – pa prav v vaši poslanski skupini sprejem
               zavirate, sicer bi bila že na tej seji ta novela zakona sprejeta – priznal z delom
               pridobljene kompetence za opravljanje del in aktivnosti diplomirane medicinske
               sestre, te bodo nadomestile v okviru formalnega izobraževalnega procesa formalno
               pridobljene kompetence za opravljanje teh nalog in opravil. To se pravi, da se bodo
               medicinskim sestram, ki opravljajo naloge diplomirane, te kompetence priznale in bodo
               v tem delu tudi ustrezno nagrajene.</p>
               <p>Pričakovala bi torej, da vse poslanske skupine, tudi vaša, podprejo to novelo Zakona
               o zdravstveni dejavnosti, da se bo končno rešil status srednjih medicinskih sester.
               Hvala.</p>
            </sp>
            <sp xml:id="SDZ7-Redna-32-2017-07-10.sp279">

               <speaker>PREDSEDNIK DR. MILAN BRGLEZ:</speaker>

               <p>Gospa Marija Antonija Kovačič, imate besedo za obrazložitev zahteve za dopolnitev
               odgovora.</p>
            </sp>
            <sp xml:id="SDZ7-Redna-32-2017-07-10.sp280">

               <speaker>MARIJA ANTONIJA KOVAČIČ (PS DeSUS):</speaker>

               <p>Najlepša hvala, gospa ministrica, za vaš odgovor.</p>
               <p>Ampak moram vseeno še malce nadaljevati, ker sem sama seznanjena, se sprašujem, ali
               ste morda vi seznanjeni s številnimi mobingi, grožnjami vodilnih v javnih zavodih, ki
               se ob pripravi sprememb sistematizacij pojavljajo.</p>
               <p>Kaj boste ukrenili v zvezi s tem in kako vi gledate na to?</p>
               <p>V konkretnem primeru sem seznanjena, da če bi javni zavod posloval zakonito, ne bi
               bilo treba poseči po nezakonitem posegu zmanjševanja plač sestram. Nepravilnosti se
               nanašajo tudi na izplačevanje večletnega dežurstva zdravnikom, ki že vrsto let ne
               dežurajo niti minuto.</p>
               <p>Ali boste zahtevali, da se opravi nadzor nad poslovanjem?</p>
               <p>Ker pa se vprašanja nanašajo tudi na plačni sistem v javnem sektorju, vljudno prosim
               za mnenje in odgovor tudi gospoda ministra za javno upravo.</p>
               <p>Najlepša hvala že vnaprej za odgovore.</p>
            </sp>
            <sp xml:id="SDZ7-Redna-32-2017-07-10.sp281">

               <speaker>PREDSEDNIK DR. MILAN BRGLEZ:</speaker>

               <p>Minister za javno upravo gospod Boris Koprivnikar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-32-2017-07-10.sp282">

               <speaker>BORIS KOPRIVNIKAR:</speaker>

               <p>Hvala, predsednik.</p>
               <p>Spoštovana poslanka, bom poskušal na kratko odgovoriti, da še kolegici pustim nekaj
               časa.</p>
               <p>Najprej bi rekel, da če smo seznanjeni s kakršnimikoli nezakonitostmi, jih je treba
               prijaviti, ker zato obstajajo organi, ki so poklicani zato, da ukrepajo.</p>
               <p>Kar se tiče samih dežurstev zdravnikov, na katere ste opozorili, vas z veseljem
               seznanim, da se je v preteklem letu po nalogu tako imenovanih proaktivnih
               inšpekcijskih nadzorov opravil sistematičen pregled dežurstev, dokumentacije in vsega
               v zvezi s tem, kako se v bolnicah dejansko vršijo dežurstva in kako se dežurstva tudi
               obračunavajo, predvsem glede na količino pripada zadev, ki jo zdravnik ima v času
               dežurstva, ker so potem različne tudi podlage za obračun teh ur nadzora.</p>
               <p>Opravljen je bil torej sistematičen proaktivni nadzor na pobudo inšpekcije za pregled
               tega sistema dežurstev. Naj pa povem, da ko govorimo o sistemizacijah, ki jih
               postavlja delodajalec, in v tem primeru je zdravstveni dom samostojni delodajalec, ne
               gre za plačni sistem, gre za organizacijo dela in delodajalec samostojno določa to
               sistemizacijo.</p>
               <p>Če obstaja sum o nepravilnosti, pa za to obstajata delovna inšpekcija in inšpekcija
               na Ministrstvu za javno upravo, ki sta dolžni to preveriti in to tudi delata,
               proaktivno v številnih primerih. Hvala.</p>
            </sp>
            <sp xml:id="SDZ7-Redna-32-2017-07-10.sp283">

               <speaker>PREDSEDNIK DR. MILAN BRGLEZ:</speaker>

               <p>Besedo ima še ministrica za zdravje, gospa Milojka Kolar Celarc.</p>
            </sp>
            <sp xml:id="SDZ7-Redna-32-2017-07-10.sp284">

               <speaker>MARIJA MILOJKA KOLAR CELARC:</speaker>

               <p>Še enkrat hvala za besedo.</p>
               <p>Vse prijave ali mobingi gredo vodstvu zavoda, ampak lahko s tega mesta pozovem: če
               dobim informacijo, da je bilo narejeno karkoli nezakonitega ali da so težave glede
               razporeditev, potem moram reči, da sem sama že številne vloge oddala in zaprosila na
               inšpekciji Ministrstva za javno upravo, in so tudi na tej podlagi opravili številne
               preglede in seveda potem zadeve sankcionirali. Če pa ne gre preko vodstva zavoda, je
               prvi in pravi naslov svet zavoda, ki se lahko ukvarja s tem in da tudi pobudo potem
               za dodatne preglede in rešitve.</p>
            </sp>
            <sp xml:id="SDZ7-Redna-32-2017-07-10.sp285">

               <speaker>PREDSEDNIK DR. MILAN BRGLEZ:</speaker>

               <p>Gospod Danijel Krivec, imate besedo, da zastavite vprašanje ministrici za okolje in
               prostor, gospe Ireni Majcen.</p>
            </sp>
            <sp xml:id="SDZ7-Redna-32-2017-07-10.sp286">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani predsednik.</p>
               <p>Spoštovano ministrico sprašujem v zvezi s Triglavskim narodnim parkom oziroma
               izvajanjem Zakona o Triglavskem narodnem parku, čez nekaj dni namreč poteče v. d.
               direktorsko mesto sedanjemu direktorju. Že nekaj let se, ko je ta tematika na dnevnem
               redu, pojavlja vprašanje, ali bo ta zadeva sedaj rešena.</p>
               <p>Ministrico sprašujem:</p>
               <p>Ali bo 20. julija imenovan nov direktor zavoda Triglavski narodni park, glede na to
               da je svet zavoda praktično že izbral novo direktorico?</p>
               <p>Drugi del vprašanja pa se nanaša na spremembe Zakona o Triglavskem narodnem parku, v
               zvezi s čimer je bilo obljubljeno, da bodo neki manjši popravki na mizi čim prej. Na
               e-portalu sem videl, da so te manjše spremembe bile objavljene, nisem pa zasledil
               dogovorjene spremembe, ki naj bi rešila problematiko kolesarjenja v naravnem okolju.
               V Triglavskem narodnem parku je namreč po zdajšnjem veljavnem zakonu dovoljeno
               kolesarjenje v drugem, bolj zavarovanem, območju parka. V tretjem območju parka, ki
               je manj varovano, pa kolesarjenje, zanimivo, ni dovoljeno. V razpravah, ki smo jih že
               imeli na matičnem delovnem odboru, je bilo nekako soglasno ugotovljeno, da gre
               verjetno za neko napako v tem smislu in da se bo to z naslednjo novelo tudi
               odpravilo.</p>
               <p>Zanima me:</p>
               <p>Kdaj bo ta krajša oziroma manjša novelacija zakona v proceduri?</p>
               <p>Gre za določene manjše spremembe glede umeščanja nadomestnih infrastrukturnih
               posegov, konkretno ceste na Mangartu, za dopolnitve v smeri, da se določene
               prostorske umestitve lahko izvajajo z občinskimi prostorskimi načrti, ne pa nujno z
               DLN. In gre tudi za rešitev, ki je bila usklajevana glede športnorekreacijskega
               središča na Pokljuki. To so manjše spremembe, ki bi morale čim prej zagledati luč
               sveta, zato da se lahko tudi v praksi kasneje izvedejo. Hvala za odgovore.</p>
            </sp>
            <sp xml:id="SDZ7-Redna-32-2017-07-10.sp287">

               <speaker>PREDSEDNIK DR. MILAN BRGLEZ:</speaker>

               <p>Ministrica za okolje in prostor gospa Irena Majcen, imate besedo za odgovor.</p>
            </sp>
            <sp xml:id="SDZ7-Redna-32-2017-07-10.sp288">

               <speaker>IRENA MAJCEN:</speaker>

               <p>Hvala, spoštovani predsednik Državnega zbora dr. Milan Brglez. Spoštovani poslanke in
               poslanci!</p>
               <p>Spoštovani poslanec gospod Danijel Krivec, hvala za vprašanje.</p>
               <p>O Triglavskem narodnem parku seveda midva velikokrat govoriva, tako da – priznam, ste
               poslanec, ki izhaja iz Triglavskega narodnega parka, in seveda – je to tema, o kateri
               je treba govoriti. Res je, da se je imenovanje vršilca dolžnosti večkrat ponavljalo,
               je pa tudi res, da ta organ direktorja, poslovodni organ, imenuje Vlada po predlogu,
               ki ga poda minister. Nekaj usklajevanja je torej prav gotovo potrebnega ob
               imenovanju, medtem ko sam svet zavoda ne imenuje, ne soglaša, ampak poda k imenovanju
               direktorja mnenje, in to je svet zavoda Triglavski narodni park tudi naredil. Ali bo
               imenovanje do 20. tega meseca, ko poteče sedanjemu vršilcu dolžnosti imenovanje, si
               danes tukaj tudi sama ne upam zatrditi. Se pa dela vse na tem, da bi se imenovanje
               direktorja zgodilo v času, kot je potrebno za nemoteno delovanje Triglavskega
               narodnega parka.</p>
               <p>Znotraj našega ministrstva je kar nekaj parkov. Triglavski narodni park je po dobi,
               odkar je bil ustanovljen, seveda najstarejši park, ki je najbolj obsežen po številu
               zaposlenih in tudi po površini. Pravzaprav so nam prav te površine, ki sodijo v sklop
               Triglavskega narodnega parka, Slovencem v ponos. Prepričana sem, da ni Slovenca, ki
               ne bi trdil, da se ponašamo s Triglavom kot najvišjim vrhom v Sloveniji. Je pa res,
               da je v času poslovanja v preteklosti, torej pred letom 2013, park zašel v finančne
               težave. Glede na to, da je to javni zavod s finančnimi težavami, je res
               presenetljivo, da je zašel v izgubo. In tudi s sanacijskim programom, ki ga sedaj
               izvajamo, te izgube, ki je nastala v obdobju pred letom 2013, še nismo sanirali.
               Težko podrobno govorim, zakaj je izguba nastala, ampak kot kaže, je bila ambicija
               zaposlenih v Triglavskem narodnem parku, da se kandidira na razpisih številnih
               projektov, pri katerih je moč pridobivati evropska sredstva, in se naredi nek
               pozitiven premik v razvoju. Žal pa vse prijave niso bile uspešne, niso se pridobila
               finančna sredstva z razpisov in so pri sami pripravi naloge seveda ostale neporavnane
               obveznosti. Ta nesanacija parka oziroma neizvedba sanacijskega programa je še vedno v
               zraku, je treba še kar nekaj korakov postoriti, da se bo sanacija Triglavskega
               narodnega parka izvedla. Kot sem že dejala, je to edini park, ki ga naše ministrstvo
               pokriva in je v izgubi.</p>
               <p>Glede samega Zakona o Triglavskem narodnem parku. Zakon je pripravljen in je v
               postopku, da ga bo potrdila tudi Vlada. Je pa res, da členov, ki so problematični, in
               eden od teh členov je tudi člen, ki naj bi urejal vožnjo v naravnem okolju, ne bomo
               odpirali. Predvsem zaradi tega, ker se je že pojavilo, pa se bi še pojavljalo, da se
               znotraj tega člena ureja vse, s čimer ljudje niso zadovoljni in je bilo narejeno v
               Zakonu o Triglavskem narodnem parku. Dejansko se bo sprememba nanašala izključno na
               sanacijo investicije na Pokljuki, in kot ste rekli, na to cesto na Mangart. Možnost
               je tudi, da se sprejme občinski prostorski akt za Vogel. Takoj v jeseni po imenovanju
               direktorja pa stopimo aktivneje v dogovarjanje z občinami, z lokalnimi skupnostmi,
               mogoče se bodo k temu pridružili drugi deležniki, in skušamo znotraj določil, ki
               veljajo v Triglavskem narodnem parku, najti najbolj ustrezno rešitev.</p>
            </sp>
            <sp xml:id="SDZ7-Redna-32-2017-07-10.sp289">

               <speaker>PREDSEDNIK DR. MILAN BRGLEZ:</speaker>

               <p>Gospod Danijel Krivec, imate besede za obrazložitev zahteve za dopolnitev
               odgovora.</p>
            </sp>
            <sp xml:id="SDZ7-Redna-32-2017-07-10.sp290">

               <speaker>DANIJEL KRIVEC (PS SDS):</speaker>

               <p>Hvala, spoštovani predsednik.</p>
               <p>Sicer sem zdaj malo zmeden, ker je najprej ministrica rekla, da ne ve glede
               direktorja, potem pa je rekla: »V jeseni, ko ga bomo imenovali.« Ampak glede na
               izbor, ki je bil do zdaj na mizi glede izpolnjevanja pogojev in glede stališč sveta
               zavoda Triglavski narodni park, je govora o gospe, tako da pričakujem, da bo
               direktorica. Ne verjamem, da imamo ponovno nek krog, ki se bo zavrtel zato, da boste
               imenovali nekoga s polnimi pooblastili, tako da upam, da se vam je v tem delu
               zareklo.</p>
               <p>Konkretno sem vas spraševal. Kot sem vam rekel, na e-portalu so objavljene te
               spremembe. Spraševal sem vas o roku, kajti okrog tega je bil dogovor tudi na odborih.
               Mislim, da so bile vse poslanske skupine soglasne, da se te manjše spremembe čim prej
               izvedejo, ni bilo pa na tem portalu objavljenega popravka glede kolesarjenja v
               tretjem območju. Še enkrat poudarjam, takrat, v razpravah, v katerih smo te stvari že
               razčiščevali, je bilo govora o tem, da je tudi znotraj zavoda oziroma v okviru
               ministrstva razumevanje o tem, da je dejansko nerazumljivo, da drugo območje
               dovoljuje kolesarjenje – ker drugo območje je bolj zaščiteno, več naravovarstvenih
               ukrepov – tretje območje, ki je širše, pa ne dovoljuje kolesarjenja. Tega v noveli,
               ki je na portalu, ni. V tej smeri sem spraševal in upam, da bom v nadaljevanju dobil
               odgovor.</p>
               <p>Se vam pa zahvaljujem, če bo res imenovan nov organ oziroma nova direktorica, ker
               tako piše v časopisnih člankih. Kajti do 20. je še praktično en teden in glede na to,
               da je ministrstvo predlagatelj, ki Vladi predlaga, upam, da ste to pri vas že
               uskladili in da končno dobimo nekoga, ki bo s polnimi pooblastili rešil ne nazadnje
               tudi finančno luknjo, o kateri govorite.</p>
            </sp>
            <sp xml:id="SDZ7-Redna-32-2017-07-10.sp291">

               <speaker>PREDSEDNIK DR. MILAN BRGLEZ:</speaker>

               <p>Ministrica za okolje in prostor, gospa Irena Majcen, imate besedo za dopolnitev
               odgovora.</p>
            </sp>
            <sp xml:id="SDZ7-Redna-32-2017-07-10.sp292">

               <speaker>IRENA MAJCEN:</speaker>

               <p>Hvala.</p>
               <p>Moram priznati, spoštovani poslanec gospod Danijel Krivec, tudi jaz sem zmedena. Ne
               vem več, kdo izbira, kdo predlaga, kdo daje mnenje. To, kar ste danes povedali, kaže
               na to, da ste to vi. Je pa res, da je seveda to moja naloga, tega se zavedam in sem
               po pravici tudi povedala, kar sem povedala. Pa če vam je prav ali ne.</p>
               <p>Res je tudi, da sem vam zelo po pravici povedala, kako je s to spremembo, mislim da,
               10. člena, ki govori o vsebinah oziroma o rešitvah, predvsem naravovarstvenih, na
               območju Triglavskega narodnega parka. Res je, da se nas veliko strinja, da to, da se
               v tretjem varovalnem pasu ne dovoljuje kolesarjenja v naravi, ni logično. Ampak tako
               se je ob sprejemu zakona zapisalo in ta nelogičnost je seveda potrebna popravka. Ko
               smo si želeli to nelogičnost odpraviti, je k temu prišlo še veliko drugih zahtev, ki
               bi jih bilo treba ob prenavljanju zakona upoštevati. In mogoče se res nisva razumela,
               takrat smo rekli, da bomo to popravili in da se takoj v jeseni lotimo teh vsebinskih
               popravkov, ki morajo biti temeljito premišljeni, dobro zastavljeni, tudi zapisani na
               način, da se ne bo čez leto ali dve ugotovilo, da smo kakšne zapise zapisali tako, da
               so nerešljivi.</p>
               <p>Ambicije, želje lokalnih skupnosti, prebivalcev so mnogo širše, kot je samo ta želja,
               ki ste jo vi izpostavili. Tudi v dogovarjanju z lokalnimi skupnostmi bomo težko našli
               mejo, kjer bomo nekatere rešitve sprejeli in druge ne. Dejstvo je tudi, da so si
               občine, ki so zajete v Triglavskem narodnem parku, v svojih ambicijah, v svojih
               razvojnih možnostih med seboj različne in mogoče rešitve na območju ene občine niso
               sprejemljive za rešitve na območju druge občine. V zakonu zapisane rešitve pa morajo
               biti na nek način sprejemljive za vse. Kljub temu si upam trditi, da vrednost tega
               varovanega območja z leti narašča. Narašča tako, da se kaže, da je tudi obisk teh
               krajev že presegel vsa pričakovanja v preteklosti. Drugič več.</p>
            </sp>
            <sp xml:id="SDZ7-Redna-32-2017-07-10.sp293">

               <speaker>PREDSEDNIK DR. MILAN BRGLEZ:</speaker>

               <p>Gospod Danijel Krivec, imate besedo za postopkovni predlog, da Državni zbor na
               naslednji seji opravi razpravo o odgovoru.</p>
            </sp>
            <sp xml:id="SDZ7-Redna-32-2017-07-10.sp294">

               <speaker>DANIJEL KRIVEC (PS SDS):</speaker>

               <p>Predlagam, da v skladu s poslovnikom opravimo o odgovoru ministrice razpravo v
               Državnem zboru, kajti ugotavljam, da se, navkljub temu da o tem govorimo že ves ta
               mandat, praktično ni še nič spremenilo. Glede na odgovore vseeno upam, da 20. julija
               dobimo direktorja ali direktorico, da ne bom spet kaj prejudiciral.</p>
               <p>Nisem pa dobil odgovora, kdaj bodo te manjše spremembe vložene. Tudi odgovor, ki je
               sledil temu, zakaj v tretjem območju kolesarjenje ni dovoljeno, v zvezi s čimer je
               bil predlog, da se to uredi s temi manjšimi spremembami, me ni zadovoljil. Zato
               predlagam, da vseeno o tem, tu se pa strinjam z ministrico, najpomembnejšem
               nacionalnem parku v Sloveniji, ki je za enkrat edini, opravimo razpravo in da mogoče
               tudi tisti, ki to spremljajo, na koncu ugotovijo, da je potrebne pri tem malo več
               proaktivnosti. Kajti v nasprotnem primeru Triglavskega narodnega parka ne bo več. Ker
               se bodo, tako kot pravilno ugotavljate, lokalne skupnosti – tako kot so se enkrat že
               in se je Državni zbor tudi poenotil, da spremenimo zakon – verjetno ponovno
               poenotile, da glede na to, da nihče ne odreagira na pripombe in da niti manjših
               popravkov nismo sposobni v treh letih sprocesirati, takega parka, ki ne funkcionira
               in ne želi slišati pripomb, ne rabimo.</p>
            </sp>
            <sp xml:id="SDZ7-Redna-32-2017-07-10.sp295">

               <speaker>PREDSEDNIK DR. MILAN BRGLEZ:</speaker>

               <p>Dr. Franc Trček, imate besedo, da zastavite vprašanje ministrici za finance mag.
               Mateji Vraničar Erman ter ministru za javno upravo gospodu Borisu Koprivnikarju.</p>
            </sp>
            <sp xml:id="SDZ7-Redna-32-2017-07-10.sp296">

               <speaker>DR. FRANC TRČEK (PS Levica):</speaker>

               <p>Hvala za besedo, predsedujoči.</p>
               <p>Lep pozdrav vsem skupaj, preostalim za tem ovalom!</p>
               <p>Začel bom takole. Mi vsi, tako v Državnem zboru kot tudi v izvršilni veji oblasti,
               seveda nismo zgolj državljanke in državljani Republike Slovenije, ker drugače teh
               odgovornih funkcij ne bi mogli opravljati. Mi vsi smo tudi sestavni del lokalne
               samouprave, smo še vedno tudi občani in občanke. Živeči, izhajajoči iz nekih občin, s
               takimi in drugačnimi težavami in večino delovnega časa prisotni v Mestni občini
               Ljubljana. Ne glede na naša ideološka in politična prečenja nam bi moralo biti v
               skupnem interesu to, kar sem že večkrat opozarjal v skoraj treh letih tega sklica, da
               neka lokacija ne bi bila določujoča. Kaj to pomeni? Da nekdo, ki je, ne vem, s koncev
               – tam sedi – iz katerih izvira gospod Mahnič, ali s koncev, iz katerih jaz izviram,
               ali s koncev Triglavskega narodnega parka ali iz Kopra, Nove gorice, potem se že
               neha, vrhniški, logaški konec … ne bi bil prikrajšan zaradi tega, ker je pač tam
               doma, po domače povedano.</p>
               <p>Če preidem k mojemu vprašanju, moram reči, da zelo rad in zelo zvesto prebiram
               revizijska poročila Računskega sodišča. Prebiram jih tudi zaradi tega, ker moram
               reči, da je to organ v tej državi, ki je v 21. stoletju – njihovi povzetki, njihova
               poročila so lična, od njihovih infografik bi se lahko kaj naučil tudi Državni zbor in
               tudi izvršilna veja oblasti. Današnja tema je tema, s katero nekako, mlajši bi rekli,
               težim tako predsedniku Vlade kot resornemu ministrstvu za lokalno samoupravo, ki
               spada pod Ministrstvo za javno upravo, ki ima sicer največ raznolikih vsebinskih
               nalog. Gre za revizijsko poročilo o financiranju primerne porabe občin prve polovice
               tega mandata. Da mi ne bo zmanjkalo časa bom zelo kratek.</p>
               <p>Zanimajo me naslednja dejstva. Izhajam iz omenjenega poročila Računskega sodišča, iz
               katerega je zelo jasno razvidno: da Ministrstvo za javno upravo nima evidence nalog,
               katerih stroški naj bi se upoštevali pri določitvi povprečnine. Da za leti 2014, 2015
               Ministrstvo za finance ni v celoti upoštevalo predpisanih rokov in aktivnosti. Da se
               primerna sredstva za občine ugotavljajo brez podatkov kakovosti in učinkovitosti
               izvajanja. Da ministrstvo, pristojno za lokalno samoupravo, ne pozna konkretne
               podlage, po kateri so bili določeni korekcijski faktorji, in še bi lahko nadaljeval.
               Da imata obe ministrstvi nalogo pripraviti in usklajevati sistemsko zakonodajo na
               področju financiranja občin.</p>
               <p>Iz tega daljšega revizijskega poročila se vidi, da so tukaj velike težave, da ni
               ustrezne komunikacije med vami. Celo je decidirano napisano, da je Vlada delno in
               pomanjkljivo obveščana o teh zadevah.</p>
               <p>Zdi se mi, da je to skrajno nedopustno in pričakujem odgovore.</p>
            </sp>
            <sp xml:id="SDZ7-Redna-32-2017-07-10.sp297">

               <speaker>PREDSEDNIK DR. MILAN BRGLEZ:</speaker>

               <p>Ministrica za finance mag. Mateja Vraničar Erman ter minister za javno upravo gospod
               Boris Koprivnikar, imata besedo za odgovor.</p>
            </sp>
            <sp xml:id="SDZ7-Redna-32-2017-07-10.sp298">

               <speaker>MAG. MATEJA VRANIČAR ERMAN:</speaker>

               <p>Hvala lepa.</p>
               <p>Sem rahlo v zadregi, ker ne vem čisto točno, kakšno je vprašanje, ampak se bom
               navezala na revizijsko poročilo Računskega sodišča.</p>
               <p>V revizijskem poročilu je navedena cela vrsta priporočil in zahtev za odzivno
               poročilo. Na tem delamo in rešitve usklajujemo. Ne morem se strinjati s trditvijo, da
               v tem mandatu, se pravi od leta 2014 dalje, ni bilo ustrezne komunikacije oziroma da
               nismo poskušali usklajevati vprašanj v zvezi s financiranjem občin. Res pa je, da so
               bila pričakovanja občin veliko višja kot pa javnofinančne zmožnosti. To ni posebnost
               samo na ravni financiranja občinskih nalog, to je situacija pravzaprav na celi vrsti
               različnih področij javne porabe.</p>
               <p>Ne samo zaradi poročila Računskega sodišča, ampak tudi zaradi tega, ker smo sami
               prepoznali potrebo po tem, smo pristopili k prenovi Pravilnika o določitvi
               podprogramov, ki se upoštevajo za ugotovitev povprečnine, povprečnina pa je
               pravzaprav tesno povezana s primerno porabo občin. Tega v tem trenutku usklajujejo
               oziroma smo z občinami izvedli usklajevalni sestanek. Žal moram ponovno ugotoviti, da
               bo težko doseči soglasje, glede na to, da so pričakovanja, kaj vse bomo še dodali med
               obvezne naloge občin, velika, medtem ko je realnost nekoliko drugačna. Vendarle upam,
               da bomo dosegli dogovor in da bomo vsaj v tem delu lahko zgodbo prenovili.</p>
               <p>Novela Zakona o financiranju občin pa je tudi že v Državnem zboru, ampak več o tem
               verjetno minister. Hvala.</p>
            </sp>
            <sp xml:id="SDZ7-Redna-32-2017-07-10.sp299">

               <speaker>PREDSEDNIK DR. MILAN BRGLEZ:</speaker>

               <p>Minister, imate besedo.</p>
            </sp>
            <sp xml:id="SDZ7-Redna-32-2017-07-10.sp300">

               <speaker>BORIS KOPRIVNIKAR:</speaker>

               <p>Hvala, spoštovani predsednik, kolegica za te besede in spoštovani poslanec za
               vprašanje.</p>
               <p>Na kratko. Vesel sem, da ste omenili gospoda Mahniča, ker prihajava iz iste vasi, in
               mislim, da nama je tam prav udobno.</p>
               <p>Glede evidence nalog in samih ugotovitev Računskega sodišča moram reči, da jih
               pozdravljamo, zato ker smo, še preden je prišlo do samih ugotovitev Računskega
               sodišča, že začeli delati točno na teh nalogah, ki jih je tudi ministrica omenila,
               pomeni na jasnih določitvah, kaj so obvezne izvorne pristojnosti občin, in tudi
               jasnih določitvah, kaj so tiste naloge, ki dejansko pomenijo podlago za
               financiranje.</p>
               <p>Zakon o financiranju občin rešuje točno to vprašanje, izboljšuje, če tako rečem,
               poštenost financiranja, da imajo tiste naloge, ki dejansko občinam prinašajo večje
               obremenitve, tudi pri izračunu primerne porabe dejansko večjo težo. Gre predvsem za
               predšolske otroke in starejše. In tukaj dejansko stvari tudi spreminjamo.</p>
               <p>Glede same komunikacije med Ministrstvom za javno upravo in Ministrstvom za finance
               pa moram reči, da je ta praktično dnevna. Da skupaj sedimo na pogajanjih in da težko
               rečem, da imamo zaradi tega težave. Bodo pa tudi odločitve Računskega sodišča
               pomagale, da bomo lažje argumentirali Zakon o financiranju občin, ki je pred vami, in
               tudi zagotovili bolj jasno, transparentno in tudi pravično razporejanje sredstev, ki
               so nam na voljo. Kot rečeno, ta pa so omejena tako kot za vse druge porabnike javnih
               sredstev.</p>
            </sp>
            <sp xml:id="SDZ7-Redna-32-2017-07-10.sp301">

               <speaker>PREDSEDNIK DR. MILAN BRGLEZ:</speaker>

               <p>Dr. Franc Trček, imate besedo za obrazložitev zahteve za dopolnitev odgovora.</p>
            </sp>
            <sp xml:id="SDZ7-Redna-32-2017-07-10.sp302">

               <speaker>DR. FRANC TRČEK (PS Levica):</speaker>

               <p>Hvala za besedo, obema.</p>
               <p>Kakorkoli že obračamo, neka domača naloga ni bila narejena. Del krivde je tukaj tudi
               na strani županov, nekaterih, določenih, močnih. Dajmo biti odkriti. Del krivde je
               tudi v tem, da – naslednje leto bo v bistvu četrt stoletja, kar smo šli v reformo
               lokalne samouprave, ki se je potem začela v praksi izvajati leta 1994 – po četrt
               stoletja tudi v neki bolj zreli in bolj delujoči parlamentarni ustavni demokraciji bi
               bil čas za temeljiti premislek in spremembo in reformo lokalne samouprave, ki se
               seveda ne more delati na horuk.</p>
               <p>Seveda se verjetno bolj kot kdo drug tukaj zavedam, ob bivših županih, podžupanih, ki
               sedijo noter med nami 90, omejenosti nekih sredstev. Ampak iz tega, kar ste
               predlagali, iz tega, kar govorite, je razvidno, da mi dejansko ne gremo dovolj daleč
               v nekem premisleku. Vse primerljive države imajo različne range občin. Po navadi
               imajo tri, štiri različne per capita, na občana, preračunane zneske. Zakaj? Zato, ker
               je tudi obseg nalog različen. In seveda, nekdo bo takoj začel bentiti, ja, mi iz bolj
               perifernih občin bomo še bolj prikrajšani, kar v praksi ni res, ker imajo manjši
               obseg nalog in dejansko potem dobijo na ta način nekaj več denarja, v bistvu za
               izenačevanje.</p>
               <p>Recimo, ena od pripomb Računskega sodišča je bila tudi, citiram: »Sistem bi lahko
               bolje upošteval objektivne razlike med občinami.« Zelo podobno je bilo pri tem, kar
               je prej ministrica za okolje in prostor odgovarjala. Mi dejansko ne gremo v te
               spremembe in zlasti v tem mandatu bi lahko šli, ker nas je toliko novih prišlo v to
               bajto, ki nismo pod vplivom županskega lobija. In tukaj bi lahko gospod Koprivnikar,
               ki ste bili dober retorik, najboljši minister, pa ste dejansko padli na tem.</p>
            </sp>
            <sp xml:id="SDZ7-Redna-32-2017-07-10.sp303">

               <speaker>PREDSEDNIK DR. MILAN BRGLEZ:</speaker>

               <p>Najprej ministrica ali minister? Minister, prav.</p>
               <p>Besedo ima minister za javno upravo, gospod Boris Koprivnikar. Potem pa
               ministrica.</p>
            </sp>
            <sp xml:id="SDZ7-Redna-32-2017-07-10.sp304">

               <speaker>BORIS KOPRIVNIKAR:</speaker>

               <p>Hvala za besedo.</p>
               <p>Bom kratek. Želel sem samo to poudariti, da glede na trenutno stanje, ki se v občinah
               odvija, mogoče bo ministrica za finance več povedala, glede na zadolženost, glede na
               prihodke, glede na gibanje povprečnine bi težko rekli, da se stanje ne
               izboljšuje.</p>
               <p>Kar se tiče reforme lokalne samouprave. Pred kratkim smo sprejeli tudi strategijo
               razvoja lokalne samouprave, ki naslavlja točno to vprašanje. Naloge so pri nas za vse
               občine enake. Vsi imajo isti nabor nalog, problem je samo v tem, da imamo občine z od
               nekaj sto do nekaj sto tisoč prebivalci. Tukaj je tista temeljna razlika, in to
               poskušamo tudi deloma z zakonskimi spremembami naslavljati. Da bi pa imeli različne
               range občin kot take, to je pa materija, ki bi jo morali nasloviti v temeljnih
               dokumentih te države, in če bi to materijo odprli, potem je pa to seveda vprašanje za
               Državni zbor in za tako politično odločitev. Naloga Ministrstva za javno upravo je,
               da zagotavlja urejeno delovanje in v sodelovanju z Ministrstvom za finance tudi
               stabilno financiranje lokalne samouprave, to pa s tem zakonom samo še izboljšujemo.
            </p>
            </sp>
            <sp xml:id="SDZ7-Redna-32-2017-07-10.sp305">

               <speaker>PREDSEDNIK DR. MILAN BRGLEZ:</speaker>

               <p>Besedo ima zdaj še ministrica.</p>
            </sp>
            <sp xml:id="SDZ7-Redna-32-2017-07-10.sp306">

               <speaker>MAG. MATEJA VRANIČAR ERMAN:</speaker>

               <p>Hvala lepa.</p>
               <p>Lahko se strinjam, da bi bil na mestu temeljitejši premislek glede spremembe sistema
               financiranja lokalne samouprave, ampak tako kot je že minister povedal, financiranje
               je samo posledica nekega stanja, ki se ga najprej oblikuje. Zagotovo so te spremembe
               možne samo, če so na spremembe pripravljene ne le država, ampak tudi občine. In tudi
               na tem področju lahko enako kot na marsikaterem drugem ugotovimo samo to, da smo v
               Sloveniji zelo zadržani do kakršnihkoli sprememb.</p>
               <p>Dodatno k opozorilom Računskega sodišča pa bi vendarle za konec rada povedala tudi,
               da med drugim Računsko sodišče opozarja oziroma pritrjuje temu, da je treba pri
               določitvi povprečnine upoštevati tudi makroekonomsko stanje sektorja država, torej
               fiskalno pravilo, in v to smer pravzaprav z občinami na dejanski ravni delujemo že od
               leta 2014 dalje. Hvala lepa.</p>
            </sp>
            <sp xml:id="SDZ7-Redna-32-2017-07-10.sp307">

               <speaker>PREDSEDNIK DR. MILAN BRGLEZ:</speaker>

               <p>Dr. Franc Trček, imate besedo za postopkovni predlog, da Državni zbor na naslednji
               seji opravi razpravo o odgovoru.</p>
            </sp>
            <sp xml:id="SDZ7-Redna-32-2017-07-10.sp308">

               <speaker>DR. FRANC TRČEK (PS Levica):</speaker>

               <p>Se strinjam, da smo nekako cepljeni proti spremembam, ampak veste, odgovornost
               politike je, da premisli neke sisteme, da predlaga spremembe in da te spremembe tudi
               utemelji. In tu mi nekako potrebujemo neko drugo novo in drugačno politiko. Neko
               politiko, ki ne bo zgolj resetiranje, ker vemo, kaj pomeni računalniško resetiranje;
               isti operacijski sistem se zažene ponovno. In tu je ta sklic državnega zbora,
               vključno z derogacijo dela tega državnega zbora, žal, padel. Moram priznati. Nekako
               se bojim, da take priložnosti za reformo lokalne samouprave v naslednjem sklicu ne
               bo.</p>
               <p>Kakorkoli že obračamo, iz tega revizijskega poročila zelo jasno izhaja to, kar jaz v
               bistvu tulim tu že tretje leto. Da dejansko mi v tej državni niti več ne vemo,
               kolikšen je obseg tega, kar zvrnete s strani Vlade požegnano preko parlamenta na
               občino. Seveda, kot bi rekli Angleži, sta za čaj ob petih potrebna dva. Ampak jaz
               prihajam iz Maribora. Tretjino mandata sta se morala moj župan in predsednik Vlade
               pogovarjati, kdaj in kako pa če se bosta sploh srečala, ter sta iskala neke razloge,
               kdo je bolj kriv za to, da se ne moreta dogovoriti, da bi se srečala. V odgovoru na
               vprašanje kolegu glede Triglavskega narodnega parka je ministrica rekla, dobro, bomo
               nekako vključili potem občine. Pri tej strategiji lokalne samouprave vam bodo
               deležniki s strani lokalne samouprave rekli, da niso bili dovolj upoštevani, da sploh
               niso bile vključene njihove pripombe in tako naprej. Verjetno, kot bi rekel meni
               priljubljen avtor, »vsaka priča laže svojo resnico«, ampak odgovornost vseh nas v
               politiki je, da premislimo te spremembe in dejansko gremo v te spremembe. Navsezadnje
               tudi zaradi drobljenja denarja. Mi vsi vemo, da nas starajoča se populacija stane in
               da nas izobraževanje stane. In zakaj ta denar drobimo? Zakaj ne bi tega denarja
               navsezadnje centralizirali in občinam prepustili neke druge naloge? Seveda bodo
               župani takoj noreli, ampak to bi bila odgovorna politika in bi potem občine imele
               tisti denar, ki bi mogoče bil nekoliko razvojen, sedaj ga pa v bistvu, razen redkih
               izjem, skorajda nimajo.</p>
               <p>To so premisleki, ki jih moramo premisliti, in tudi zato predlagam razpravo, čeprav
               se bojim, da bo koalicija to mojo željo preglasovala v škodo vseh nas občank in
               občanov. Hvala za besedo.</p>
            </sp>
            <sp xml:id="SDZ7-Redna-32-2017-07-10.sp309">

               <speaker>PREDSEDNIK DR. MILAN BRGLEZ:</speaker>

               <p>Dr. Franc Trček, o vašem predlogu bo Državni zbor odločil jutri, 11. julija 2017, v
               okviru glasovanj.</p>
               <p>Prehajamo na drugi krog vprašanj poslank in poslancev.</p>
               <p>Gospod Marko Ferluga, imate besedo, da zastavite vprašanje ministru za pravosodje
               mag. Goranu Klemenčiču.</p>
            </sp>
            <sp xml:id="SDZ7-Redna-32-2017-07-10.sp310">

               <speaker>MARKO FERLUGA (PS SMC):</speaker>

               <p>Hvala za besedo. Pozdrav ministricam in ministroma! Franci, srečno.</p>
               <p>Minister, sami dobro poznate to zgodbo, ki se je zgodila 5. 7. na Koroškem, kjer smo
               bili priča filmskemu ameriškemu lovljenju podivjanega voznika. Vključenih je bilo nič
               koliko policijskih patrulj, zaustavljanje se je izvajalo na takšen in drugačen način,
               možakar, ki je bil pod vplivom alkohola pa verjetno še česa, je en policijski avto
               praktično porinil do Drave in hvala bogu so ti policisti ostali živi. Morali so
               streljati v gume, naredili so blokado in na koncu koncev, ko se je ta zgodba nekako
               končala, je ta, bom rekel, človek, ki je strah in trepet, šel lepo mirno domov.</p>
               <p>Vem, da mi ne boste mogli dati nekega konkretnega odgovora, ker je preiskovalni
               sodnik ali pa tožilec neodvisen, suveren in tako dalje, ampak gre za en koncept tega,
               kaj bomo mi v naši domovini dovolili kot sprejemljivo. Če bomo to dovolili kot neko
               sprejemljivo vedenje, da se takšne ljudi tako nonšalantno pusti ven, potem mislim, da
               smo zgrešili koncept. In sploh narobe je tudi to, da se dejansko daje nek napačen
               signal, bom rekel, mladim objestnežem, ker mislim, da je star nekje 30, 33 let, saj
               ni važno. Že tako imamo veliko prometa, veliko prometnih nesreč in že veliko, kot
               rečeno, teh objestnežev in nesprejemljivo je, da tak človek meni nič, tebi nič
               odkoraka domov. In izgleda, kot da so bili ti trije poškodovani policisti samo, bom
               rekel, neka kolateralna škoda v tej zgodbi in da se jih niti ne vidi, kot da so to
               tudi ljudje, in da so bili pripravljeni tvegati svoje življenje, da tega človeka
               ustavijo, ker s takim obnašanjem zagotovo ne sodi na cesto.</p>
               <p>Zanima me vaše mnenje:</p>
               <p>Kako naj bi dali neko adekvatno sporočilo tudi javnosti, tudi ljudem, ki si želijo,
               da se ve, kaj je prav in kaj narobe, in za tisto, kar je narobe, da se tudi
               kaznuje?</p>
               <p>Hvala.</p>
            </sp>
            <sp xml:id="SDZ7-Redna-32-2017-07-10.sp311">

               <speaker>PREDSEDNIK DR. MILAN BRGLEZ:</speaker>

               <p>Minister za pravosodje mag. Goran Klemenčič, imate besedo za odgovor.</p>
            </sp>
            <sp xml:id="SDZ7-Redna-32-2017-07-10.sp312">

               <speaker>MAG. GORAN KLEMENČIČ:</speaker>

               <p> Spoštovani predsednik Državnega zbora, spoštovani poslanec, poslanke in poslanci,
               kolegica!</p>
               <p>Če je vaše vprašanje izraz obsodbe tovrstnih dejanj, ga absolutno pozdravljam. Tudi
               sam osebno menim, da je treba kazniva dejanja, usmerjena zoper, recimo, preprečitev
               uradnega dejanja uradni osebi, ali napad na uradno osebo, konkretno policiste,
               obravnavati izjemno strogo. Ne zato, ker bi bili nekaj posebnega, ampak zato, ker so
               pri svojem delu izpostavljeni takim ali drugačnim nevarnostim. Splošno znano dejstvo
               je, da večina pravnih sistemov tako ali drugače kršitve oziroma kazniva dejanja,
               preprečitve uradnega dejanja ali napade na uradno osebo obravnava temu primerno
               strogo.</p>
               <p>Mislim, da se sporočilo lahko da seveda tudi skozi tak pogovor, skozi takšna
               vprašanja ali odgovor ministra, in v tem delu seveda vaše vprašanje pozdravljam. Se
               pa seveda oba zelo dobro zavedava, da kot minister za pravosodje ne bom dal nobenega
               predhodnega prejudica, kaj se je zgodilo, ker ne jaz ne vi konkretno ne veva, kaj se
               je sploh zgodilo.</p>
               <p>Prejšnji teden sem bil službeno odsoten, tako da podrobnosti ne poznam, za primer vem
               iz medijev, podrobnosti niti ne bi mogel direktno pridobiti. Ne vem, ali je bilo v
               konkretnem primeru odrejeno policijsko pridržanje, ki lahko traja 48 ur, ali je bila
               oseba privedena k preiskovalnemu sodniku, ali je tožilstvo podalo predlog za pripor
               ali ne, ali je preiskovalni sodnik odločal. Kar se mene tiče, so to … Kot rečeno, teh
               podatkov nimam. Tudi če bi te podatke imel, oba veva, da se ne bi mogel konkretno do
               tega opredeljevati, razen če bi šlo za sum kakršnekoli kršitve, ki bi lahko zahtevala
               kakšen nadzor v razmerju do tožilstva ali Policije. Še vedno pa verjamem, da taka
               zadeva, kot se je zgodila, ne bo mogla ostati brez epiloga skozi kaznivo dejanje, in
               verjamem, da se bo kazenski pregon nadaljeval oziroma začel na podlagi ovadbe in
               kasneje obtožbe. Ampak pustimo času čas.</p>
               <p>Pod črto, ne da bi komentiral konkreten dogodek, o katerem, kolikor mi je jasno, oba
               veva samo iz medijev, je pa seveda dejstvo, da je treba z vso resnostjo obravnavati
               kazniva dejanja zoper uradne osebe. Pod to pa se kadarkoli in vedno podpišem.
               Hvala.</p>
            </sp>
            <sp xml:id="SDZ7-Redna-32-2017-07-10.sp313">

               <speaker>PREDSEDNIK DR. MILAN BRGLEZ:</speaker>

               <p>Gospod Matjaž Nemec, imate besedo, da zastavite vprašanje ministrici za
               izobraževanje, znanost in šport dr. Maji Makovec Brenčič.</p>
            </sp>
            <sp xml:id="SDZ7-Redna-32-2017-07-10.sp314">

               <speaker>MATJAŽ NEMEC (PS SD):</speaker>

               <p>Hvala lepa, gospod predsednik.</p>
               <p>Obžalujem, da se moram po lanski jeseni ponovno oglasiti z isto tematiko, govorim
               namreč o Akademiji umetnosti Univerze v Novi Gorici. Lansko jesen so bili mediji
               polni hvalospevov, ko je Goriška po 72 letih dobila prvo akademijo izven Ljubljane in
               prvo akademijo po drugi svetovni vojni, in to na območju, kjer je senzibilnost toliko
               večja – govorim o zahodni meji – in sama akademija je locirana v italijanski Gorici.
               Jasno je, da smo Socialni demokrati pri tovrstnih vprašanjih zelo zadržani, ko
               govorimo o dodeljevanju koncesij. Jasno je, da mi zagovarjamo javno šolstvo, dostopno
               vsem. Jasno je tudi, da smo zelo senzibilni do vprašanj, ki se dotikajo zahodne meje;
               vemo, da je samo z Osimskim sporazumom skoraj 200 tisoč ljudi, Slovencev, ostalo
               onkraj meje. Zavedamo se tudi perspektive Evropske unije, zato izjemno srdito gradimo
               dobre medsosedske odnose z italijansko stranjo. Mislim, da tudi zelo uspešno. Sam kot
               predstavnik tega območja lahko zatrjujem, da imamo izjemno dobre odnose. Ampak
               predvsem se mi je zdelo pomembno izpostaviti to vprašanje še enkrat zaradi
               ozaveščanja Vlade, vašega ministrstva, kako pomembno je tudi ohraniti prisotnost
               slovenskega življa na tem območju. In seveda, Akademija umetnosti Univerze v Novi
               Gorici je ena od teh institucij. Ne samo to, ima edinstven program, zelo je povezana
               v regionalnem smislu, ne samo čezmejno, ampak tudi širše. Ima soglasje tudi ostalih
               akademij in univerz in seveda je obdana z velikim interesom ne samo slovenskih
               prebivalcev, hrvaških, italijanskih, ampak tudi drugih. Če me spomin ne vara, na prvi
               stopnji več kot 23 % posameznikov prihaja iz drugih držav, na drugi stopnji celo več,
               ti poslušajo in se učijo tudi v slovenskem jeziku. Rad bi poudaril eno dejstvo: ne
               gre za privatno šolo. Gre za Univerzo v Novi Gorici, ki je v lasti dveh občin. Obe
               občini prihajata z goriškega konca, zato težko govorimo, da je zasebne narave.
               Kvečjemu jo lahko poimenujemo nejavna univerza.</p>
               <p>Spoštovana ministrica, zanima me:</p>
               <p>Kakšna bo naša odgovornost, odgovornost naše vlade, če bo poslovanje te iste
               univerze, o kateri sem govoril, omejeno ali pa celo v prihodnjem šolskem letu ne bo
               več vpisa?</p>
               <p>Hvala lepa.</p>
            </sp>
            <sp xml:id="SDZ7-Redna-32-2017-07-10.sp315">

               <speaker>PREDSEDNIK DR. MILAN BRGLEZ:</speaker>

               <p>Ministrica za izobraževanje, znanost in šport dr. Maja Makovec Brenčič, imate besedo
               za odgovor.</p>
            </sp>
            <sp xml:id="SDZ7-Redna-32-2017-07-10.sp316">

               <speaker>DR. MAJA MAKOVEC BRENČIČ:</speaker>

               <p>Spoštovani predsedujoči, spoštovani poslanec gospod Nemec, spoštovani prisotni!</p>
               <p>Naj najprej uvodoma pojasnim, da je Univerza v Novi Gorici ena izmed slovenskih
               univerz, vendar po obliki pravne subjektivitete ni javna univerza oziroma njen
               ustanovitelj ni Republika Slovenija. Prej ste namreč navajali poimenovanje privatno,
               torej zasebno oziroma javno. Dejstvo je, da Univerza v Novi Gorici ni javna univerza,
               kot je javna univerza v Ljubljani, na Primorskem in v Mariboru, zato je seveda tudi
               način njenega financiranja drugačen, in sicer se razlikuje od financiranja treh
               javnih univerz, ki temeljijo na javnem sistemu in seveda tudi na osnovnem jedru, ki
               ga tvorijo javne univerze, zato ima drugačen pristop pri pridobivanju in seveda tudi
               možnosti pridobivanja različnih virov sredstev. Zakaj to poudarjam? Financiranje
               javnih visokošolskih zavodov je natančno definirano v 72.a členu ZViS, ta tudi
               opredeljuje način financiranja vseh institucij, ki so v okviru Republike Slovenije
               ustanovljene kot javne, govorim o visokošolskih institucijah. Zakaj poudarek temu?
               Tisto, kar se financira skozi to, je študijska dejavnost rednega študija za 1. in 2.
               stopnjo, s študijem povezane interesne dejavnosti študentov, investicije,
               investicijsko vzdrževanje in nacionalno pomembne naloge za področje visokega šolstva,
               potem pa tudi delovanje, investicije in seveda tudi vzdrževanje univerzitetnih
               knjižnic.</p>
               <p>Točki 1 in 2, ki sem ju zdajle omenila, sta dejavnosti, ki se financirata javnim
               visokošolskim zavodom in zasebnim visokošolskim zavodom, ki pa imajo koncesionirane
               študijske programe. In to je potem podlaga za ustrezno, tudi javno, financiranje,
               torej financiranje iz proračuna, če so koncesije podeljene. Medtem ko se aktivnosti v
               točkah od 3 do 5, torej v teh, ki se tičejo investicijskega vzdrževanja, delovanja
               knjižnic in tudi same opreme, financirajo samo javnim visokošolskim institucijam.
               Poseben položaj ima seveda še 6. alineja, to je nacionalno pomembno izvajanje
               aktivnosti za nacionalno pomembne naloge. Tam pa je izvajanje in tudi financiranje
               glede na dodeljeno izvajanje pomembnih nalog po sami instituciji, kajti tukaj se tudi
               institucije s tako imenovanimi pooblastili nacionalnih nalog razlikujejo.</p>
               <p>Univerza v Novi Gorici je kljub ustanovitvi s strani subjektov javnega prava – ker
               ste omenili, da so občine seveda tiste, ki so spodbudile in tudi ustanovile to
               institucijo – zasebni visokošolski zavod, njeno financiranje je neposredno iz
               državnega proračuna mogoče zgolj za prvi dve aktivnosti, torej tisti, ki ju
               koncesioniramo, to so študijska dejavnost rednega študija in s študijem povezane
               interesne dejavnosti oziroma izvajanje nacionalno pomembnih nalog tam, kjer je
               kadarkoli lahko to tudi podeljeno posebej na instituciji. Zelo pomembno je torej
               razlikovati, kaj je javna institucija, ustanovljena v skladu z jurisdikcijo Republike
               Slovenije kot javni visokošolski zavod, ki ga ustanovi Republika Slovenija in seveda
               da soglasje recimo v prvih primerih ustanovitev tudi parlament, in kaj so tako
               imenovani koncesionirani zavodi. Univerza v Novi Gorici ima seveda poseben status,
               ker ima neposredno zasebni del in javni del, ki pa je koncesioniran skozi ugotovitev
               izpolnjevanja vseh akreditacijskih in drugih pogojev in podelitev koncesij tudi iz
               namena izvajanja vsebin, ki so drugačne, ki plemenitijo, ki dodajajo, bogatijo
               visokošolski prostor. Ker gre za akademijo, ki pa nima podeljene koncesije, kar ste
               tudi sami prej omenili, seveda nastane težava v financiranju in zato je tukaj tudi
               ustrezno vodeno, upravljano, seveda tudi postopkovno, izvrševanje vseh aktivnosti
               pomembno povezano s samo Univerzo v Novi Gorici, torej s tistim njenim zasebnim delom
               oziroma načinom upravljanja in vodenja tega dela. Zato v tem primeru mi ne moremo
               kakorkoli neposredno financirati same akademije, čeprav se močno zavedamo ravno
               pomena, ki ste ga vi izpostavili, ne le nacionalnega pomena na nek način preko meje,
               ampak seveda tudi bogatenja celotnega prostora skozi aktivnosti, ki jih akademija
               izvaja. Res pa je, da pravne podlage za to ni, Računsko sodišče jo je tudi ovrglo,
               tudi v drugih primerih koncesij imamo poročilo Računskega sodišča, zato tudi
               pripravljamo novo zakonodajo na tem področju.</p>
            </sp>
            <sp xml:id="SDZ7-Redna-32-2017-07-10.sp317">

               <speaker>PREDSEDNIK DR. MILAN BRGLEZ:</speaker>

               <p>Gospod Matjaž Nemec, imate besedo.</p>
            </sp>
            <sp xml:id="SDZ7-Redna-32-2017-07-10.sp318">

               <speaker>MATJAŽ NEMEC (PS SD):</speaker>

               <p>Hvala lepa, gospa ministrica, za odgovor.</p>
               <p>Žal z vašim odgovorom nisem zadovoljen. Razumem, da ste vi zavzeli jasno stališče, ki
               se ne premakne v zadnjem letu niti za milimeter. Ampak veste, če bi veliki ljudje v
               slovenski zgodovini razmišljali tako birokratsko, ne bi nikamor prišli. Razumem, da
               mi vi lahko citirate vse razloge, zakaj se ne da, ampak jutri, ko te šole ne bo več v
               stari Gorici, v italijanski gorici, kjer je prisoten slovenski jezik, kjer je
               prisoten slovenski narod že stoletja … Naj vas namreč spomnim, da je bilo več kot sto
               let nazaj to mesto polno v veliki večini slovenskega naroda, za razliko od vseh
               ostalih narodnosti. In bi poudaril še eno zadevo. Kot generacija, ki zamuja svojo
               priložnost, se ne morem nehati boriti za to, da le sprevidimo, kaj je interes, ne pa
               samo formalnopravna razlaga nekih statusov.</p>
               <p>A veste, gospa ministrica, pred nekaj meseci je odjeknila novica, da je Republika
               Madžarska financirala nogometni klub v Lendavi. Pa vemo, zakaj je to bilo v Lendavi,
               ne pa v Novi Gorici ali pa v Kopru. O tem govorim, o narodni zavesti. O tem, kako smo
               mi kot politiki odgovorni, da na prijateljski način z evropsko perspektivo krepimo
               slovenski živelj tudi onkraj meja. To je naša odgovornost. Ne pa da se spotikamo ob
               formalizme. Če že o formalizmih govorimo, potem se lahko povprašamo, kaj smo od
               ustanovitve do danes naredili za to, da bi ta šola spadala v okvir. In še enkrat naj
               poudarim, ne gre za zasebno šolo, ampak gre za šolo v lasti goriških občin. Hvala
               lepa.</p>
            </sp>
            <sp xml:id="SDZ7-Redna-32-2017-07-10.sp319">

               <speaker>PREDSEDNIK DR. MILAN BRGLEZ:</speaker>

               <p>Prosim, mir. Mir!</p>
               <p>Ministrica, želite odgovoriti?</p>
            </sp>
            <sp xml:id="SDZ7-Redna-32-2017-07-10.sp320">

               <speaker>DR. MAJA MAKOVEC BRENČIČ:</speaker>

               <p>Samo na kratko. Povsem razumem to situacijo, predvsem pa je pri tem pomembno razumeti
               tudi to, da potrebujemo urejanje zakonodaj na način, ki bo transparenten in enovit za
               vse tovrstne institucije. Tukaj pa, kot ste sami omenili, tudi Socialni demokrati
               nasprotujete uvedbi koncesije, in sicer zasebnemu videnju šolstva nasploh, kar
               pomeni, da bomo morali vendarle najti pravi jezik, kako pa postopati v takih
               entitetah, ki so nacionalno ključne v smislu ne le ohranjanja, širjenja, umeščanja
               seveda tudi slovenskega jezika preko meja, pa ne le jezika, tudi ustreznih bogatih
               razvojnih programov. Seveda bo treba tudi soočiti različnost stališč in predvsem
               videnja izvrševanja ustreznih postopkov, ki pa dajejo ustrezno, tudi hkrati pravno,
               podlago, ki mora biti zato, da lahko kakršnakoli plačila izvršujemo tudi iz javnega
               proračuna.</p>
            </sp>
            <sp xml:id="SDZ7-Redna-32-2017-07-10.sp321">

               <speaker>PREDSEDNIK DR. MILAN BRGLEZ:</speaker>

               <p>Gospod Matjaž Nemec, imate besedo za postopkovni predlog, da Državni zbor na
               naslednji seji opravi razpravo o odgovoru.</p>
            </sp>
            <sp xml:id="SDZ7-Redna-32-2017-07-10.sp322">

               <speaker>MATJAŽ NEMEC (PS SD):</speaker>

               <p>Hvala lepa.</p>
               <p>Kot sem uvodoma povedal, resnično je, res je, Socialni demokrati imamo določen
               pogled, ki spodbuja javno šolstvo – tako kot tudi zavedanje trpljenja tako ranljivega
               območja, kot je zahodna meja – in te prijateljske odnose, ki so naša skupna
               perspektiva. Ampak glede na izkušnje, ki jih imam z ministrstvom v zadnjem obdobju,
               se mi zdi, da to razmišljanje ne gre v enako smer. Spotikamo se ob neke birokratske
               prepreke in ne iščemo rešitev. Zato se mi zdi, da bi tovrstna razprava lahko
               pospešila določene procese. Kaj lahko se zgodi, da z naslednjim šolskim letom tiste
               institucije, o kateri smo govorili danes, na jesen ne bo več.</p>
               <p>Hvala lepa, gospod predsednik.</p>
            </sp>
            <sp xml:id="SDZ7-Redna-32-2017-07-10.sp323">

               <speaker>PREDSEDNIK DR. MILAN BRGLEZ:</speaker>

               <p>Gospod Matjaž Nemec, o vašem predlogu bo Državni zbor odločil jutri, 11. julija 2017,
               v okviru glasovanj.</p>
               <p>Gospod Žan Mahnič, imate besedo, da zastavite vprašanje ministrici za notranje zadeve
               mag. Vesni Györkös Žnidar.</p>
            </sp>
            <sp xml:id="SDZ7-Redna-32-2017-07-10.sp324">

               <speaker>ŽAN MAHNIČ (PS SDS):</speaker>

               <p>Hvala za besedo, predsednik.</p>
               <p>Spoštovana ministrica, spoštovani kolegi poslanci, moje poslansko vprašanje se nanaša
               na ravnanje policije na koncertu Nosil bom rdečo zvezdo, ki je potekal 29. junija na
               Kongresnem trgu. Preko maila sta se na mene obrnila dva državljana, ki sta se
               udeležila tega shoda. Na tem shodu smo lahko na eni strani videli zastave bivše
               države Jugoslavije, na drugi strani slovenske države. Za Slovensko demokratsko
               stranko je država sedanjosti in država prihodnosti slovenska zastava, država, ki pa
               simbolizira neke druge totalitarne čase, pa jugoslovanska. Policija je na tem shodu
               obravnavala tiste, ki so imeli v rokah slovenske zastave in mirno nasprotovali temu
               shodu. Tukaj je uradna izjava gospe, ki jo je dala tudi policiji. Na hitro, da samo,
               da nekaj povzamem.</p>
               <p>»Mi smo stali za policijskim trakom, tako kot smo policistom obljubili. Zraven mene
               je stal Marko Andolšek, v rokah je držal plakat. Pred nami je stala vrsta policistov.
               Bili so razporejeni kakšen meter narazen. Druga vrsta policistov je obrnjena k
               rdečezvezdašem. Vmes je bilo okoli 3 metre prostora. Na enkrat sem zagledala žensko
               manjše postave, z redečimi lasmi, ki je stala za policistoma malo sključena ter se
               nagibala malo levo, malo desno. Naenkrat je skočila med policistoma pred Marka,
               zgrabila plakat in ga strgala. Del plakata je držala v roki in skušala pobegniti.
               Marko je stegnil roko in jo prijel, nakar sta dva policista Marka zgrabila z grobim
               policijskim prijemom, da je bil že skoraj na tleh. Izgledalo je, kot da ga davi s
               tistim agresivnim prijemom. Tudi žensko je držal policist. Mislim, da sta bila zraven
               dva. Gledala je proti nam in se zaničljivo smejala. Marko jo je samo prijel, ker je
               branil svoj predmet. Ona je vdrla k nam in napadla Marka. Zakaj jo je policija
               spustila do nas in zakaj je niso ustavili, preden je napadla, pa ne vem.«</p>
               <p>Zdaj imam pa tukaj plačilni nalog, ki mi ga je omenjeni gospod Marko poslal. Njegova
               izjava je: »Povem, da sem na Kongresnem trgu držal transparent, mimo je prišla očitno
               nasprotnica, pod policijskim trakom, in mi iz rok brez besed iztrgala transparent.
               Ženska je skušala takoj pobegniti in sem jo od zadaj prijel okoli bokov in dobil
               nazaj svoj plakat. Vskočila je policija in me prijela okoli vratu in potegnila nazaj.
               Še zdaj me boli vrat od prijema policije.« Naj samo spomnim na 160. člen Zakona o
               kazenskem postopku: »Tistemu, ki je zasačen pri kaznivem dejanju, za katero se
               storilec preganja po uradni dolžnosti, sme vsakdo vzeti prostost. Nato ga mora takoj
               izročiti preiskovalnemu sodniku ali policiji.« In kaj je ugotovila naša policija?
               Dala mu je globo 250 evrov z zbiranjem obvestil od policista Matjaža Berkopca, da mu
               je ženska vzela plakat, on pa jo je začel daviti in odrivati stran od sebe, želel jo
               je udariti. To se pravi, Andolšek Marko je žensko odrinil stran od sebe in jo želel
               udariti.</p>
               <p>Zanima me, gospa ministrica:</p>
               <p>Kako komentirate ravnanje policista?</p>
               <p>Od kdaj je v Republiki Sloveniji na javnem shodu prepovedano nositi slovenske
               zastave?</p>
            </sp>
            <sp xml:id="SDZ7-Redna-32-2017-07-10.sp325">

               <speaker>PREDSEDNIK DR. MILAN BRGLEZ:</speaker>

               <p>Ministrica za notranje zadeve mag. Vesna Györkös Žnidar, imate besedo za odgovor.</p>
            </sp>
            <sp xml:id="SDZ7-Redna-32-2017-07-10.sp326">

               <speaker>MAG. VESNA GYÖRKÖS ŽNIDAR:</speaker>

               <p>Hvala za besedo, predsednik!</p>
               <p>Spoštovani poslanec Mahnič!</p>
               <p>Verjamem, da razumete, da ideološke razprave niso moja domena, vsaj ne v tem formatu,
               zato se bom oprla na dejansko stanje, kakor mi je znano, kolikor sem o njem
               obveščena, in povzela ukrepanje policije, pri čemer je seveda tudi pri mojih
               izvajanjih merilo strokovno, zakonito in sorazmerno delo policije. Upravna enota
               Ljubljana je izdala dovoljenje za izvedbo javne prireditve na Kongresnem trgu v
               Ljubljani, z naslovom Pevski zbor Pinko Tomažič in Svetlana Makarovič, ki se je
               kasneje oglaševala pod naslovom Nosil bom rdečo zvezdo. Istega dne, torej 29. junija,
               je na Trgu Republike v Ljubljani potekala tudi prireditev, prijavljena kot
               Proslavitev oddaje referendumskih podpisov. Policija je kot zmeraj pripravila
               varnostno oceno in na podlagi le-te tudi načrt varovanja obeh prireditev. Menim, da
               je dejansko stanje izjemnega pomena pri odgovarjanju na vaše poslansko vprašanje, ker
               v določenem delu se bova seveda tudi pokrivala, pa mislim, da se bo tudi na ta način
               dalo pojasniti to, kar sprašujete.</p>
               <p>Ob deveti uri so udeleženci prireditve na Trgu republike odšli na Kongresni trg in
               nato v park Zvezda, tam so pričeli tudi s piščalkami in trobljenjem povzročati hrup,
               vendar to ni imelo neposrednega efekta na prireditev na ploščadi Kongresnega trga.
               Ampak glede na to, da je bila dejanska situacija takšna, kakršna je bila, so zaradi
               velike nevarnosti – torej s strokovnega vidika – da bo prišlo do množične kršitve,
               policisti seveda potem omenjeni skupini začasno omejili gibanje s trakom Policija in
               s postavitvijo policistov posebne policijske enote v kordon na sredini parka. S tem
               ukrepom so razmejili udeležence obeh prireditev, kar ste nekako tudi vi zajeli v
               svoji predstavitvi dejanskega stanja. In res je, ob 21.25 je pred policisti posebne
               policijske enote kršiteljica iztrgala plakat enemu izmed udeležencev prireditve,
               le-ta pa jo je odrinil in hotel udariti. Policista posebne policijske enote sta
               uporabila prisilna sredstva, fizično silo, in s tem preprečila nadaljnjo kršitev in
               obema kršiteljema je bil izdan plačilni nalog po prvem odstavku 6. člena Zakona o
               varstvu javnega reda in miru, tako da tisto vaše sklicevanje na Zakon o kazenskem
               postopku ureja eno določeno, drugo materijo, ni v prvi vrsti pri tej situaciji, o
               kateri govorimo.</p>
               <p>Če gremo naprej, da do konca pojasnim, kako je ta dan pravzaprav potekal. Organizator
               Vili Kovačič je bil nato s strani policistov policijske postaje PP Ljubljana ponovno
               opozorjen, da prireditev ne poteka v skladu s prijavo. Po opozorilu je pozval
               udeležence svoje prireditve, da odidejo nazaj na Trg republike, kar so potem tudi
               upoštevali in odšli nazaj. Policisti posebne policijske enote so se nato ob 21.40
               umaknili in istočasno zaključili začasno omejitev gibanja. V tem času je na anonimni
               telefon prišla tudi prijava, da je nastavljena bomba. Policisti so vse preiskali,
               ampak sumljivih predmetov niso našli. Prireditev zaradi najave ni bila motena ali
               prekinjena, seveda pa bo zoper neznanega storilca podana kazenska ovadba zaradi suma
               storitve kaznivega dejanja zloraba znamenj za pomoč in nevarnost po 309. členu
               Kazenskega zakonika.</p>
               <p>Prireditev na Kongresnem trgu, ki se je je udeležilo okoli 3 tisoč ljudi, je potekala
               v skladu s programom in se zaključila nekje okrog polnoči. Je pa bil zaradi suma
               prekrška voden postopek ugotavljanja identitete za nekje deset oseb.</p>
               <p>Tako da to je to, kar se tiče dejanskega stanja. Upam, da sem vam uspela pojasniti,
               kakšno je bilo ravnanje policije in kaj se je pravzaprav tistega dne dogajalo.</p>
            </sp>
            <sp xml:id="SDZ7-Redna-32-2017-07-10.sp327">

               <speaker>PREDSEDNIK DR. MILAN BRGLEZ:</speaker>

               <p>Gospod Žan Mahnič, imate besedo, da obrazložite zahtevo za dopolnitev odgovora, ampak
               prosim, tokrat brez osebnih imen.</p>
            </sp>
            <sp xml:id="SDZ7-Redna-32-2017-07-10.sp328">

               <speaker>ŽAN MAHNIČ (PS SDS):</speaker>

               <p>Ne vem, kje piše, da se ne sme osebnih imen tukaj v parlamentu omenjati.</p>
               <p>Gospa ministrica, dejali ste, da ideološke razprave niso v vaši domeni. Ne vem, kje
               je bila moja razprava ideološka. Jaz sem predstavil dejstva takšna, kakršna so bila,
               povedal pa sem, kaj je slovenska zastava in kaj je zastava bivše SFRJ. Saj to je,
               mislim da, jasno. Da so omejili dostop s trakom. Saj tako so se dogovorili, kot je
               gospa sama rekla, da so jim policisti rekli, da naj bodo tam, pri sidru.</p>
               <p>Niste mi pa odgovorili na bistveno vprašanje. Od kdaj je prepovedano nositi slovensko
               zastavo na javnih shodih? Da si pri nas oglobljen, če imaš na shodu slovensko
               zastavo, če pa nosiš zastavo države, ki spada ravno tako pod totalitarne, kot je
               spadala zastava nacistične Nemčije, pa očitno nisi oglobljen.</p>
               <p>Če želite ideologijo, gospa ministrica, mislim, da se je tukaj policija ideološko
               postavila, tako kot v primeru prepovedi koncerta Thompsona. Tisti koncert so
               prepovedali, ker naj bi imel pevec določena sovražna stališča do tujih narodov,
               konkretno srbskega, tako so pač rekli zaradi njegovega svetovnonazorskega
               prepričanja. Vsi tukaj pa vemo, kakšne izjave ima gospa, ki je bila glavna zvezda
               dogodka, gospa Svetlana Makarovič. Tukaj pa policija ni rekla, da bo prepovedala
               dogodek zaradi njenega svetovnonazorskega prepričanja.</p>
               <p>Še enkrat, gospa ministrica, ne vem, zakaj se je gospoda, glede na to, da mu je bil
               iztrgan plakat – tukaj se sploh sprašujem, kako je policija lahko dopustila, da je
               gospa prišla mimo policije in šla pod trak; to se pravi, da je bila napaka storjena
               na strani policije –oglobilo, če jo je samo prijel in jo želel predati policiji.</p>
               <p>In pa še enkrat, zakaj si oglobljen, če nosiš slovensko zastavo na javnem
               prostoru?</p>
            </sp>
            <sp xml:id="SDZ7-Redna-32-2017-07-10.sp329">

               <speaker>PREDSEDNIK DR. MILAN BRGLEZ:</speaker>

               <p>Ministrica za notranje zadeve mag. Vesna Györkös Žnidar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-32-2017-07-10.sp330">

               <speaker>MAG. VESNA GYÖRKÖS ŽNIDAR:</speaker>

               <p>Hvala lepa, predsednik.</p>
               <p>Nihče ni rekel, razen seveda vas danes, da je bila globa izrečena zaradi nošenja
               slovenske zastave. Še enkrat ponavljam. Obema kršiteljema je bil izdan plačilni nalog
               po prvem odstavku 6. člena Zakona o varstvu javnega reda in miru, ki pa ne govori o
               slovenski zastavi. Predlagam, da si mogoče ta člen preberete, pa bo zadeva malce bolj
               jasna.</p>
               <p>Kar se tiče konkretnega prekrškovnega postopka. Verjamem, da razumete, da se jaz do
               tega ne morem opredeljevati, ker prekrškovni postopek vodi pooblaščena uradna oseba
               prekrškovnega organa. Znotraj tega postopka obstaja možnost procesnih in materialnih
               jamstev, če je bilo dejansko stanje nepopolno ali napačno ugotovljeno. To je stvar
               pravnih sredstev in jaz verjamem, da bodo osebe, ki so jim bili plačilni nalogi
               izrečeni, tudi vse te možnosti izkoristile. Seveda pa ne morem prejudicirati izida
               teh prekrškovnih postopkov.</p>
               <p>Kar se pa tiče vaših ostalih očitkov. Javnosti je bilo že povsem jasno razloženo,
               zakaj je prišlo do prepovedi tega dogodka, koncerta, o katerem govorite. Razlog
               seveda ne more biti nobeno ideološko razmišljanje, ampak ocena, da bi utegnil biti ta
               nameravani koncert izrabljen za izvrševanje kaznivih dejanj, kar pa seveda po 6.
               členu Zakona o javnih zbiranjih ni dovoljeno. Sploh pa Slovenija ni prva, ki je
               nekako šla v tej smeri. Posamezni koncerti te konkretne osebe so že bili prepovedani,
               iz tega je tudi moč sklepati, da je več evropskih držav že prepoznalo, da je treba na
               podlagi varnostne ocene, kar je strokovni pojem, iz varnostnih razlogov torej,
               prepovedati te koncerte.</p>
            </sp>
            <sp xml:id="SDZ7-Redna-32-2017-07-10.sp331">

               <speaker>PREDSEDNIK DR. MILAN BRGLEZ:</speaker>

               <p>Gospod Žan Mahnič, imate besedo za postopkovni predlog, da Državni zbor na naslednji
               seji opravi razpravo o odgovoru.</p>
            </sp>
            <sp xml:id="SDZ7-Redna-32-2017-07-10.sp332">

               <speaker>ŽAN MAHNIČ (PS SDS):</speaker>

               <p>Predsednik, v skladu s poslovnikom predlagam, da se jutri glasuje, da se opravi
               razprava o tem, kakšne kriterije ima slovenska policija pri odobravanju ali prepovedi
               izhodov, koncertov, in seveda tudi o tem, kakšne kriterije ima slovenska policija pri
               tem, kako se izdaja plačilne naloge za nošenje simbolov, zastav domače države in
               seveda tudi tujih držav, tudi tistih, ki jih ni več.</p>
               <p>Gospa ministrica, prebral sem tisto mnenje policije glede koncerta Thompsona. Dajte
               mi povedati, kaj pa je svetovno nazorsko prepričanje, če ne ideologija. Jasno piše
               takoj na začetku, »zaradi svetovnonazorskega prepričanja pevca Thompsona«. To je
               policija pisala, tako da ne govoriti, da prepoved ni bila ideološka, ker ravno za to
               je šlo. In pa rekli ste, da je bilo javnosti razloženo, ja seveda, jaz mislim, da je
               sodišče prejšnji teden javnosti dobro razložilo, ko je odločilo, da je bila prepoved
               koncerta nezakonita. Tako da glavno vprašanje je, kdo bo tukaj odgovarjal, glede na
               to, da smo v Republiki Sloveniji. Predvidevam, da nihče, seveda pa bodo šli tisti, ki
               so bili oškodovani, verjamem, v tožbo.</p>
               <p>Ne vem, kako policija v tem primeru ravna, če nekdo iztrga nekomu njegov predmet, ta
               ga potem prime? Zdaj ne vem, tukaj si je očitno ta policist izmislil, da jo je ta, ki
               je branil svoj predmet, potem želel še udariti. In policija potem kar obema izda
               globo. Se pravi, tistemu, ki nekoga napade in mu želi vzeti njegovo lastnino, da
               globo, oglobi pa potem še tistega, ki to lastnino brani in prvega pridrži, da bi ga
               izročil policistom. Skratka, nenavadni policijski postopki, ki dajejo jasne znake,
               kako policija ravna, kakšna ima slovenska policija navodila. Da ne govorim tudi o
               Inšpektoratu za obrambo, ki vemo, kako deli kazni za nošenje simbolov, predvsem
               simbolov Slovenske vojske, ampak o tem kdaj drugič.</p>
               <p>Skratka, naj se opravi o tem razprava, da vidimo, kakšno policijo imamo. Predvsem pa,
               da se mogoče skozi razpravo dobi potrjen občutek ali pa da se ga znebi, da ta
               policija vsaj v takšnih primerih, kot se je zgodil, bodisi ravna bodisi ne ravna
               politično.</p>
            </sp>
            <sp xml:id="SDZ7-Redna-32-2017-07-10.sp333">

               <speaker>PREDSEDNIK DR. MILAN BRGLEZ:</speaker>

               <p>Gospod Žan Mahnič, ministrica po poslovniku sicer ne more odgovoriti. Bo pa o vašem
               predlogu Državni zbor odločil jutri, 11. julija 2017, v okviru glasovanj.</p>
               <p>S tem prekinjam to točko dnevnega reda, ki jo bomo nadaljevali jutri, 11. julija
               2017, ko bo Državni zbor v okviru glasovanj odločal o predlaganih sklepih.</p>
               <p>Prekinjam tudi 32. sejo Državnega zbora, ki jo bomo nadaljevali jutri ob 9. uri. <stage xml:id="SDZ7-Redna-32-2017-07-10.stage26">(SEJA JE BILA PREKINJENA 10. JULIJA 2017 OB 19.48.)</stage>
               </p>
            </sp>
         </div>
      </body>
   </text>
</TEI>