<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Redna-37-2018-01-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|38767D19761C01F3C125829E0024A190</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=38767D19761C01F3C125829E0024A190</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-37-2018-01-25.DZ" n="37">
               <name>Redna</name>
               <date when="2018-01-25"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-37-2018-01-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 37. seje</stage>
            <stage type="chairman">Sejo so vodili predsednik Državnega zbora dr. Milan Brglez in podpredsednika
            Državnega zbora Primož Hainz in Matjaž Nemec.</stage>
            <stage type="time">Seja se je začela ob 9.02.</stage>


            <sp xml:id="SDZ7-Redna-37-2018-01-25.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 37. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in poslanci:
               Ljudmila Novak od 18. ure dalje, Simona Kustec Lipicer do 18. ure, Janja Sluga do 15.
               ure, Andreja Potočnik do 12. ure, Vesna Vervega do 17. ure, Bojana Muršič med 12. in
               16. uro, Andrej Šircelj, Peter Vilfan, Primož Hainz od 12. do 16. ure, Roberto
               Battelli, Aleksander Kavčič, Bojan Krajnc, Marjan Dolinšek do 17. ure, Branislav
               Rajić do 17. ure, Zvonko Lah, Franc Jurša do 18. ure in Miha Kordiš.</p>
               <p>Vse prisotne lepo pozdravljam!</p>
               <p>Prehajamo na <title>2. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  DOPOLNITVI ZAKONA O DOSTOPU DO INFORMACIJ JAVNEGA ZNAČAJA PO SKRAJŠANEM POSTOPKU.
               </title>
               </p>
               <p>Predlog zakona je v obravnavo zboru predložila skupina 47 poslank in poslancev s
               prvopodpisano gospo Anito Koleša.</p>
               <p>Za dopolnilno obrazložitev predloga zakona dajem besedo predstavnici predlagatelja
               gospe Aniti Koleša.</p>
            </sp>
            <sp xml:id="SDZ7-Redna-37-2018-01-25.sp2">

               <speaker>ANITA KOLEŠA (PS SMC):</speaker>

               <p>Hvala lepa, gospod predsednik. Kolegice in kolegi, državna sekretarka, lepo
               pozdravljeni!</p>
               <p>Pravica dostopa do informacij javnega značaja je temeljna človekova pravica,
               zagotovljena v drugem odstavku 39. člena Ustave Republike Slovenije. Pravica
               predstavlja ključno sredstvo za odprto, pregledno in odgovorno delovanje javnega
               sektorja, zakonsko pa je bila konkretizirana s sprejetjem Zakona o dostopu do
               informacij javnega značaja že leta 2003. Zakon glede pravice javnosti vedeti sledi
               usmeritvam mednarodnih aktov in aktov Evropske unije na tem področju in zagotavlja
               javnost in odprtost delovanja organov javnega sektorja ter uresničevanje pravice
               fizičnih in pravnih oseb, da pridobijo informacije javnega značaja. Zakon ureja
               postopek, kjer vsakomur omogoča prost dostop in ponovno uporabo informacij javnega
               značaja, s katerimi razpolagajo državni organi, organi lokalnih skupnosti, javne
               agencije, javni skladi in druge osebe javnega prava, nosilci javnih pooblastil in
               izvajalci javnih služb.</p>
               <p>Koalicijske stranke smo se v sporazumu o sodelovanju v vladi povezale in zavezale k
               transparentnemu delovanju države in njenih organov. Zato smo
               poslanci poslanskih skupin SMC, Desus in SD v zakonodajni postopek vložili novelo
               Zakona o dostopu do informacij javnega značaja, ki predstavlja neposreden odziv na
               pobudo Društva novinarjev Slovenije, Sindikata novinarjev Slovenije, Združenja
               novinarjev in publicistov ter Transparency International, ki so v lanskem letu
               opozorili na zlorabe pravice stranske udeležbe v postopkih pridobivanja informacij
               javnega značaja. Omenjeni pobudniki so nas opozorili, da želijo nekateri državni
               organi z določenimi postopki odvrniti prosilce, da vlagajo zahteve za dostop do
               informacij javnega značaja. Poleg tega smo bili soočeni s sodno prakso, da je treba v
               tovrstnih postopkih varovati tudi pravice posameznikov do obveščenosti o obdelavi
               njihovih podatkov in jih kot stranske udeležence vabiti v postopek. Pri tem se je
               Upravno sodišče sklicevalo na evropsko zakonodajo in s tem povezano na uporabo
               instituta stranske udeležbe v postopku. V zvezi s specialno ureditvijo velja
               opozoriti, da postopek za dostop do informacij javnega značaja že tako ali tako
               odstopa od splošnega upravnega postopka in nekatere njegove postulate uporablja
               subsidiarno. S tem je Upravno sodišče naredilo pravi gordijski vozel med varstvom
               osebnih podatkov, informacijami javnega značaja in procesnimi pravili v upravnem
               postopku, ki ga po našem mnenju ne moremo presekati drugače kot z novelo zakona.</p>
               <p>Kaj torej določa ta novela? Predlog novele določa, da je v postopku zahtevo za dostop
               do informacije javnega značaja ali ponovne uporabe stranka postopka samo prosilec, če
               je predmet odločanja dostop do podatkov, za katere je z zakonom določeno, da so
               absolutno javni. Določa tudi, da v teh primerih vsaka stranka nosi svoje stroške
               postopka. Po dosedanjem tolmačenju sodišč namreč stranski udeleženec lahko za
               postopek najame odvetnika, ki pa ga mora na koncu plačati prosilec, denimo novinar.
               Novelo zakona podpirajo vsi ključni deležniki, torej stanovska združenja novinarjev,
               nevladne organizacije, Vlada oziroma pristojno ministrstvo in pooblaščenka za dostop
               do informacij javnega značaja. Slednja se strinja s tem, da se ta problematika uredi
               specialno, in ocenjuje, da ni smiselno vključevati stranskih udeležencev v postopke,
               kadar gre za informacije, ki so po zakonu absolutno javne, in da nekritično sledenje
               procesnim pravilom lahko povzroča visoke stroške in podaljševanje postopkov. Podporo
               noveli je podal tudi Državni svet.</p>
               <p>Zakonodajno-pravna služba je sicer izrazila pomisleke glede omejitve zagotavljanja
               temeljnih procesnih pravic zakona o upravnem postopku oziroma zagotavljanja varstva
               pravnih koristi v postopku, a predlagateljice in predlagatelji smo prepričani, da
               novela v ničemer ne more vplivati na prizadetost javnih uslužbencev in funkcionarjev
               pri upravljanju javnih zadev, zato ker v teh primerih pač prevlada javni interes, ki
               ni v neskladju z ustavo, saj je pravica vedeti človekova pravica in temeljno načelo
               sodobne demokratične ureditve. Kljub temu smo na matičnem delovnem telesu predlagali
               dopolnilo, ki bo omogočilo enotno upravno in sodno prakso, katere namen je, da se,
               kadar ni nobenega dvoma o absolutnosti javnih podatkov, odloči o njihovem razkritju
               brez udeležbe tretjih oseb.</p>
               <p>Če strnem, ta sprememba zakona je potrebna, da se ohranjajo visoki standardi, ki jih
               je v mednarodnem prostoru uveljavila Slovenija. To pa so: da je dostop do informacij
               absolutno javnega značaja enostaven, hiter in da ob tem ne prihaja do nesorazmernih
               finančnih obremenitev tako prosilcev kot tudi države. S tem zakon omogoča neoviran
               nadzor medijev nad delovanjem oblasti ter sodelovanje civilne družbe pri upravljanju
               javnih zadev.</p>
               <p>Na podlagi navedenih argumentov vas v imenu predlagateljev prosim, da novelo zakona
               podprete. Hvala lepa.</p>
            </sp>
            <sp xml:id="SDZ7-Redna-37-2018-01-25.sp3">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je v obravnaval Odbor za notranje zadeve, javno upravo in lokalno
               samoupravo kot matično delovno telo.</p>
               <p>Za predstavitev poročila odbora dajem besedo predsedniku mag. Dušanu Verbiču.</p>
            </sp>
            <sp xml:id="SDZ7-Redna-37-2018-01-25.sp4">

               <speaker>MAG. DUŠAN VERBIČ (PS SMC):</speaker>

               <p>Hvala za besedo, predsednik. Spoštovani državna sekretarka, poslanke in poslanci,
               prav lep pozdrav!</p>
               <p>Odbor za notranje zadeve, javno upravo in lokalno samoupravo je na 44. seji dne 11.
               1. 2018 kot matično delovno telo obravnaval Predlog zakona o dopolnitvi Zakona o
               dostopu do informacij javnega značaja, ki ga je Državnemu zboru v obravnavo
               predložila skupina poslank in poslancev s prvopodpisano Anito Koleša. V poslovniškem
               roku ni bilo vloženih amandmajev, poslanci pa so na klop prejeli predlog za amandma
               odbora poslanskih skupin SMC, Desus in SD.</p>
               <p>Predstavnica predlagatelja je povedala, da je cilj predloga zakona preprečiti zlorabo
               instituta stranske udeležbe v upravnem postopku. Državni sekretar na Ministrstvu za
               javno upravo je dejal, da Vlada predlog zakona podpira. Predstavnica
               Zakonodajno-pravne službe je iz pisnega mnenja izpostavila opozorilo, da je
               sodelovanje stranskih udeležencev v postopku ustavno procesno jamstvo in odraz
               temeljne človekove pravice enakega varstva pravic iz 22. člena Ustave in da bi lahko
               bila predlagana dopolnitev s tega vidika v nasprotju s to ustavno določbo, pa tudi z
               določbo 23. člena Ustave, ki zagotavlja učinkovito sodno varstvo. Ocenila je, da bo
               breme za ustavno skladno razlago prvega odstavka, ki po oceni ZPS ne sme priti v
               nasprotje z 22. členom Ustave, stvar uporabe prava in s tem ustrezne prakse.
               Informacijska pooblaščenka je izrazila podporo predlogu zakona, predvsem zato ker
               povečuje pravno varnost. Predstavnik Državnega sveta je dejal, da je Komisija za
               državno ureditev predlog zakona večinsko podprla in poudarila pomen ohranjanja
               visokih standardov na področju dostopa do informacij javnega značaja. Predstavnica
               Društva novinarjev Slovenije je predstavila težave, s katerimi se v praksi srečujejo
               novinarji, ko želijo pridobiti informacije javnega značaja, ter izrazila podporo
               predlogu zakona. Predstavnik Združenja novinarjev in publicistov je izrazil podporo
               predlogu zakona. Generalni sekretar Transparency International Slovenija je izrazil
               podporo predlogu zakona in predlagal amandma odbora. Poslanci koalicije so
               izpostavili pomen predloga zakona za večji dostop do podatkov javnega sektorja.</p>
               <p>V nadaljevanju je odbor na podlagi pisnega predloga amandmaja za amandma odbora
               sprejel svoj amandma k 1. členu. Odbor je glasoval o členih predloga zakona in jih
               tudi sprejel. Glede na sprejete amandmaje je na podlagi prvega odstavka 133. člena
               Poslovnika državnega zbora pripravljeno besedilo dopolnjenega predloga zakona, v
               katerega je sprejeti amandma vključen. Dopolnjeni predlog zakona je sestavni del tega
               poročila. Hvala lepa.</p>
            </sp>
            <sp xml:id="SDZ7-Redna-37-2018-01-25.sp5">

               <speaker>PREDSEDNIK DR. MILAN BRGLEZ:</speaker>

               <p>Za uvodno obrazložitev mnenja dajem besedo predstavnici Vlade, državni sekretarki na
               Ministrstvu za javno upravo mag. Kseniji Klampfer.</p>
            </sp>
            <sp xml:id="SDZ7-Redna-37-2018-01-25.sp6">

               <speaker>MAG. KSENIJA KLAMPFER:</speaker>

               <p>Hvala za besedo. Spoštovani gospod predsednik, spoštovani poslanke in poslanci, lepo
               pozdravljeni!</p>
               <p>Dosledno izvrševanje veljavnih normativnih okvirov Zakona o dostopu do informacij
               javnega značaja ter drugih zakonov, ki določajo javnost podatkov, Zakona o varstvu
               osebnih podatkov, na katerem temelji in se izpostavlja problematizirana stranska
               udeležba, ter ne nazadnje Zakona o splošnem upravnem postopku bi moralo pripeljati do
               sklepa, da deklarativno določena javnost podatkov prevlada nad posamičnim interesom
               posameznika po ščitenju podatkov v postopkih po Zakonu o dostopu do informacij
               javnega značaja. Ker so podatki z zakonom določeni kot javni, udeležba v postopku že
               sedaj ne more spremeniti pravnega položaja osebe, na katero se podatki nanašajo, zato
               mu ne gre priznavati pravnega interesa. Pravni položaj posameznika, katerega osebni
               podatki se razkrivajo, ker so določeni kot javni, je namreč normativno določen in
               urejen, zato ga v konkretni in posamični upravni zadevi po Zakonu o dostopu do
               informacij javnega značaja posameznik kot stranski udeleženec ne more spreminjati
               niti nanj vplivati.</p>
               <p>V sodni praksi obstaja kar nekaj primerov, kjer se je zastavilo vprašanje stranske
               udeležbe v postopku in v katerih je prosileczahteval dostop do podatkov o javnih
               prejemkih, v katerih se sodišče ni odločilo za vključitev stranskih udeležencev v
               postopku. Vendar kot izhaja iz Skupnega letnega poročila o izvajanju Zakona o dostopu
               do informacij javnega značaja za leti 2015 in 2016, je predvsem v letu 2016 prišlo do
               nekoliko spremenjene sodne prakse Upravnega sodišča, na kar opozarja tudi
               predlagatelj. V 3 odločbah Upravnega sodišča iz leta 2016, ki jih navaja
               predlagatelj, je šlo za situacijo, ko je novinar zahteval osebne podatke, neposredno
               povezane z delom javnih uslužbencev. Sodišče je v vseh 3 primerih odločilo, da gre za
               bistveno kršitev določb zakona, in vrnilo zadevo v ponovno odločanje organu prve
               stopnje z navodilom, da je treba v postopek vključiti prav vse osebe, katerih osebni
               podatki, čeprav bi bili slednji v celoti javni, se nahajajo v zahtevanih
               dokumentih.</p>
               <p>V skladu z navedenim zakonska novelacija niti ne bi bila potrebna, vendar ob dejstvu,
               da lahko Informacijski pooblaščenec in Upravno sodišče Republike Slovenije neenotno
               izvršujeta zakonske norme ter da je to privedlo v praksi do izvotlitve pravice do
               informacij javnega značaja, Vlada dopolnjeni predlog podpira, saj se bo tako
               prispevalo k enotni praksi, večji pravni varnosti in izvrševanju ustavnih jamstev po
               dostopu do informacij javnega značaja. Hvala.</p>
            </sp>
            <sp xml:id="SDZ7-Redna-37-2018-01-25.sp7">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Stranke modernega centra, zanjo gospod Simon Zajc.</p>
            </sp>
            <sp xml:id="SDZ7-Redna-37-2018-01-25.sp8">

               <speaker>SIMON ZAJC (PS SMC):</speaker>

               <p>Dobro jutro. Spoštovani!</p>
               <p>V Poslanski skupini Stranke modernega centra smo prepričani, da je preglednost
               delovanja oblasti temeljni pogoj za zagotavljanje njenega odgovornega delovanja za
               uresničevanje javnega interesa, enako tudi za preprečevanje, odkrivanje in
               uveljavljanje odgovornosti zaradi zlorab v zvezi z njenim delovanjem, zato
               zagovarjamo povečanje sodelovanja, transparentnosti in odgovornosti delovanja
               institucij oblasti oziroma javnega sektorja nasploh. Novinarji in nevladne
               organizacije so nas konec lanskega leta opozorili na problem, ki se nanaša na
               institut stranske udeležbe v postopkih dostopa do informacij javnega značaja. Organi
               in poslovni subjekti pod prevladujočim vplivom oseb javnega prava namreč zavezancem
               naložijo plačilo stroškov, ki so v postopku nastali stranskim udeležencem, to je
               javnim uslužbencem ali pa funkcionarjem. Udeležba tretjih oseb, kadar bi odločitev
               lahko vplivala na njihove pravice, je nedvomno potrebna in omejevanje pravice do
               udeležbe v postopku bi lahko bilo sporno, a udeležba stranskih udeležencev in
               zaračunavanje stroškov le-teh prosilcem na drugi strani, kljub temu da ti na izid
               postopka ne morejo vplivati, pomeni nesmiselno zagotavljanje golih procesnih pravic
               in nesorazmerno nalaganje bremena. To se lahko v praksi zlorablja za odvračanja
               prosilcev, da-le ti ne bi vlagali zahtev za dostop ali ponovno uporabo informacij
               javnega značaja.</p>
               <p>Po mnenju nekaterih pravnikov gre za čezmerno zaščito javnih uslužbencev in
               funkcionarjev na račun javnega interesa. Kot je že omenila predlagateljica novele,
               poslanka SMC gospa Anita Koleša, je sodna praksa glede vprašanja stranskih
               udeležencev, ki jo je v zadnjih primerih oblikovalo sodišče, izrazito podaljšala in
               podražila postopke, kar pa je otežilo delo raziskovalnih novinarjev in organizacij
               civilne družbe. Zato je osnovna premisa novele zakona, ki jo danes sprejemamo,
               onemogočanje zlorab temeljnih določb veljavnega zakona.</p>
               <p>V Poslanski skupini SMC menimo, da udeležba tretjih oseb v postopkih, kadar je
               njihova udeležba zaradi absolutne javnosti podatkov nesmiselna, nepotrebno zapleta
               postopke, jih nedopustno podaljšuje in prinaša nesorazmerno visoke stroške za
               prosilce in državo. S tem pa se izničijo cilji in nameni zakona oziroma temeljne
               demokratične in človekove pravice dostopa do informacij javnega značaja. Naj
               opozorimo, da mednarodni akti na tem področju jasno navajajo, da mora biti dostop do
               informacij enostaven, hiter in brezplačen oziroma povezan z nizkimi stroški.
               Informacija, na katero mora novinar ali drugi prosilec čakati predolgo, izgubi
               vrednost in koristi samo tistim, ki želijo informacije skrivati oziroma onemogočiti
               na tak ali drugačen način dostop do njih. Pričakujemo, da bo predlagana novela
               odpravila omenjene ovire pri dostopanju do informacij, ki so po zakonu izrecno
               določene kot absolutno javne, hkrati pa bo še naprej omogočala stransko udeležbo v
               primerih presoje, ali gre za izjemo od absolutno prostega dostopa, oziroma presoje,
               ali je javni interes razkritja močnejši od njegovega interesa.</p>
               <p>Ker menimo, da predlagana novela ustrezno naslavlja težave pri zagotavljanju pravice
               do dostopa do informacij javnega značaja in utrjuje visok standard izvajanja pravice,
               bomo v Poslanski skupini SMC novelo zakona podprli. Hvala.</p>
            </sp>
            <sp xml:id="SDZ7-Redna-37-2018-01-25.sp9">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospa Eva Irgl.</p>
            </sp>
            <sp xml:id="SDZ7-Redna-37-2018-01-25.sp10">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci!</p>
               <p>V Poslanski skupini Slovenske demokratske stranke menimo, da je transparentnost
               oziroma preglednost delovanja javnega sektorja in dostopnost teh informacij
               novinarjem vsekakor treba zagotavljati, poudarjamo pa, da je to treba zagotavljati na
               način, ki ne bo predstavljal posega v pravice drugega. Menimo tudi, da je treba
               upoštevati sorazmernost, kadar gre za pravice drugih oseb, ki bi lahko nastopile kot
               stranski udeleženci.</p>
               <p>Vsekakor na tem mestu poudarjam, da predlogu zakona ne bomo nasprotovali. Opozarjamo
               pa na pomisleke, ki so ustavnopravne narave in na katere je opozorila tudi že
               Zakonodajno-pravna služba v svojem mnenju. Sodelovanje stranskih udeležencev v
               postopku je ustavno procesno jamstvo, je odraz temeljne človekove pravice in temeljne
               svoboščine enakega varstva pravic, ki je zagotovljena v 22. členu Ustave Republike
               Slovenije. 23. člen Ustave Republike Slovenije pa zagotavlja učinkovito sodno
               varstvo, kar bi bilo s predlagano dopolnitvijo zakona vprašljivo. Tukaj naj poudarim,
               da razumemo predloge novinarskih združenj, vendar še enkrat opozarjamo, da mora biti
               zakon tako definiran, da ne posega v z ustavo zagotovljene človekove pravice.</p>
               <p>Z amandmajem, ki je bil sprejet na odboru za notranje zadeve, po našem mnenju niso
               bili v celoti odpravljeni pomisleki oziroma pripombe, vezane na ustavnopravno naravo.
               Na to je opozorila tudi Zakonodajno-pravna služba, zato bi bilo treba razmisliti, ali
               se tako zastavljen zakon oziroma koncept zakona dejansko sprejme. Vsekakor je na
               področju dostopa do informacij javnega značaja treba zagotavljati visoke standarde.
               Na to opozarjamo vedno znova v Slovenski demokratski stranki in bomo to tudi vedno
               zagovarjali. Zato bomo skrbno spremljali izvajanje novele zakona z vidika
               uresničevanja že zgoraj omenjenih ustavnih pravic in temeljnih svoboščin, torej
               enakega varstva pravic ter učinkovitega sodnega varstva. Hvala.</p>
            </sp>
            <sp xml:id="SDZ7-Redna-37-2018-01-25.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Benedikt Kopmajer.</p>
            </sp>
            <sp xml:id="SDZ7-Redna-37-2018-01-25.sp12">

               <speaker>BENEDIKT KOPMAJER (PS DeSUS):</speaker>

               <p>Spoštovani predsednik, predstavnica Ministrstva za javno upravo, spoštovani kolegice
               in kolegi, lep pozdrav!</p>
               <p>S predlogom dopolnitve Zakona o dostopu do informacij javnega značaja, katerega
               podpisniki smo tudi poslanke in poslanci Poslanske skupine Desus, želimo presekati
               vozel, ki je nastal med varstvom osebnih podatkov, informacijami javnega značaja in
               procesnimi pravili upravnega postopka. Takšna praksa je namreč izničila standarde
               dostopa do informacij javnega značaja in tudi samega namena krovnega zakona, s tem pa
               je bilo v veliki meri onemogočeno delo novinarjev. Novinarji namreč od septembra lani
               opozarjajo na problem, ki ga v praksi predstavlja institut stranske udeležbe v
               postopkih dostopa do informacij javnega značaja. Prišlo je namreč do situacij, ko so
               novinarji od organov, od katerih so zahtevali posredovanje informacij javnega
               značaja, prejemali račune za plačilo stroškov odvetnikov, ki so zastopali osebe, na
               katere so se nanašali zahtevani podatki. Nesporno je, da mora biti dostop do
               informacij po mednarodnih standardih enostaven, hiter in brezplačen oziroma povezan z
               nizkimi stroški, a žal se, kot že rečeno, v praksi soočajo z velikimi težavami, saj
               pridobitev teh podatkov traja tudi več let, s tem pa so povezani visoki stroški.</p>
               <p>Zato smo se poslanke in poslanci na pobudo novinarskih organizacij odločili vložiti
               novelo krovnega zakona, s katero te težave odpravljamo. Tako s predlogom določamo, da
               je v postopku z zahtevo za dostop do informacij javnega značaja stranka postopka samo
               prosilec, če je predmet odločanja dostop do podatkov, za katere je v zakonu določeno,
               da so javni. V Poslanski skupini Desus nas veseli, da imajo obravnavane dopolnitve
               široko podporo, tako s strani informacijske pooblaščenke, Državnega sveta, Vlade,
               novinarjev kot seveda poslank in poslancev, na kar je jasno pokazalo že glasovanje na
               matičnem delovnem telesu. Predlog je bil namreč soglasno sprejet. Poslanke in
               poslanci smo torej prepoznali problem vključevanja stranskih udeležencev in
               zaračunavanja stroškov njihovih odvetnikov, s katerim se srečujejo prosilci dostopa
               do informacij javnega značaja, na katere so opozarjali v Društvu novinarjev
               Slovenije, Transparency International Slovenija, Združenju novinarjev in publicistov
               ter Sindikatu novinarjev Slovenije. Predvsem pa je prevladalo dejstvo, da le
               preprost, učinkovit in stroškovno ugoden ter hiter dostop do informacij javnega
               značaja bistveno prispeva k demokratičnosti, transparentnosti delovanja države in
               državnih organov.</p>
               <p>Predlog bomo v Poslanski skupini Desus seveda podprli. Hvala.</p>
            </sp>
            <sp xml:id="SDZ7-Redna-37-2018-01-25.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospa Iva
               Dimic.</p>
            </sp>
            <sp xml:id="SDZ7-Redna-37-2018-01-25.sp14">

               <speaker>IVA DIMIC (PS NSi):</speaker>

               <p>Spoštovani predsednik, spoštovani poslanke in poslanci!</p>
               <p>Informacija javnega značaja predstavlja kategorijo, ki pomeni temelj javnega
               delovanja državnih institucij in drugih organov, ki v okviru svojega delovanja
               razpolagajo s podatki. Prevladuje torej javni interes kot najvišja oblika sodelovanja
               državljanov pri ugotavljanju javnih zadev. Gre za ustavno kategorijo, ki z nekaterimi
               izjemami dopušča pridobitev takšne informacije. Ta mora biti prosto dostopna, prav
               tako tudi njena ponovna uporaba. Tehtanje javnega interesa in interesa organa, ki
               razpolaga s posameznimi informacijami, vedno predstavlja tanko ločnico, zato ne sme
               biti prepuščeno subjektivni presoji tistih, ki odločajo o tem, ali gre za informacijo
               javnega značaja oziroma za podatke, ki so absolutno javni in jih kot takšne določa
               sam zakon. Gre torej za tehtanje sorazmernosti, ali je javni interes zvedeti za
               določene podatke, ki so sicer javni, večji od pravice drugih oseb, da bi v postopku
               lahko nastopile kot stranski udeleženci in s tem varovale svoje pravne koristi. V
               Novi Sloveniji smo prepričani, da je predlog današnje novele zakona vprašljiv z
               vidika pravne varnosti stranskih udeležencev. Gre za vprašanje poseganja v temeljno
               človekovo pravico, ki je varovana z ustavo. Če se postavimo v vlogo stranskega
               udeleženca, ki mu ustava zagotavlja pravico do enakega varstva pravic, potem mu zakon
               te pravice ne more vzeti. Prav tako o tej pravici v primeru dvoma ne more odločati
               organ, ki vodi postopek po tem zakonu.</p>
               <p>V naši državi je res nekaj hudo narobe. Vlada nas prepričuje, kako ima Slovenija
               visoke standarde na področju dostopa do informacij javnega značaja – ali to res drži?
               Krščanski demokrati zagovarjamo dostop tudi glede informacij, ki se nanašajo na
               bančne podatke, glede katerih pa prosilci velikokrat ne dobijo zadostnih informacij,
               čeprav se le-te nanašajo na širši javni interes, in čeprav zadnja sprememba Zakona o
               bančništvu omogoča preiskovalni komisiji o ugotavljanju zlorab v slovenskem bančnem
               sistemu, da pridobi bančne dokumente, se to ne zgodi. Predvsem naša največja banka,
               ki je v lasti države, krši zakon. Bančnih dokumentov ne želi izročiti, in to kljub
               temu da gre za velik javni interes, interes vseh državljanov, ki so morali in smo
               morali sanirati že drugo bančno luknjo. Tukaj vidimo, da gre za velik razkorak med
               navidezno enakostjo pred zakonom, med pravico javnosti do informacij javnega značaja
               na eni strani ter pravico drugih oseb, na katere se ti javni podatki nanašajo. Ali
               drugače povedano, prevečkrat se zgodi, da kljub širšemu javnemu interesu državljani
               ali celo preiskovalne komisije ne dobijo zadostnih in pravih informacij. In to kljub
               temu da jim to pravico daje zakon. Očitno pa je žal tukaj situacija obrnjena. Zaradi
               prevelikega interesa posameznikov, da se ohranja status quo, državljani ostajamo brez
               pravih informacij. Zadeve ostajajo nedorečene in povzročitelji nekaznovani, to pa
               zagotovo ni v interesu tistih slovenskih državljanov, ki želimo pravično delovanje
               vseh državnih organov in institucij.</p>
               <p>V Novi Sloveniji predlogu za dopolnitve Zakona o dostopu do informacij javnega
               značaja ne bomo nasprotovali.</p>
            </sp>
            <sp xml:id="SDZ7-Redna-37-2018-01-25.sp15">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo mag. Bojana Muršič.</p>
            </sp>
            <sp xml:id="SDZ7-Redna-37-2018-01-25.sp16">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsednik, za besedo. Spoštovani državni sekretarki, kolegice in
               kolegi!</p>
               <p>Naj kar v uvodu povem, da sem v imenu Poslanske skupine Socialnih demokratov
               predlagano novelo Zakona o dostopu do informacij javnega značaja sopodpisala. Tudi v
               Poslanski skupini Socialnih demokratov bomo obravnavani predlog soglasno podprli.</p>
               <p>Sopodpisniki ne skrivamo, da smo se z vložitvijo novele predloga zakona praktično
               odzvali pobudi Društva novinarjev Slovenije, Sindikata novinarjev Slovenije,
               Združenja novinarjev in publicistov ter Transparency International z namenom, da se
               prepreči zloraba instituta stranske udeležbe v pravnem postopku, prek katerega se
               ovira pravica do dostopa do informacij javnega značaja. Naj ponovno poudarim, da gre
               za informacijo, ki je po zakonu javno dostopna. Predlog sta podprla tudi
               informacijska pooblaščenka in Državni svet.</p>
               <p>V tem delu predstavitve stališča poslanske skupine mi dovolite izpostaviti še eno
               dejstvo. V obdobju hitrega razvoja pravzaprav lahko rečemo, da gre za vsakodnevni
               napredek informacijske tehnologije in vpeljevanja le-te v vse sfere našega življenja
               in se čedalje več vprašanj nanaša tudi na varovanje osebnih podatkov. Tej temi bomo v
               bližnji prihodnosti zagotovo morali nameniti vse več pozornosti. Varovanje osebnih
               podatkov in dostop do informacij javnega značaja gresta nekako z roko v roki. Na eni
               strani podatke varujemo, na drugi strani pa so informacije oziroma podatki, ki
               prispevajo k transparentnosti in odgovornemu ravnanju pri upravljanju z javnimi
               sredstvi tistih poslovnih subjektov pod prevladujočim vplivom oseb javnega prava.
               Osnovni namen pravice do dostopa do informacij javnega značaja pa omogoča
               državljankam in državljanom, da nadzirajo, kako se ta javna sredstva porabljajo.</p>
               <p>Predlagatelji se zavedamo, da predlagana rešitev ne rešuje vseh problemov, s katerimi
               se srečujejo pri svojem delu novinarji, vendar upamo, da bo ta predlog, ki ga imamo
               danes na mizi, sprejet in da bo v samem izvajanju prinesel pričakovane rešitve, kot
               so poenostavitev postopkov in, ključno, tudi zmanjševanje stroškov. Hvala.</p>
            </sp>
            <sp xml:id="SDZ7-Redna-37-2018-01-25.sp17">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Levica, zanjo dr. Matej T. Vatovec.</p>
            </sp>
            <sp xml:id="SDZ7-Redna-37-2018-01-25.sp18">

               <speaker>DR. MATEJ T. VATOVEC (PS LEVICA):</speaker>

               <p>Hvala, predsednik. Lep pozdrav vsem!</p>
               <p>Predlog za spremembo Zakona o dostopu do informacij javnega značaja je prišel s
               strani civilne družbe. Na probleme, s katerimi se soočajo pri pridobivanju informacij
               javnega značaja, so tokrat opozorili novinarji. To sicer ni prvo opozorilo, očitno je
               le predvolilni čas obdobje, v katerem je koalicija pripravljena prisluhniti tovrstnim
               pozivom. Na poziv smo se odzvali tudi v Levici, a naš predlog na žalost ni bil
               deležen podpore koalicije, tako kot niso bili deležni podpore naši drugi predlogi na
               področju transparentnosti in demokratičnosti delovanja državnih organov. Ne gre
               pozabiti, da je ravno ta vlada med prvimi ukrepi poskrbela za ukinitev magnetogramov
               in zvočnih zapisov sej Vlade. Razlog za to pa so bili ravno pozivi javnosti in
               novinarjev po razkritju ozadja za nekatere sporne odločitve Vlade v preteklosti. Da
               vladi in koaliciji ne gre za transparentno delovanje, se kaže tudi na številnih
               drugih primerih. Po več kot dveh letih so na primer pod oznako tajnosti še vedno
               skriti vsi podatki o nakupu in postavitvi rezilne žice na meji. Prav tako je pod
               oznako tajnosti skrit sporazum z Madžarsko glede izgradnje drugega tira. Še posebej
               podatek o tem, kaj smo Madžarski sploh ponudili v zameno. V tajnosti vlada pripravlja
               nov zakon o Sovi, ki tudi že nekaj časa napol tajno stavka. Še posebej pa ne gre
               pozabiti tega, da sta vlada in ta koalicija informacije javnega značaja želeli pred
               kratkim opredeliti kot tržno blago.</p>
               <p>A danes se je ta plošča obrnila. S predlogom sta podprli predlog novinarjev, ki jih
               nekateri državni organi in podjetja želijo od zahtev po razkritju podatkov odvrniti
               na tak način, da jim zaračunavajo vse možne stroške postopka, vključno z
               zaračunavanjem stroškov odvetnikov stranskih udeležencev, ki jih ti organi vključijo
               v postopek. Vse to jim seveda koristi tudi za podaljševanje teh postopkov. Tovrstnih
               praks se v Levici dobro zavedamo. Pogosto jih bodisi Vlada bodisi kakšno pristojno
               ministrstvo uporabi tudi, ko mi od njih zahtevamo kakšne informacije. Ravno to je
               razlog, da imamo do predloga koalicije mešane občutke. Vsekakor se strinjamo, da je
               treba tovrstne prakse preprečiti in ustaviti, težave pa imamo s tem, kako se ta
               problem rešuje.</p>
               <p>Zakonodajno-pravna služba je podala obsežno pisno mnenje in iz tega mnenja jasno
               izhaja, da je predlagana rešitev najverjetneje protiustavna. Smo torej v situaciji,
               ko bo Vlada oziroma koalicija, ki sama sicer nikakor noče razkriti za javnost
               pomembnih informacij, sprejela rešitev, ki bo sicer olajšala dostop do takšnih
               informacij, a skoraj zagotovo na protiustaven način. Povsem na mestu je torej
               vprašanje, ali se to počne namerno. Ali Vladi in koaliciji trenutno stanje pravzaprav
               ustreza, ker želi še naprej tudi sama skrivati podatke o svojih spornih poslih, in je
               zato na mizi rešitev, ki v praksi tako ali tako ne bo zaživela, ker jo bo
               razveljavilo Ustavno sodišče? To so vprašanja, ki so odprta in prinašajo tudi resne
               posledice za to, kako bo ta zakon deloval. Glede na to, da smo v Levici pripravili
               kompromisni predlog, ki bi prinesel povsem enak končni rezultat, enake rešitve, a na
               ustavnoskladen način, menimo, da je odgovor na vsa prej zastavljena vprašanja
               pritrdilen.</p>
               <p>Zato v Levici tega zakona ne moremo podpreti.</p>
            </sp>
            <sp xml:id="SDZ7-Redna-37-2018-01-25.sp19">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje zbora opravili danes v okviru glasovanj, pol ure po prekinjeni 14. točki
               dnevnega reda.</p>
               <p>S tem prekinjam 2. točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O IZDELKIH IZ PLEMENITIH KOVIN, PO SKRAJŠANEM
                  POSTOPKU.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade, državni
               sekretarki na Ministrstvu za gospodarski razvoj in tehnologijo gospe Evi Štravs
               Podlogar.</p>
            </sp>
            <sp xml:id="SDZ7-Redna-37-2018-01-25.sp20">

               <speaker>EVA ŠTRAVS PODLOGAR:</speaker>

               <p>Spoštovani gospod predsednik, spoštovani poslanke in poslanci, lepo pozdravljeni!</p>
               <p>Dovolite, da vam predstavim cilje in rešitve nove novele Zakona o izdelkih iz
               plemenitih kovin, o katerih boste danes odločali. Ocenjujemo, da je stanje na
               področju izdelkov iz plemenitih kovin stabilno. Zakon o izdelkih iz plemenitih kovin
               zagotavlja nadzor države nad ustrezno kakovostjo izdelkov iz plemenitih kovin v
               prometu. Potrošnik ima tako zagotovilo, da kupuje izdelke iz zlata ali srebra pri
               registriranem dobavitelju in da so bili ti izdelki predhodno ustrezno preizkušeni pri
               Uradu Republike Slovenije za meroslovje, ki deluje v okviru našega ministrstva. Kljub
               temu pa so potrebne manjše prilagoditve zakona, in sicer predvsem v delu, ki se
               nanaša na višino glob in njihovo izrekanje v hitrem postopku.</p>
               <p>To je tudi glavni namen novele zakona. Višina predpisanih glob se za večino prekrškov
               ni spremenila vse od leta 2000, prav tako so vse globe v Zakonu o izdelkih iz
               plemenitih kovin določene v slovenskih tolarjih in se zato preračunavajo v evre.
               Hkrati lahko trenutno inšpektorji izrekajo kazni le na spodnji meji, torej res v
               najnižjih, včasih smešnih zneskih. Glede na to, da se zbirajo podatki o dobaviteljih
               izdelkov iz plemenitih kovin, je potrebna tudi uskladitev določb zakona z določbami
               zakonodaje na področju varstva osebnih podatkov. V praksi se je tudi pokazalo, da je
               potrebna deregulacija za tuje kovance, ki so plačilno sredstvo v tujini oziroma so
               izdani v zbirateljske namene. Ugotovili smo namreč, da gre za določeno podvajanje že
               izvedenih tovrstnih nadzornih postopkov v tujini.</p>
               <p>Spoštovani, dovolite, da sklenem to kratko predstavitev. Prepričana sem, da novela
               zakona prinaša dobre in utemeljene rešitve, ki bodo prispevale k boljšemu in
               preglednejšemu poslovnemu okolju, višji stopnji zaupanja potrošnikov v delovanje
               sistema nadzora nad izdelki iz plemenitih kovin v prometu in preprečevanju nelojalne
               konkurence.</p>
               <p>Zato predlagam, da novelo sprejmete. Hvala lepa.</p>
            </sp>
            <sp xml:id="SDZ7-Redna-37-2018-01-25.sp21">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za gospodarstvo kot matično delovno telo.</p>
               <p>Za predstavitev poročila odbora dajem besedo podpredsedniku gospodu Marku
               Ferlugi.</p>
            </sp>
            <sp xml:id="SDZ7-Redna-37-2018-01-25.sp22">

               <speaker>MARKO FERLUGA (PS SMC):</speaker>

               <p>Hvala za besedo. Pozdrav državni sekretarki in vsem ostalim v Državnem zboru!</p>
               <p>Odbor za gospodarstvo je na 31. seji 12. 1. 2018 obravnaval omenjeni predlog zakona.
               Odboru je bilo poleg predloga zakona posredovano še naslednje gradivo: mnenje
               Zakonodajno-pravne službe, mnenje Komisije Državnega sveta za gospodarstvo, obrt,
               turizem in finance in opredelitev Ministrstva za gospodarski razvoj in tehnologijo do
               mnenja Zakonodajno-pravne službe. Amandmaje k predlogu zakona so vložile poslanske
               skupine SMC, Desus in SD. Članicam in članom odbora je bil na seji predložen predlog
               amandmaja odbora poslanskih skupin SMC, Desus in SD k 6. členu, o katerem je odbor
               glasoval in ga sprejel. Sprejeti amandma je razviden iz poročila odbora.</p>
               <p>Predstavnica Zakonodajno-pravne službe je v dopolnilni obrazložitvi pojasnila, da so
               nekatere pripombe službe upoštevane z amandmaji koalicijskih poslanskih skupin, glede
               ostalih pripomb pa je ministrstvo podalo dodatna pojasnila. Glede amandmaja k 6.
               členu je opozorila, da ga je treba spremeniti, zato se je služba strinjala s
               predlogom odbora k amandmaju k 6. členu. Podana je bila tudi pripomba glede
               umeščenosti Urada Republike Slovenije za meroslovje. Na seji je sodeloval tudi
               predstavnik Državnega sveta, ki je pojasnil, da Komisija Državnega sveta za
               gospodarstvo, obrt, turizem in finance predlagani zakon podpira.</p>
               <p>Članice in člani odbora so o rešitvah predlaganega zakona razpravljali, in kot rečeno
               je bil na odboru s 131. členom Poslovnika državnega zbora sprejet amandma odbora k 6.
               členu. Odbor je obravnaval in sprejel tudi amandmaje poslanskih skupin SMC, Desus in
               SD, in sicer k 2., 3. in 4. členu, k naslovu Končna odločba in za novi 11.a člen.
               Brezpredmeten je postal amandma poslanskih skupin SMC, Desus in SD k 6. členu. Odbor
               je v skladu s 128. členom Poslovnika državnega zbora glasoval o vseh členih predloga
               zakona in jih sprejel. Glede na sprejete amandmaje je pripravljeno besedilo
               dopolnjenega predloga zakona, v katerem so vključeni in sprejeti amandmaji. Dopolnjen
               predlog zakona je sestavni del poročila omenjenega odbora. Hvala.</p>
            </sp>
            <sp xml:id="SDZ7-Redna-37-2018-01-25.sp23">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Slovenske demokratske stranke, zanjo gospod Franc
               Breznik.</p>
            </sp>
            <sp xml:id="SDZ7-Redna-37-2018-01-25.sp24">

               <speaker>FRANC BREZNIK (PS SDS):</speaker>

               <p>Hvala, gospod predsednik. Spoštovani kolegice in kolegi!</p>
               <p>Pred nami je torej zakon o spremembah in dopolnitvah Zakona o izdelkih iz plemenitih
               kovin. Naj povem, da smo z Zakonom o izdelkih iz plemenitih kovin, ki je začel
               veljati že davnega leta 2000, odstopili od relativnega, togega državnega nadzora nad
               izdelki iz plemenitih kovin. Novi zakon je takrat namreč omogočil dobaviteljem
               izdelkov iz plemenitih kovin, da z vzdrževanjem predpisane tehnične dokumentacije
               samostojno zagotavljajo skladnost svojih izdelkov s predpisi. Rad bi tudi spomnil, da
               področje izdelkov iz plemenitih kovin v okviru Evropske unije v bistvu ni usklajeno.
               Večina držav članic Evropske unije ima vzpostavljen tako imenovani sistem obveznega
               preizkušanja in potrjevanja skladnosti izdelkov iz plemenitih kovin. Med te države
               spadajo, vključno s Slovenijo, Ciper, Češka, Danska, Estonija, Finska, Hrvaška,
               Irska, Latvija, Litva, Madžarska, Nizozemska, Poljska, Portugalska, Slovaška,
               Španija, Švedska in Velika Britanija. V državah članicah Evropske unije, kot so na
               primer Avstrija, Italija, Nemčija, pa zagotavljanje ustrezne kakovosti izdelkov iz
               plemenitih kovin sicer ni predpisano, se pa v praksi izvaja predvsem s preizkušanjem
               izdelkov na podlagi kemijskih analiz.</p>
               <p>Kaj nam prinaša in kateri so cilji predlaganega zakona? Prvi cilj, ki je, lahko
               rečemo, samoumeven, je cilj uskladiti znesek glob z inflacijo. Do zdaj imamo celo
               cene v tolarjih. Naj povem, da je predlagano zvišanje zneskov glob, ki so
               nespremenjene že od leta 2000, in sicer 58,5 %, kolikor je po podatkih Statističnega
               urada Republike Slovenije znašala tudi sama inflacija. V zadnjih letih smo torej tu
               dobili celo nek manko v državnem proračunu zaradi nepobranih glob, ki je bil
               posledica neusklajevanja z inflacijo. Drugi cilj zakona je omogočiti izrekanje glob v
               razponu v hitrem postopku, kar se nam zdi v Slovenski demokratski stranki vmesno.
               Potem celovito sfunkcionirati nedovoljeno dajanje izdelkov iz plemenitih kovin v
               promet, urediti varstvo osebnih podatkov v evidenci o dobavitelju izdelkov iz
               plemenitih kovin, predvsem pa, kar se nam zdi v Slovenski demokratski pomembno in k
               čemur stremi tudi naša kompletna politika, deregulacija nadzora nad tujimi kovanci iz
               plemenitih kovin. V zadnji zadevi, ki je prav tako samoumevna, gre za dopolnjenje
               osnovnega zakona z določbo o vzajemnem priznavanju, vključno s sklicem na Direktivo
               Evropske unije 2015/1535 od notifikaciji neharmoniziranih predpisov.</p>
               <p>Naj zaključim, spoštovani kolegice in kolegi, ravno zaradi tega, kar sem naštel, bo
               Slovenska demokratska stranka predlog zakona podprla. Najlepša hvala.</p>
            </sp>
            <sp xml:id="SDZ7-Redna-37-2018-01-25.sp25">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Tomaž Gantar.</p>
            </sp>
            <sp xml:id="SDZ7-Redna-37-2018-01-25.sp26">

               <speaker>TOMAŽ GANTAR (PS DeSUS):</speaker>

               <p>Hvala lepa, predsednik. Lep pozdrav vsem!</p>
               <p>Predlog zakona prinaša popravek nekaterih določb, s katerimi bo slovenska zakonodaja
               sledila evropskim pravilom nad izdelki iz plemenitih kovin, ki so v skupnem prometu.
               Zakon predvsem zagotavlja ustrezen nadzor nad kakovostjo izdelkov iz plemenitih
               kovin. Poleg tega gre za nekatere manj zahtevne prilagoditve oziroma, bolje rečeno,
               nadgradnjo veljavne ureditve. Tako se bodo kazni prilagodile veljavni valuti in bodo
               po novem nekoliko višje, večji bo nadzor nad dobavitelji tovrstnih izdelkov, njihove
               evidence pa se bodo prilagodile zakonodaji na področju varstva podatkov. Prav tako se
               odpravlja nepotrebno podvajanje posameznih aktivnosti na področju preverjanja, kar
               posledično pripelje tudi do deregulacije nadzora nad tujimi kovanci iz plemenitih
               kovin.</p>
               <p>Spremembe ocenjujemo kot potrebne, kot smiselne in zato bomo v naši poslanski skupini
               predlog zakona podprli. Hvala.</p>
            </sp>
            <sp xml:id="SDZ7-Redna-37-2018-01-25.sp27">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo mag. Matej
               Tonin.</p>
            </sp>
            <sp xml:id="SDZ7-Redna-37-2018-01-25.sp28">

               <speaker>MAG. MATEJ TONIN (PS NSi):</speaker>

               <p>Dragi poslanke in poslanci, dober dan!</p>
               <p>Zakon o izdelkih iz plemenitih kovin, ki je danes pred nami, prinaša 2 ključni
               spremembi. Ena je drugačno in strožje kaznovanje predvsem dobaviteljev plemenitih
               kovin, ki svoje izdelke še naprej dajejo v promet, in to kljub temu da jim je že bila
               izrečena prepoved. In druga stvar, deregulacija nadzora nad tujimi kovanci, ki so
               bili uradno priznani kot plačilno sredstvo ali izdani v zbirateljske namene. K temu
               je treba dodati tudi plemenite kovine v obliki palic ali ploščic iz kovnic s statusom
               standarda good delivery londonskega združenja za določanje kakovosti zlata in
               srebra.</p>
               <p>Ocena Poslanske skupine Nove Slovenije je, da je treba poštene ljudi zaščititi pred
               goljufi, prevarante, ki s plemenitimi kovinami goljufajo, je treba kaznovati. Da bi
               se ti postopki karseda hitro odvili, podpiramo tudi uveljavitev hitrega prekrškovnega
               postopka, ki je predviden v tem zakonu. Hkrati v Poslanski skupini Nove Slovenije
               zagovarjamo tudi načelo, naj država z regulacijo ne posega v področje, kjer to ni
               potrebno. Zagotovo ni potrebe, da bi Slovenija regulirala kovance, ki jih je priznala
               že neka druga država. Prav tako pa ni smiselno, da ne bi zaupali standardu
               londonskega združenja, ki določa kakovost zlata in srebra.</p>
               <p>Zaradi teh dveh temeljnih stvari, to je deregulacija nadzora in strožje kaznovanje
               goljufov – s tema dvema predlogoma se Poslanska skupina Nove Slovenije strinja in bo
               ta zakon podprla.</p>
            </sp>
            <sp xml:id="SDZ7-Redna-37-2018-01-25.sp29">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospod Ivan Škodnik.
            </p>
            </sp>
            <sp xml:id="SDZ7-Redna-37-2018-01-25.sp30">

               <speaker>IVAN ŠKODNIK (PS SMC):</speaker>

               <p>Spoštovani predsednik, spoštovani predstavniki Vlade, kolegice in kolegi
               poslanci!</p>
               <p>Zakon, ki je pred nami, določa tehnične zahteve, ki jih morajo izpolnjevati izdelki
               iz plemenitih kovin v prometu, postopke ugotavljanja in potrjevanja skladnosti
               izdelkov, označevanje izdelkov, promet izdelkov in nadzorstvo nad izdelki. Določbe
               tega zakona se nanašajo tudi na surovce in polizdelke iz plemenitih kovin, kot so
               granule, palice, ploščice, lističi, žice, trakovi in podobno. Urad Republike
               Slovenije za meroslovje je nacionalna institucija, ki deluje v skladu z določbami
               zakona, ki je pred nami, in je odgovorna za sistemsko urejanje področja plemenitih
               kovin. Izvaja nadzor v določenem obsegu pa tudi preizkušanje in označevanje izdelkov
               iz plemenitih kovin. Proizvajalci in uvozniki imajo možnost, da ob izpolnjevanju
               predpisanih pogojev sami deklarirajo skladnost izdelkov, pri čemer jih nadzira Urad
               Republike Slovenije za meroslovje.</p>
               <p>Glavni namen predlaganega zakona o spremembah in dopolnitvah Zakona o izdelkih iz
               plemenitih kovin je uskladitev glob za prekrške z inflacijo. Dejstvo je namreč, da so
               globe nespremenjene vse od leta 2000 oziroma 2005 in so izražene še v slovenskih
               tolarjih. Sedaj veljavni Zakon o izdelkih iz plemenitih kovin omogoča inšpektorjem le
               izrekanje glob na spodnji meji, torej v najnižjih predpisanih zneskih, zato je
               predlagana dopolnitev zakona, po kateri bodo lahko inšpektorji v hitrih postopkih
               izrekli globe v razponu. Ta določba bo predvsem omogočila strožje kaznovanje
               dobaviteljev, ki kljub že izrečenim globam ponovno kršijo določbe zakona. Predlagana
               je tudi opustitev obveznega preizkušanja in potrjevanja skladnosti za tuje kovance iz
               plemenitih kovin, ki so bodisi plačilno sredstvo v tujini bodisi so bili izdani v
               zbirateljske namene. Praksa je namreč pokazala, da gre za določeno podvajanje
               preizkusov, ki so bili že izvedeni v tujini. Nadalje je primerjalna analiza
               zakonodaje drugih držav na področju izdelkov iz plemenitih kovin pokazala, da drugod
               podobnega obveznega preizkušanja tudi kovancev ne poznajo.</p>
               <p>Predlagana je tudi dopolnitev sedaj veljavnega Zakona o izdelkih iz plemenitih kovin
               na področju varstva osebnih podatkov. Gre za določbo, ki predpisuje vodenje evidence
               dobaviteljev izdelkov iz plemenitih kovin. Predlaga se dopolnitev s klavzulo po
               vzajemnem priznavanju. To pomeni, da se določbe tega zakona ne bodo uporabljale za
               proizvode, ki se v skladu z domačo zakonodajo, ki zagotavlja enakovredno raven
               varovanja javnega interesa, kot je določena v zakonodaji Republike Slovenije,
               zakonito proizvajajo oziroma tržijo v drugih državah članicah Evropske unije in v
               Turčiji ali proizvajajo v državah Evropskega združenja za prosto trgovino, EFTA, ki
               so hkrati podpisnice Sporazuma o evropskem gospodarskem prostoru. Ker gre pri zakonu
               za manj zahtevne spremembe in dopolnitve zakona, se ta sprejema po skrajšanem
               postopku.</p>
               <p>V Poslanski skupini Stranke modernega centra bomo Predlog zakona o spremembah in
               dopolnitvah Zakona o izdelkih iz plemenitih kovin podprli. Hvala.</p>
            </sp>
            <sp xml:id="SDZ7-Redna-37-2018-01-25.sp31">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje Državnega zbora
               opravili danes v okviru glasovanj, pol ure po prekinjeni 14. točki dnevnega reda.</p>
               <p>S tem prekinjam 3. točko dnevnega reda.</p>
               <p>Prehajamo na <title>4. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O EVIDENTIRANJU NEPREMIČNIN PO SKRAJŠANEM
                  POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade ministrici
               za okolje in prostor gospe Ireni Majcen.</p>
            </sp>
            <sp xml:id="SDZ7-Redna-37-2018-01-25.sp32">

               <speaker>IRENA MAJCEN:</speaker>

               <p>Spoštovani predsednik Državnega zbora dr. Milan Brglez, spoštovane poslanke,
               spoštovani poslanci!</p>
               <p>Vlada Republike Slovenije je predlagala sprejetje zakona o spremembah in dopolnitvah
               Zakona o evidentiranju nepremičnin, katerega cilj je ureditev evidentiranja in
               spreminjanja podatkov o zemljiščih, stavbah in delih stavb v zemljiškem katastru,
               katastru stavb in registru nepremičnin, ki se je zaznala, kot pomanjkljiva ali
               neustrezna, zlasti z vidika izvajanja sistema množičnega vrednotenja nepremičnin.
               Poglavitne predlagane spremembe in dopolnitve lahko strnemo v naslednje točke.
               Ureditev zemljiškega katastra je nadgrajena s pravili vodenja in usklajevanja
               podatkov o dejanski rabi zemljišč in z geodetsko storitvijo lokacijska izboljšava
               podatkov zemljiškega katastra. Ureditev katastra stavb je nadgrajena s postopkom
               ukrepanja v primerih, ko stavba še eni vpisana ali niso vpisane spremembe podatkov že
               vpisanih stavb, z določitvijo pravil vpisa podatkov o lastnikih delov stavb in z
               omejitvijo delitev stanovanjskih stavb, ki so zgrajene po 1. januarju 2003. Ureditev
               registra nepremičnin je nadgrajena zlasti z natančno določitvijo podatkov in
               pravilnih podlag za vodenje teh podatkov v registru nepremičnin ter s pravili za
               prevzemanje podatkov in vpisa podatkov, ki se vodijo v registru nepremičnin. Nadalje
               so spremembe in dopolnitve usmerjene k zagotavljanju sistema obveščanja lastnikov
               nepremičnin, prekrškovne določbe pa bodo z določitvijo širših pooblastil geodetskega
               inšpektorja zagotavljale učinkovitejši nadzor nad izvajanjem zakona.</p>
               <p>Dosedanja ureditev se torej nadgradi z dodatnimi ukrepi in aktivnostmi, ki bodo
               zagotovili, da se bodo podatki v zemljiškem katastru, katastru stavb in registru
               nepremičnin v letih 2018, 2019 izboljšali tako, da bodo zagotovljene bolj primerne
               podlage za kakovostnejše množično vrednotenje nepremičnin. Vlada Republike Slovenije
               meni, da predstavlja predlog zakona pomemben korak k celoviti prenovi zakonodaje s
               področja evidentiranja nepremičnin, ki jo bo predstavljal novi zakon o katastru
               nepremičnin. Ta bo prilagojen skladno z načrtovano dinamiko izvedbe projekta Program
               projektov eProstor. Predlog zakona tako seveda ne pomeni konca iskanja možnih rešitev
               za boljše in učinkovitejše evidentiranje nepremičnin v Republiki Sloveniji.</p>
               <p>Spoštovani poslanke in poslanci, upam, da boste predlagane rešitve podprli in s tem
               omogočili, da bo spremenjena in dopolnjena ureditev evidentiranja nepremičnin dosegla
               svoj namen in izkazala rezultate. Hvala.</p>
            </sp>
            <sp xml:id="SDZ7-Redna-37-2018-01-25.sp33">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za infrastrukturo, okolje in prostor kot matično
               delovno telo.</p>
               <p>Za predstavitev poročila odbora dajem besedo predsedniku gospodu Igorju Zorčiču.</p>
            </sp>
            <sp xml:id="SDZ7-Redna-37-2018-01-25.sp34">

               <speaker>IGOR ZORČIČ (PS SMC):</speaker>

               <p>Spoštovani predsednik, hvala za besedo. Spoštovani ministrica, kolegice, kolegi!</p>
               <p>Odbor za infrastrukturo, okolje in prostor je na 36. seji 10. 1. 2018 kot matično
               delovno telo obravnaval Predlog zakona o spremembah in dopolnitvah Zakona o
               evidentiranju nepremičnin, ki ga je Državnemu zboru po skrajšanem postopku predložila
               Vlada. Poslanska skupina Slovenske demokratske stranke je 9. 1. 2018, torej dan pred
               obravnavo na odboru, na odbor naslovila predlog za izvedbo javne predstavitve mnenj o
               predlogu zakona, zato je odbor pred začetkom druge obravnave najprej odločal o tem
               predlogu. Predlog na glasovanju ni dobil večinske podpore, zato je odbor nadaljeval z
               drugo obravnavo predloga zakona.</p>
               <p>V dopolnilni obrazložitvi je v mnenju predlagatelja ministrica za okolje in prostor
               gospa Irena Majcen izmed predlaganih sprememb izpostavila ureditev zemljiškega
               katastra, ki se nadgrajuje s pravili vodenja in usklajevanja podatkov o dejanski rabi
               zemljišč ter z lokacijsko izboljšavo podatkov zemljiškega katastra kot novo geodetsko
               storitvijo. Spremembe so predvidene tudi na področju ureditve katastra stavb, ki se
               nadgrajuje s postopkom ukrepanja v primerih nevpisanih stavb in nevpisanih sprememb
               podatkov vpisanih stavb, s pravili vpisa podatkov o lastnikih delov stavb v kataster
               stavb, ki se uskladijo s pravilom vpisovanja lastnikov stavb in delov stavb v
               zemljiško knjigo, ter z določitvijo načina evidentiranja podatka o lastniku dela
               stavbe v katastru stavb, če na stavbi ni vzpostavljena etažna lastnina ali ni
               ustanovljena stavbna pravica. Delitev stavb, ki so zgrajene po 1. januarju 2003, na
               več delov stavbe se omeji in je evidentiranje stavbe z več deli stavbe dovoljeno le,
               če je izdano gradbeno dovoljenje za večstanovanjsko stavbo. Izpostavljena je bila
               tudi ureditev registra nepremičnin, ki se nadgradi. Določajo se torej tudi pravila za
               prevzemanje podatkov in določajo se pravila vpisa podatkov, ki se vodijo v registru
               nepremičnin.</p>
               <p>Predstavnica Zakonodajno-pravne službe je poudarila, da so k predlogu zakona
               pripravili pisno mnenje, podali nekatere pripombe, ki jih je predlagatelj upošteval v
               vloženih amandmajih koalicijskih poslanskih skupin, v zvezi z mnenjem k 2. členu pa
               podal dodatna pisna pojasnila. Izpostavila je tudi, da ostaja pripomba k 5. členu
               predloga zakona, in sicer v zvezi z vsebino predlaganega četrtega odstavka novega
               61.a člena, ki po mnenju Zakonodajno-pravne službe preširoko opredeljuje aktivno
               legitimacijo oseb, ki lahko zahtevajo lokacijsko izboljšavo.</p>
               <p>Predlog zakona je obravnavala tudi Komisija Državnega sveta za lokalno samoupravo in
               regionalni razvoj, ki zakon podpira in nanj nima pripomb.</p>
               <p>V zvezi z vsebino predloga zakona je bila razprava poslancev v bistveni meri
               osredotočena na 5. člen, ki uvaja novi 61.a člen, s katerim se predvideva uvedba
               izboljšave lokacijskih podatkov zemljiškega katastra kot nove in samostojne geodetske
               storitve. Izpostavljen je bil pomislek Zakonodajno-pravne službe, in sicer v zvezi z
               vsebino predlaganega četrtega odstavka, posledično je bil sprejet tudi amandma
               odbora, po katerem se izvedba evidentiranja lokacijsko izboljšanih podatkov omeji na
               izvedbo po uradni dolžnosti in na vse osebe, ki za to izkažejo pravni interes. V
               zvezi z vsebino določb in s pojasnili predlagatelja, zlasti k 5. členu, nekateri
               poslanci niso bili zadovoljni, predlagali so, da se nadaljevanje razprave in
               odločanje o predlogu zakona preloži, kar ni bilo izglasovano.</p>
               <p>Po razpravi je odbor sprejel vse vložene amandmaje koalicijskih poslanskih skupin, na
               podlagi 131. člena Poslovnika državnega zbora še svoj amandma k amandmaju
               koalicijskih poslanskih skupin k 5. členu. Glasoval je tudi o vseh členih predloga
               zakona skupaj in jih sprejel. Hvala lepa.</p>
            </sp>
            <sp xml:id="SDZ7-Redna-37-2018-01-25.sp35">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Demokratične stranke upokojencev Slovenije, zanjo gospod
               Ivan Hršak.</p>
            </sp>
            <sp xml:id="SDZ7-Redna-37-2018-01-25.sp36">

               <speaker>IVAN HRŠAK (PS DeSUS):</speaker>

               <p>Hvala za besedo, spoštovani predsednik. Spoštovana ministrica s sodelavcem,
               spoštovani kolegice in kolegi!</p>
               <p>Pred nami je sprememba Zakona o evidentiranju nepremičnin, s katero naj bi se uredilo
               evidentiranje in spreminjanje podatkov zemljiškega katastra, katastra stavb in
               registra nepremičnin. Dosedanja ureditev se je namreč izkazala kot pomanjkljiva, še
               posebej z vidika množičnega vrednotenja nepremičnin. S sprejetjem te novele pa naj bi
               se podatki v letih 2018 in 2019 toliko izboljšali, da bodo predstavljali ustreznejšo
               podlago za kakovostnejše množično vrednotenje, ko oziroma če si bo katera od
               prihodnjih vlad sploh upala ugrizniti v to kislo jabolko.</p>
               <p>Na samem matičnem delovnem telesu se je največ debate odvijalo glede nove geodetske
               storitve. Gre za storitev lokacijske izboljšave, kar pomeni, da gre za tehnično
               spremembo podatkov o mejah parcel in zemljišč pod stavbo, s katero se bo izboljšala
               njihova lokacijska natančnost. Pomembno je poudariti, da na terenu ne bo prišlo do
               sprememb, temveč se bo grafični zajem podatkov o parcelah uskladil glede na
               prostorske akte ali zračne posnetke. Tako izboljšavo bo lahko zahtevala Geodetska
               uprava po uradni dolžnosti ali pa posameznik s pravnim interesom, stroške pa bo nosil
               tisti, ki bo izboljšavo tudi zahteval. To torej pomeni, da če bo Geodetska uprava
               zahtevala izboljšavo, ne bo mogla naložiti stroškov lastniku zemljišča, kot je bilo
               slišati pomisleke v razpravi na delovnem telesu. Na seji odbora smo slišali, da tudi
               Skupnost občin Slovenije podpira predlagane rešitve, saj menijo, da je čas, da se
               evidence uredijo in podatki poenotijo, saj to pomeni, da bodo občine lahko bolj
               kvalitetno upravljale s prostorom in pripravljale boljše prostorske načrte.</p>
               <p>Poslanke in poslanci Poslanske skupine Desus bomo predlog zakona podprli. Hvala.</p>
            </sp>
            <sp xml:id="SDZ7-Redna-37-2018-01-25.sp37">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospa Iva
               Dimic.</p>
            </sp>
            <sp xml:id="SDZ7-Redna-37-2018-01-25.sp38">

               <speaker>IVA DIMIC (PS NSi):</speaker>

               <p>Spoštovani predsedujoči, spoštovani kolegice in kolegi!</p>
               <p>Cilj predloga zakona naj bi bile ustrezne dopolnitve oziroma preureditve Zakona o
               evidentiranju nepremičnin, da se zagotovijo bolj kakovostni in popolni podatki v
               zemljiškem katastru, katastru stavb in registru nepremičnin. Vse te aktivnosti naj bi
               potekale v letošnjem in prihodnjem letu. Ti podatki bodo podlaga za izvajanje Zakona
               o množičnem vrednotenju nepremičnin, ki pa je zasnovan kot kot odmerni davek na
               nepremičnine. V Poslanski skupini Nove Slovenije se sprašujemo, če imamo v Sloveniji
               sploh dovolj usposobljenih ljudi in geodetov za izpeljavo tega zastavljenega cilja.
               Za odmero davka na nepremičnine potrebujemo natančne evidence, da se ne bo ponovila
               odločitev Ustavnega sodišča, ki bi ponovno lahko razveljavila zakon, kot se nam je to
               že zgodilo leta 2014.</p>
               <p>Velik del stavb, predvsem družinskih hiš, ki so zgrajene pred letom 2013, ni vpisanih
               v kataster stavb, ker takšnega vpisa na osnovi geodetskega elaborata država oziroma
               veljavna zakonodaja ni zahtevala. Podatke, ki služijo posplošeni tržni vrednosti v
               registru nepremičnin, so lastniki na podlagi vprašalnika sami sporočali in jih lahko
               tudi poljubno spreminjali. S predlogom današnje novele se bodo podatki o dejanski
               rabi in površini, stanovanjskih in nestanovanjskih, lahko spremenili samo na podlagi
               elaborata geodetskega podjetja. Predvidena cena izdelave takega elaborata je
               približno 300 evrov in je ravno toliko, kot je zagrožena najnižja kazen za nevpis v
               kataster stavb. S takim načinom, pravi Vlada, da želi spodbuditi vpis v kataster
               stavb. Ali se bo to res začelo dogajati in izvajati?</p>
               <p>V Poslanski skupini Nove Slovenije menimo, da se je Vlada lotila priprave vseh teh
               novel, ki so podlaga za izvajanje Zakona o množičnem vrednotenju nepremičnin, povsem
               napačno. Je že res, da je treba urediti vse evidence, jih združiti in poenotiti,
               ampak ključnega vprašanja pa še vedno nismo rešili, legalizacije črnih gradenj. Tega
               se vlada Mira Cerarja izogiba, in vprašanje je, kdo ima tukaj interes. Nova gradbena
               in prostorska zakonodaja, ki je bila sprejeta pred meseci in se bo pričela
               uporabljati letos junija, tega problema ne rešuje celovito. Pravično pa je, da smo
               državljani vsi enaki in imamo vsi iste dolžnosti in pravice. V Poslanski skupini Nove
               Slovenije vidimo rešitev predvsem v zakonu o legalizaciji nedovoljenih gradenj po
               vzoru sosednje Hrvaške. S tem bi lahko enostavno rešili težavo legalizacije, občine
               bi v svoje proračune prejele dodatna denarna sredstva iz komunalnih prispevkov in
               pozneje iz davka na nepremičnine. Na Hrvaškem so zadeve rešili na zelo enostaven, pa
               vendarle uporaben način. Zakon o legalizaciji nedovoljenih gradenj bi po našem
               prepričanju poskrbel, da bomo pridobili točne podatke v vseh evidencah. Na tak način
               bi pridobili tudi podlago in podatke za odmero davka na nepremičnine, ki ga lahko
               vzpostavimo samo s predpostavko, da imamo urejene vse evidence, torej kataster stavb,
               zemljiški kataster, zemljiško knjigo.</p>
               <p>Ker predlog novele problema ne rešuje celovito, v Poslanski skupini Nove Slovenije
               Predloga zakona o spremembah in dopolnitvah Zakona o evidentiranju nepremičnin ne
               bomo podprli.</p>
            </sp>
            <sp xml:id="SDZ7-Redna-37-2018-01-25.sp39">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Levica, zanjo dr. Franc Trček.</p>
            </sp>
            <sp xml:id="SDZ7-Redna-37-2018-01-25.sp40">

               <speaker>DR. FRANC TRČEK (PS LEVICA):</speaker>

               <p>Lep pozdrav vsem skupaj! Hvala za besedo, predsedujoči.</p>
               <p>Stališče. Obravnavani zakon bi potencialno omogočil kakovostnejše zbiranje podatkov
               za zagotavljanje množičnega vrednotenja nepremičnin. V osnovi gre za neke tehnične
               popravke, ki so na pol poti, ki naj bi v končni fazi pripomogli k odvedbi davka na
               nepremičnine, ki se ga nekako otepamo. Davek na nepremičnine v Sloveniji potrebujemo.
               Če bi izbrali več denarja z davki na visoke dohodke, dohodke od kapitala, od
               premoženja visokih vrednosti, bi lahko ljudje plačevali nižji DDV in trošarine –
               mimogrede, v Evropskem parlamentu ravno poteka razprava o davčnih politikah. Kaj to
               pomeni? Pomeni, da bi lahko progresivno obdavčevanje nepremičnin, do katerega bi
               lahko pripeljal ta zakon oziroma še en drugi zakon zraven, pripomoglo k nižjim
               regresivnim davkom, ki najbolj prizadenejo revnejše državljanke in državljane.</p>
               <p>To bi bilo nujno. Zakaj? Danes se velik del premoženja nahaja v obliki nepremičnin,
               premoženjske razlike med prebivalci pa so ogromne in še naraščajo. Ko se mi
               pogovarjamo o socialnih transferjih, se običajno ne pogovarjamo o tem. Relativno
               sveži podatki: najbogatejših 10 % slovenskih državljank in državljanov je imelo lani
               v lasti 34 % celotne vrednosti nepremičnin, 20 % najbogatejših je imelo v lasti več
               kot 50 % celotne vrednosti nepremičnin v Sloveniji, najrevnejša desetina državljank
               in državljanov pa je imela v lasti samo 3,4 promila celotne vrednosti nepremičnin.
               Skratka dobrega 0,3 %. Kaj nam to pove? To nam pove, da je koncentracija lastništva
               nepremičnin, zlasti tistih vrednih nepremičnin, zelo visoka. Zato je treba uvesti
               davek, ki bo ciljal na tistih 20 % najbogatejših, vseh ostalih pa ne bo dodatno
               obremenil ali bistveno obremenil. Mi moramo razmišljati tudi, kako pa smo prišli do
               teh nepremičnin, zlasti pri revnejših, zaradi tega ker od začetka obstoja Slovenije
               nimamo ustrezne stanovanjske politike. Da bo zdaj to naredila Super Hik vlada Mira
               Cerarja seveda nismo pričakovali. Toliko v Levici nismo naivni.</p>
               <p>Novela Zakona o evidentiranju nepremičnin, ki jo danes obravnavamo, takšne obdavčitve
               ne uvaja. Gre, kot sem že prej rekel, predvsem za tehnične popravke zakona, ki bodo
               omogočili zbiranje podatkov o nepremičninah, da bo končni davek na nepremičnine lahko
               bolj pošten. Že pri nedavni obravnavi Zakona o množičnem vrednotenju nepremičnin smo
               povedali, da so sedanje evidence vrednosti nepremičnin skrajno pomanjkljive, in
               dokler bo tako, bomo vedno lahko poslušali očitke, da nekdo zlorablja socialne
               prejemke, čeprav ima veliko premoženja. Predlog zakona, ki ga danes obravnavamo, bo
               stanje teh evidenc nekoliko izboljšal, zato mu ne bomo nasprotovali. Vendar pa gre
               pri tem zakonu tako kot pri nedavni noveli Zakona o množičnem vrednotenju nepremičnin
               za neke parcialne rešitve, ki gredo v pravo smer, a seveda si Vlada pred koncem tega
               mandata ne upa sprejeti tega, kar sem prej omenjal. Ni jasno niti, kako naj bi bil
               oblikovan ta davek, niti, kako ga vidi koalicija.</p>
               <p>Glede na vse ostale politike te vlade in koalicije ter ob dejstvu, da niti ne vemo,
               kakšna bo sestava naslednje koalicije in vlade, v Levici seveda ne moremo dati neke
               bianko menice državnemu aparatu za uvedbo izhodišča nečesa, za kar sploh ne vemo, kaj
               bo. Dejstvo je, da bi ta zakon moral biti del večjega paketa, ki bi ga spremljal tudi
               vsaj resen osnutek zakona o davku na nepremičnine, a tega še vedno ni. Zato bomo ne
               glede na tehnične izboljšave, ki jih zakon prinaša, v Levici pri glasovanju o tem
               vzdržani.</p>
               <p>Ker imam še nekaj časa, bi se dotaknil še legalizacije in spremembe
               gradbeno-prostorske zakonodaje. Ob tem, kar tuli del političnega spektra, dajmo se
               zgledovati po hrvaški legalizaciji, ja ali ne, se moramo mi vprašati, zakaj smo pa
               imeli toliko črnih gradenj pri nas. Mi gotovo potrebujemo tudi nek zakon o
               arhitekturi. Ob sprejemanju tistega trojčka smo pa zelo jasno povedali, da
               potrebujemo vključevanje vseh strok, ki to področje obvladamo, ampak je žal
               prevladala samovšečnost SMC in izpostavljenost zgolj dela arhitektov versus vsi
               ostali. Upam, da bomo tudi ta trojček v naslednjem sklicu novelirali. Hvala za
               besedo.</p>
            </sp>
            <sp xml:id="SDZ7-Redna-37-2018-01-25.sp41">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina nepovezanih poslancev, zanjo dr. Bojan Dobovšek.</p>
            </sp>
            <sp xml:id="SDZ7-Redna-37-2018-01-25.sp42">

               <speaker>DR. BOJAN DOBOVŠEK (PS NP):</speaker>

               <p>Spoštovani vsi, ki spremljate to sejo!</p>
               <p>Pred nami je predlog zakona o evidentiranju nepremičnin. Seveda gre za tehnični
               zakon, ki je potreben, vendar nadaljevanje tega pa je obdavčenje nepremičnin. Zaradi
               navedenega bomo v Poslanski skupini nepovezanih poslancev zakon podprli do te mere,
               da ne bomo nasprotovali tem rešitvam.</p>
               <p>Je pa prav, da izpostavimo probleme. Čas, v katerem zakon prihaja, na koncu mandata –
               kaj je delala Vlada do sedaj? Vtis daje seveda, da Vlada dela, je bolj piarovski
               projekt. Že to, da je postopek skrajšan, kaže na to, da se zelo mudi. Vlada se je
               izognila tistemu, kar pa je potrebno, in sicer ključnemu delu, to je obdavčitev
               nepremičnin, ki mora biti poštena, ustrezna in da se obdavči predvsem tisto, kar je
               bilo v času tranzicije netransparentno pridobljeno. Nekateri so enormno
               obogateli.</p>
               <p>Kako in na kakšen način bomo to obdavčili? Kaj pa je potrebno? Potreben je celoten
               okvir in celotna davčna politika. Tega pa Vlada ni storila. Se pravi, potrebovali bi
               celoten pristop, ne pa samo parcialno neke tehnične rešitve. Kaj bi takšen davčni
               sistem prinesel? Prerazporeditev davkov, prinesel bi razbremenitev obdavčitve dela,
               kar je, kot vidimo, s strani gospodarstva še kako zaželeno in potrebno, prinesel bi
               ureditev trga nepremičnin, tako najem kot prodajo, in pa seveda tudi ustrezno
               stanovanjsko politiko. Te se ne da delati brez ustreznih davčnih politik in ustrezne
               obdavčitve. Kaj se dogaja? Tisto, kar vseskozi opozarjamo. Vlada je s tem problem
               davčne politike, obdavčitev nepremičnin, prevalila na naslednjo vlado, enako kot tudi
               prodajo NLB, kot tudi zdravstveno reformo in ostale reforme. Hvala.</p>
            </sp>
            <sp xml:id="SDZ7-Redna-37-2018-01-25.sp43">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospod Danilo Anton
               Ranc.</p>
            </sp>
            <sp xml:id="SDZ7-Redna-37-2018-01-25.sp44">

               <speaker>DANILO ANTON RANC (PS SMC):</speaker>

               <p>Dober dan, spoštovani predsednik, spoštovani ministrica, kolegice in kolegi!</p>
               <p>Predlagane spremembe in dopolnitve Zakona o evidentiranju nepremičnin so potrebne
               predvsem za zagotovitev bolj popolnih, pravilnih in kakovostnih ukrepov o
               nepremičninah. Rešitve zakona so usmerjene k doseganju temeljnega namena zemljiškega
               katastra, katastra stavb in registra nepremičnin z namenom, da bodo zagotovljene
               primerne zakonodajno-pravne podlage za kakovostnejše in množično vrednotenje
               nepremičnin. Z zakonom se ureja zemljiški kataster na način, da se nadgradi z bolj
               jasnimi pravili vodenja in usklajevanja podatkov o dejanski rabi zemljišč, ureja se
               vzpostavitev skupnega sloja dejanske rabe zemljišč, prav tako se uvaja nova geodetska
               storitev, tako imenovana lokacijska izboljšava podatkov zemljiškega katastra.
               Ureditev katastra stavb se nadgrajuje s postopkom ukrepanja v primerih nevpisanih
               stavb in v primerih nevpisanih sprememb podatkov vpisanih stavb, delitev stavbe na
               več delov stavbe se za stanovanjske stavbe, ki so zgrajene po 1. januarju 2003, omeji
               in je evidentiranje stavbe z več deli stavbe dovoljeno le, če je izdano gradbeno
               dovoljenje za večstanovanjsko stavbo. Novost je tudi, da se bodo bistveni podatki o
               stavbah in delih stavb lahko spreminjali le z elaboratom geodetskega podjetja ali
               projektanta, kar vključuje predvsem spreminjanje površine in dejanskih rab delov
               stavb.</p>
               <p>Zakon prav tako jasno določa način vpisa in spreminjanja podatkov o osebi, ki se kot
               lastnik nepremičnine vodi v registru nepremičnin. Zaradi zagotovitve povezave med
               mejami parcel in mejami občin pa se določa postopek začetne uskladitve podatkov mej
               občin z mejami parcel. Urejeno je sistemsko obveščanje lastnikov nepremičnin o vpisu
               novih in spremenjenih podatkov z letnim obvestilom. V zakonu so prav tako
               preoblikovane prekrškovne določbe z namenom, da se zagotovi učinkovitejši nadzor nad
               izvajanjem zakona, ter se določajo širše in dejansko jasnejše možnosti ukrepanja
               geodetskega inšpektorja v primerih, ko je to potrebno.</p>
               <p>V Poslanski skupini Stranke modernega centra menimo, da so spremembe in dopolnitve
               zakona potrebne in primerne, saj zagotavljajo primerno pravno podlago za množično
               vrednotenje nepremičnin. Rešitve so usmerjene k doseganju temeljnega namena
               zemljiškega katastra, katastra stavb in registra nepremičnin in hkrati uvajajo
               številne novosti in izboljšave z namenom zagotovitve kakovostnega sistema
               evidentiranja in vodenja podatkov o katastrih in registru nepremičnin, zato bomo
               predlog zakona podprli. Hvala lepa.</p>
            </sp>
            <sp xml:id="SDZ7-Redna-37-2018-01-25.sp45">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Danijel
               Krivec.</p>
            </sp>
            <sp xml:id="SDZ7-Redna-37-2018-01-25.sp46">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani predsednik. Lep pozdrav vsem ostalim prisotnim!</p>
               <p>Pred nami je zakon o evidentiranju nepremičnin, ki se ponovno sprejema po skrajšanem
               postopku, kar je za nas v poslanski skupini nesprejemljivo. Gre za zakon, ki ponovno
               vpliva praktično na vsakega državljana te države. Mi smo predlagali, da se opravi
               javna predstavitev mnenj, pa ta predlog ni bil podprt. Na drugi obravnavi na odboru
               je gospa ministrica rekla, citiram: »Dosedanja ureditev se nadgradi z dodatnimi
               ukrepi in aktivnostmi, ki bodo zagotovile, da se bodo podatki v zemljiškem katastru,
               katastru stavb in v registru nepremičnin v letih 2018, 2019 izboljšali tako, da bodo
               zagotovljene bolj primerne podlage za kakovostnejše množično vrednotenje
               nepremičnin.«</p>
               <p>Se pravi, ta zakon bo vplival dejansko na vsakega občana, ki ima nepremičnino, in
               zato je bilo na odboru kar precej razprave, predvsem o določenih členih, ki so z
               vidika tudi pravnega varstva vseh vpletenih sporne in problematične. Gre za
               lokacijsko izboljšavo. Veliko smo razpravljali o tem na odboru, tudi stališče, mnenje
               pripravljavcev je bilo nedorečeno oziroma zmedeno. Glede na to, da je bila tudi
               odločitev, da se seja ne prekine, praktično izenačena, sedem : sedem, smo vsi, ki smo
               prisotni na tem odboru, pričakovali, da se bo ta člen amandmiral in dopolnil in da se
               bo upoštevalo razmišljanje in pripombe, ki so bile na odboru podane. Vendar se to ni
               zgodilo. Še vedno imamo člen, ki je po mojem mnenju neustaven, zato ker ne ščiti vseh
               strank v postopku, ki se bodo na osnovi tega člena odvijale. Veliko poslancev pravi,
               »saj ta zakon je tako ali tako tehnični, ne vpliva na nič«, ampak če preberemo mnenje
               ministrstva, ki govori, da je to neka podlaga za vrednotenje nepremičnin, na drugi
               strani pa pogledamo, kaj ta lokacijska izboljšava pomeni v praksi in kdo jo dejansko
               izvaja in na kakšen način se stvari evidentirajo, je zadeva najmanj sporna in bo
               verjetno tudi na ustavni presoji padla.</p>
               <p>Mi smo na odboru predlagali, da če je že to neka tehnična izboljšava in postopek, ki
               se naredi po nekem ključu in po neki matematični formuli in ne vpliva na nič, potem
               je to samo v primeru, da gre za interes po uradni dolžnosti. V primeru, ko vključimo
               posamezno osebo, ki da predlog za neko izboljšavo, neizogibno pomeni, da mora v tem
               postopku sodelovati tudi tisti, ki na to mejno parcelo tangira. To se vidi tudi iz
               naslednjih alinej v tem 5. členu, ki govorijo o tem, da se lokacijsko izboljšanje
               podatkov lahko tudi zavrne. Se pravi, da to ima nek vpliv. V nasprotnem primeru
               Geodetska uprava ne bi imela neke diskrecijske pravice, da neko stvar zavrne. Zavrne
               jo zato, ker je do neke mere neustrezna. In tudi je nedopustno, da ta sedma alineja
               govori o tem, da Geodetska uprava o evidentiranju lokacijsko izboljšanih podatkov
               obvesti vlagatelja zahteve, se pravi samo to osebo, ki to zahteva za svojo parcelo,
               lokacijsko izboljšani podatki, ki neizogibno tangirajo tudi vse ostale parcele okrog
               te, za katero se nekdo izkaže kot neka pravna legitimiteta, pa se objavijo samo na
               spletu. S tem postavljamo vse druge osebe, ki so v ta postopek lahko vključene, v, bi
               rekel, neprimeren položaj, da se še drugače ne izrazim.</p>
               <p>Zato je bilo tudi opozorilo na odboru zelo vmesno. Mislim, da je kar nekaj poslancev
               ugotovilo, da je stvar nedorečena, in gre ponovno za nek zakon, ki se, kot sem rekel,
               dotika praktično vseh v tej državi, sprejema se po skrajšanem postopku brez neke
               resne razprave, in tudi ko se opozori na nedodelanost, vsi mižimo in rečemo, saj tako
               ali tako ne vpliva na nič. Če zakon ne vpliva na nič, zakona ne rabimo. Prosim, da
               poslanci počasi začnete s svojo glavo razmišljati. Ta argumentacija, da saj to je
               samo matematični popravek nečesa – za to ne potrebujemo zakona. To lahko Geodetska
               uprava naredi brez zakona.</p>
               <p>V imenu naše poslanske skupine povem, da tega zakona absolutno ne bomo podprli, zato
               ker je nedorečen, škodljiv in bo verjetno v nadaljevanju povzročil tudi kakšne hujše
               posledice.</p>
            </sp>
            <sp xml:id="SDZ7-Redna-37-2018-01-25.sp47">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 14. točki dnevnega reda.</p>
               <p>S tem prekinjam 4. točko dnevnega reda.</p>
               <p>Prehajamo na <title>12. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  INTERVENTNIH UKREPIH ZA ODPRAVO POSLEDIC VREMENSKE UJME MED 11. IN 12. DECEMBROM
                  2017. </title>
               </p>
               <p>Predlog zakona je v obravnavo zboru predložila skupina devetnajstih poslank in
               poslancev s prvopodpisanim gospodom Jožetom Tankom. V zvezi s tem predlogom zakona je
               skupina devetnajstih poslank in poslancev s prvopodpisanim gospodom Jožetom Tankom
               zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagatelja
               mag. Branku Grimsu.</p>
            </sp>
            <sp xml:id="SDZ7-Redna-37-2018-01-25.sp48">

               <speaker>MAG. BRANKO GRIMS (PS SDS):</speaker>

               <p>Spoštovani, vsem prav lep pozdrav!</p>
               <p>Ujme si kar sledijo v Sloveniji v zadnjih letih. Mesec dni nazaj, natančneje 11., 12.
               decembra, je ujma prizadela zelo velike predele Slovenije. Na Gorenjskem še posebej
               območje Preddvora in Jezerskega ter Bohinja, potem pa tudi Kočevsko, Koroško,
               Idrijsko in še nekatere druge predele. Škoda, ki je bila povzročena, je večkratna.
               Škoda je na infrastrukturi, prizadete so bile ceste, podrti daljnovodi, električna
               napeljava, in pa to, kar se je zgodilo v gozdovih, kjer je po nekaterih ocenah okrog
               milijon, po nekaterih še več kubičnih metrov podrtega drevja, odpira še nadaljnje
               možnosti za škodo, kajti lubadar že itak vemo, da je v zadnjih letih izjemno pereč
               problem. Tovrstno drevje, ki ga je izjemno težko odstraniti, tudi zelo nevarno,
               predstavlja seveda idealno gojišče za to, da se škoda še poveča.</p>
               <p>Zato smo v SDS pripravili poseben predlog zakona, ki je delno podoben ostalim
               rešitvam, zgleduje se pravzaprav po zakonu, ki je bil pri žledu. Takrat je recimo na
               Kočevskem bilo močno prizadeto, pa je bila ocena, da je škoda sedaj celo večja, kot
               je bila takrat po žledu na tistem območju. Ta zakon predvideva naslednje rešitve.
               Prvič, hitrejšo odpravo posledic, hitrejše izplačilo odškodnin, uveljavitev nekaterih
               mehanizmov, ki to potem omogočajo, davčne olajšave za prizadete, tudi prepolovitev
               katastrskega dohodka, hitrejšo popolno obnovo cest in daljnovodov. Poleg tega pa
               zakon predvideva še nekaj. Vsi vemo, kdo vedno nosi prvo težo posegov, ko pride do
               naravnih nesreč, in to so gasilci. Vedno znova slišimo zahvale, tudi tokrat je bilo
               tako, gasilcem, ko je treba storiti konkretne korake, pa se enostavno za to ne najde
               politične volje. Tokrat smo to vključili kar v ta zakon, rešitve, o katerih smo
               velikokrat že govorili, pa žal vladajoča koalicija nikoli zanje ni imela posluha.
               Upam, da bo zdaj, ko so se ti ljudje tako izkazali pri odpravljanju posledic – ne
               samo v Sloveniji, pomagali so tudi v Avstriji, kjer je bila škoda še večja – vendarle
               drugače in da se bo temu prisluhnilo in se sprejelo rešitve, ki za proračun Republike
               Slovenije ne pomenijo veliko, pomenijo pa veliko ljudem, ki svoje zdravje, svoje
               življenje izpostavljajo, zato da bi pomagali drugim.</p>
               <p>Za prostovoljne gasilce ta zakon predvideva, da bi država zagotavljala sredstva za
               zavarovanje operativnih prostovoljnih gasilcev, zagotavljala sredstva za preventivne
               zdravstvene preglede gasilcev, da bi zagotovila prostovoljnim gasilcem financiranje
               dodatnega zdravstvenega zavarovanja in za vsak dan izvajanja javne gasilske službe
               tudi dodatno pokojninsko zavarovanje. Vsi dobro veste, da imajo za razliko od
               prejšnjega sistema, zdaj ko je seveda sistem drugačen, mnogokrat gasilci tudi težave
               z delodajalci. Kajti če je nekdo na delovnem mestu, ki je izpostavljeno, od katerega
               je odvisen nek proces, si težko delodajalec privošči, da ga vedno znova spusti za
               dan, dva ali celo teden ali več na opravljanje dolžnosti. Zaradi tega ta zakon
               predvideva, da bi se stimuliralo zaposlovanje gasilcev tako, da bi se delodajalcem
               znižale zavarovalne premije in da bi imeli še dodatne davčne olajšave. To so modeli,
               ki jih poznajo tudi nekatere druge države z območja nekdanje Avstro-Ogrske, kjer je
               prostovoljno gasilstvo uveljavljeno in je neka zgodovinska in kulturna in varnostna
               pridobitev. Zaradi tega predlagamo, da se to tudi v Sloveniji uveljavi. Nekatere od
               teh stvari so bile doslej prepuščene občinam, mislim, da je edino pravilno, da
               odgovornost za to sprejme država.</p>
               <p>Še enkrat povem, gre za izredno majhne vsote, gledano z vidika državnega proračuna,
               toda pomoč, ki jo dajejo, je velika, je neprecenljiva in ti ljudje si zagotovo to
               tudi zaslužijo. Gasilci in gasilstvo kot tako so nekaj, kar mora biti vrednota ne
               samo v besedah, ampak tudi v dejanjih. Danes je priložnost.</p>
            </sp>
            <sp xml:id="SDZ7-Redna-37-2018-01-25.sp49">

               <speaker>PREDSEDNIK DR. MILAN BRGLEZ:</speaker>

               <p>Za uvodno obrazložitev mnenja dajem besedo predstavnici Vlade ministrici za okolje in
               prostor gospe Ireni Majcen.</p>
            </sp>
            <sp xml:id="SDZ7-Redna-37-2018-01-25.sp50">

               <speaker>IRENA MAJCEN:</speaker>

               <p>Spoštovani predsednik Državnega zbora, spoštovani poslanke in poslanci!</p>
               <p>Uvodoma moram poudariti, da je odprava posledic naravnih nesreč na sistemski ravni
               urejena z Zakonom o odpravi posledic naravnih nesreč, interventni ukrepi pa se ob
               naravnih nesrečah izvajajo na podlagi predpisov, ki urejajo varstvo pred naravnimi
               nesrečami. Tako je Uprava Republike Slovenije za zaščito in reševanje pričela s
               postopki za ocenjevanje nastale škode zaradi posledic poplav in močnega vetra med 11.
               in 13. decembrom 2017. Šele ocenjena nastala škoda je lahko podlaga za sprejetje in
               izvajanje ustreznih ukrepov za odpravo nastalih posledic na podlagi veljavne
               zakonodaje. Predlagatelj zakona ugotavlja, da zakon o odpravi posledic naravnih
               nesreč ne omogoča ustrezne izvedbe vseh potrebnih ukrepov za saniranje objektov ter
               za povračilo škode vsem oškodovancem, pri čemer pa ne pojasni, v čem je
               pomanjkljivost sistemske ureditve, in ne pojasni potrebe po posebni ureditvi. Moram
               tudi pojasniti, da Zakon o odpravi posledic naravnih nesreč ni primarno namenjen
               izplačilu odškodnin, temveč dodelitvi javnofinančnih sredstev državnega proračuna za
               pomoč pri izvajanju obnovitvenih del. Izjema je kmetijska pridelava, kjer ni mogoče
               izvesti obnove poškodovanih kmetijskih kultur, kot jih povzroči suša.</p>
               <p>Predlagani zakon je interventne narave in se nanaša na konkretno situacijo. V
               nasprotju z njegovim namenom in ciljem pa določa in opredeljuje vsebine, katerih
               namen je reševanje problematike, ki bi nastala ob podobnih bodočih vremenskih
               pojavih, in tudi vsebine, ki ne sodijo v interventno zakonodajo, na primer reševanje
               statusa prostovoljnih gasilcev, zagotavljanje sredstev za zavarovanje operativnih
               gasilcev, preventive, zdravstvene preglede in financiranja dodatnega zdravstvenega
               zavarovanja. Sočasno predlagani zakon med viri sredstev opredeljuje tudi sredstva
               Solidarnostnega sklada Evropske unije, za kar pa Državni zbor Republike Slovenije ni
               pristojen. Po drugi strani predlog zakona ne opredeljuje obsega sredstev proračuna
               Republike Slovenije, ki naj bi se s tem interventnim zakonom zagotovil, tako ne
               zneskovno kot tudi ne relativno, na primer v deležu nastale škode. Posebno pozornost
               je treba nameniti področju javnega naročanja, saj uvaja odstopanja od veljavne
               zakonodaje na tem področju, pri čemer predvideva nerealne roke za izvedbo, predvsem v
               delu, ki se nanaša na pravno varstvo ponudnikov in revizijo.</p>
               <p>Upoštevajoč navedeno, predloga zakona Vlada Republike Slovenije ne more podpreti.
               Vlada meni, da kot tak zakon ni primeren za nadaljnjo obravnavo v Državnem zboru
               Republike Slovenije. Hvala.</p>
            </sp>
            <sp xml:id="SDZ7-Redna-37-2018-01-25.sp51">

               <speaker>PREDSEDNIK DR. MILAN BRGLEZ:</speaker>

               <p>Prehajamo na predstavitev stališč poslanskih skupin.</p>
               <p>Besedo ima Poslanska skupina Nove Slovenije – krščanskih demokratov, zanjo gospa Iva
               Dimic.</p>
            </sp>
            <sp xml:id="SDZ7-Redna-37-2018-01-25.sp52">

               <speaker>IVA DIMIC (PS NSi):</speaker>

               <p>Spoštovani predsednik Državnega zbora, spoštovana ministrica, spoštovani tudi državni
               sekretar, poslanke in poslanci!</p>
               <p>Slovenijo vsako leto znova pretresajo naravne nesreče, in kot kaže, se njihova moč in
               pogostost z leti tudi stopnjuje. Najbolj so nas v preteklosti zaznamovale suše,
               poplave, neurja, žled, viharji, zemeljski in snežni plazovi pa tudi potresi. Dejstvo
               je, da posledice teh naravnih nesreč najbolj občutijo ravno kmetje na kmetijskih
               površinah in gozdovih. Strinjamo se, da je večina teh naravnih nesreč tudi zaradi
               klimatskih sprememb, ki pa jih lahko v veliki meri pripišemo človeku in njegovemu
               neodgovornemu ravnanju z naravo. Človek je namreč z uporabo fosilnih goriv in z
               izsekavanjem gozdov močno preobremenil krajino ter nehote povzročil velik delež
               naravnih katastrof, ki jih kljub napredni tehnologiji ne moremo preprečiti.</p>
               <p>Ena izmed naravnih ujm, ki nas je prizadela konec preteklega leta, je bil močan
               veter. V Sloveniji se vsaj že desetletje srečujemo tudi z naraščanjem vodotokov,
               močnim vetrom, ki pa nas je najbolj prizadel ravno med 11. in 12. decembrom.
               Prizadetost posameznih krajev je bila tako velika, da je ohromila praktično celotno
               Slovenijo. Veliko gospodinjstev je bilo več dni brez elektrike, ohromljen je bil
               cestni in železniški projekt, nekatere šole so bile tudi zaprte. Ceste so bile več
               dni neprevozne zaradi podrtih dreves in nanosa zemljine na cestišče. Najslabše jo je
               tokrat odnesel zahodni del Slovenije. V Poslanski skupini Nove Slovenije menimo, da
               sta pri naravnih nesrečah hitro ukrepanje in pomoč po nesreči ravno tako pomembna kot
               pomoč med samo nesrečo. Kar 101 občina je prijavila škodo zaradi decembrske ujme, kar
               predstavlja skoraj polovico vseh slovenskih občin. Z Zavoda za gozdove Slovenije so
               sporočili, da je po njihovi grobi oceni poškodovanih za več kot 1,3 milijona kubičnih
               metrov drevja. Gre za najhujše poškodbe gozdov zaradi vetra v zadnjih 20 letih. Posek
               poškodovanih iglavcev ter spravilo lesa iz gozda v lupljenje ali predelavo morata
               biti zaključena najkasneje do sredine maja, da se preprečijo dodatne škode zaradi
               namnožitve podlubnikov na poškodovanem drevju. Ali smo ponovno priča nevarnosti, ki
               bo pospešila in povzročila še dodatno uničenje naših gozdov, našega naravnega
               bogastva zaradi lubadarja?</p>
               <p>Zato nas v Novi Sloveniji zanima in želimo tukaj tudi odgovor, ali bomo končno
               razmislili o ukinitvi prevoznic ali bomo še dodatno obremenili posek in spravilo lesa
               iz gozdov. V proračunu so za reševanje naravnih nesreč planirane varnostne rezerve v
               višini 5 milijonov evrov, ki se lahko porabijo samo v letu, v katerem je nastala
               škoda. Ta škoda pa je bila narejena 11. in 12. decembra, tako da bo treba v tem letu
               in tudi v kasnejših letih načrtovati v proračunu višje varnostne rezerve. Interventni
               zakon posega na več področij in posledično v več zakonov. Z vsemi predlogi se ne
               moremo strinjati, vseeno pa menimo, da je hitro ukrepanje in dobra organizacija ključ
               do najhitrejše sanacije škode, ki je nastala pri tej ujmi. V Sloveniji je preveč
               naravnih nesreč, na katere se prepozno odzovemo.</p>
               <p>Poslanska skupina Nove Slovenije bo zakon o interventnih ukrepih za odpravo posledic
               vremenske ujme med 11. in 12. decembrom 2017 podprla.</p>
            </sp>
            <sp xml:id="SDZ7-Redna-37-2018-01-25.sp53">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Jan Škoberne.</p>
            </sp>
            <sp xml:id="SDZ7-Redna-37-2018-01-25.sp54">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani predsednik. Spoštovani kolegice in kolegi!</p>
               <p>Odpravo posledic naravnih nesreč ureja zakon s takistim imenom na splošni, torej na
               sistemski ravni, če želite, medtem ko se predlagani zakon, vsaj deklarativno, ukvarja
               z interventnim posegom zaradi izredne ujme. To deklarativnost težko v celoti sledimo
               skozi predlagani zakon, ker slednji v bistvenem delu posega v vprašanja, ki bi jih
               moral urejati sistemski zakon oziroma jih ureja področna zakonodaja, ki tega
               vprašanja ne ureja.</p>
               <p>Zato je temeljno vprašanje ob obravnavi tega zakona, ali ni bolj modro, da se
               posamične rešitve uredijo tam, kamor tudi sodijo, in da se s tem ne povzroča
               zakonodajne zmede, da se ne ustvarjajo nejasne pravne podlage in strukture. Razumemo
               lahko namen predlagatelja, da uredi položaj gasilcev, da se omogočijo za bodoče in za
               naprej boljši interventni pogoji, vendar to gotovo ne sodi v zakon, ki ureja neko
               obdobje, ki je že mimo.</p>
               <p>Rešitve, ki delujejo za naprej, ne morejo biti zapisane v zakonu, ki se nanaša na
               točno določeno obdobje, ki je že za nami, zato tega predloga zakona ne bomo podprli.
               Hvala lepa.</p>
            </sp>
            <sp xml:id="SDZ7-Redna-37-2018-01-25.sp55">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Levica, zanjo dr. Franc Trček.</p>
            </sp>
            <sp xml:id="SDZ7-Redna-37-2018-01-25.sp56">

               <speaker>DR. FRANC TRČEK (PS LEVICA):</speaker>

               <p>Hvala za besedo, še enkrat.</p>
               <p>Preden začnem s stališčem, ki bo nekoliko daljše od stališč predhodnikov, bi rekel
               takole, če bi imel več glasbenega posluha, bi zapel tisto od Leonarda Cohena
               Hallelujah. Ampak ni razlogov za veselje. Zakaj, sledi. Preden spregovorim o samem
               zakonu, ne morem mimo orisa stanja, v katerem se ta zakon sprejema. Pogostost,
               intenzivnost ekstremnih vremenskih pojavov se povečuje, kar je neposredna posledica
               podnebnih sprememb, ki jih zlasti z izpuščanjem toplogrednih plinov v ozračje
               povzroča kapitalistični globalni sistem, kot ga imamo, z izkoriščanjem ljudi in
               naravnih virov.</p>
               <p>Sistem nebrzdani potrebi po rasti povsod in za vsako ceno predstavlja vedno bolj
               eksistenčno grožnjo tako človeku kot marsikaterim živalskim, rastlinskim vrstam, ki
               so bile, nekatere, zaradi te sle po večni ekspanziji že zradirane z obličja zemlje
               ali pa so ogrožene.</p>
               <p>Vsega tega se politika zelo dobro zaveda, zato je ravno v času tega našega mandata
               prišlo do podpisa pariškega podnebnega sporazuma, s katerim so se države podpisnice
               zavezale obdržati raven globalnega segrevanja pod dvema stopinjama Celzija. Ironično
               je, da je predsednik Vlade Miro Cerar v času, ko je Slovenijo prizadelo to decembrsko
               neurje, o katerem govorimo, ravno bil v Parizu na podnebnem vrhu ob drugi obletnici
               podpisa pariškega sporazuma in govoril o tem. Še toliko bolj ironično in neodgovorno
               je, ker je ob tistem trenutku tudi sam pripisal silovitost neurja podnebnim
               spremembam, hkrati pa je ravno njegova vlada in ta koalicija tista, ki že cel mandat
               kategorično zavrača predloge Levice o povečanju naporov za zmanjšanje toplogrednih
               plinov in za prilagajanje na podnebne spremembe. Ta vlada je šla celo tako daleč, da
               je v Bruslju zagovarjala stališče do predloga evropske direktive o uresničevanju
               pariškega sporazuma, ki je bil v nasprotju s stališčem, ki ga je na predlog Levice in
               dveh poslancev iz SMC, dajmo biti odkriti, izglasoval Državni zbor. Stališče, ki bi
               ga po zakonu o sodelovanju vlade in državnega zbora morala resorna ministrica
               zagovarjati. Vlada se problema loteva neresno, Slovenija je pa vse bolj na udaru
               zaradi posledic podnebnih sprememb. In še nekaj. Pretekli teden je bila razprava in
               sklepi v Evropskem parlamentu, ki gredo ravno v smeri tega, kar je Levica predlagala,
               da se do leta 2030 targetira dvakrat 35 %. 35 % obnovljivi viri energije in 35 %
               izboljšav na področju energetske učinkovitosti, kjer znotraj EU Slovenija zelo
               zaostaja.</p>
               <p>Po spomladanski pozebi in poletni suši je decembra Slovenijo prizadelo še močno
               neurje. Že takoj po neurju je bilo jasno, da je škoda zelo obsežna in da bo pomoč
               države nujna. Tri dni po koncu neurja, ko so bile vse pristojne službe močno aktivne
               z odpravljanjem posledic na terenu, je Poslanska skupina SDS že imela pripravljen
               zakon o interventnih ukrepih za odpravo posledic vremenske ujme. Že hiter pregled
               zakona pove, da gre le za izbor nekaterih ukrepov, ki jih je SDS predlagal že v
               preteklosti, le da je zdaj delno izgovor zanje vremenska ujma. Prevoznice, zmanjšanje
               katastrskega dohodka, prostovoljni gasilci in tako naprej. Skratka, neke SDS
               zimzelene teme, zapakirane kot interventni zakon za odpravo posledic vremenske ujme.
               V Levici seveda ne nasprotujemo državni pomoči vsem, ki jih je vremenska ujma
               prizadela. Evo, malo delam reklamo za Večer, ravno sem bral: zgolj Elektro Maribor je
               imel v tistem času na omrežju za štiri milijone škode. Mi imamo pa, kot je nekdo prej
               omenil, pet milijonov rezerviranih v državnem proračunu za tovrstne zadeve.</p>
               <p>Vendar pa imamo za te primere že veljavni Zakon o odpravi posledic naravnih nesreč,
               na podlagi katerega se ta pomoč lahko izvede. Tako ta kot tudi nekatere druge naravne
               nesreče bi se morale prvenstveno urejati v tem zakonu, vendar pa se zdi, da se
               večkrat raje sprejme poseben zakon. Tako smo že dvakrat v tem mandatu obravnavali
               posebna zakona za odpravo posledic spomladanske pozebe, v obravnavi pa sta trenutno
               še zakon o dodatnih ukrepih za odpravo posledic podlubnikov in ta interventni zakon.
               Lahko bi uporabljali Zakon o odpravi posledic naravnih nesreč, če je neustrezen, ga
               moramo seveda ustrezno novelirati, in glede na naraščajoče število ujm je to seveda
               nujno. Vendar potem se ne bi mogli ministri, Vlada, konkretno danes SDS, v drugem
               primeru kdo drug postavljati in proslavljati kot rešitelji in s tem nabirati
               političnih točk. SDS to kombinatoriko nabiranja političnih točk zelo dobro obvlada.
               Po eni strani predlagajo interventni zakon, ki je posledica podnebnih sprememb, in v
               zakonu dajejo celo citat premiera, ki to potrjuje, po drugi strani pa prvopodpisani
               predlagatelj, razlagalec zakona gospod mag. Branko Grims na primer v parlamentu na
               44. izredni seji Državnega zbora pravi, citiram: »Vse, kar je v zvezi s tem silnim
               globalnim segrevanjem, je samo marketing, nič drugega. Zato da se preusmeri pozornost
               od resnih tem, od propadanja civilizacije, od vseh drugih smeri, se potem riše enega
               hudiča na steno, ki pravzaprav ne more biti ključen, daleč od tega. Ampak nekateri s
               tem fino služijo.« Konec citata. Skratka, nekdo, ki je tukaj prvi človek podnebnega
               skepticizma v Sloveniji, zdaj predlaga interventni zakon. Če ni to višek
               tragikomedije, ne vem, kaj je.</p>
               <p>Seveda, sedaj bodo pa še bolj služili tisti, ki bodo lahko iz vseh bolj pogostih in
               uničujočih vremenskih pojavov vedno znova vlagali interventne zakone, izkazovali skrb
               za narod, hkrati pa bodo s svojimi stališči in politikami prispevali k temu, da se bo
               ozračje še naprej segrevalo. Dejstvo je, da lahko takšen interventni zakon pripravi
               predvsem Vlada, ki ima na razpolago službe, ki lahko izvedejo aktivnosti ugotavljanja
               višine intervencijskih sredstev, ocenijo škodo na stvareh zaradi posledic poplav,
               močnega vetra in tako naprej. Na podlagi teh ocen se potem izvedejo aktivnosti za
               odpravo posledic po sistemskem Zakonu za odpravo posledic naravnih nesreč ali pa, če
               je zelo nujno, se sprejme potreben zakon. Predlagatelj zakona, ki ga obravnavamo,
               tega seveda ni storil in v tako kratkem času kljub kilometrini te stranke tega niti
               ni bil zmožen narediti, zato so tudi ukrepi, ki jih zakon predlaga, predvsem nabirka
               preteklih manjših predlogov, posegov SDS v različne zakone.</p>
               <p>Zato v Levici zakona ne bomo podprli. Ne vem, kaj me kot poslanca bolj žalosti, ta
               predlog ali tri leta in pol te koalicije. Tri leta smo poslušali, kako bodo našli
               sistemske ne vem kaj. Meni osebno je bilo že zelo hitro jasno, lahko povem, že po
               tistih kratkih pogajanjih z gospodom Cerarjem, da ta ekipa sistemskosti ne bo našla.
               Mi res potrebujemo tudi sistemsko ureditev področja gasilstva, zlasti prostovoljnega.
               Tukaj se delno strinjam s tem, kar je predlagatelj povedal, tudi če ne bi bil potomec
               začetnikov gasilstva v Sloveniji. Mi nujno potrebujemo premislek civilne zaščite
               znotraj MORS, tudi v okviru kadrovske politike, recimo prezaposlitve vojakov, ko
               dosežejo določeno starost, v civilnozaščitni del. Mi, izhajajoč iz vse te zgodbe,
               nujno potrebujemo tudi druge in drugačne rezervacije sredstev za ujme v državnih
               proračunih. Ampak niti Vlada niti resorno ministrstvo niti ta predlog ne gredo v tej
               smeri.</p>
               <p>Bo pa seveda moral naslednji sklic državnega zbora iti v tej smeri. Rekel bom,
               tovrstne parcialnosti, kot jih ta zakon tukaj uvaja – ali smo se iz Zujfa in iz
               zazujfanja kaj naučili, kaj pomeni, če se vrže nekaj, kar preči en mali milijon
               zakonskih področij? In namesto tiste šlamastike od predloga zakona o kriznem stanju
               ali kriznih razmerah, ki ga je ta vlada poskušala uveljaviti – kjer so meni rekli, da
               bi ga moral jaz in Levica podpreti, ker so to pripravili ljudje na FDV; če si do koga
               kritičen, moraš biti najbolj kritičen do svojih, če se tako izrazim – bi se ukvarjali
               s tem, kar sem tukaj poskušal povedati. Ta predlog se s tem ne ukvarja. To
               ministrstvo se s tem ne ukvarja. Se bomo pa seveda morali začeti resno s tem
               ukvarjati. Tu se lahko strinjam, da potem to pade na občine in na nekaj ljudi, ki
               poskušajo zadeve reševati. Kdor je kadarkoli holcal ali delal v gmajni, ve, da je to
               lahko nevarno početje, če nisi primerno zaščiten in če zadev ne obvladaš. Potem
               pridemo spet do teh »šumijo gozdovi domači«, kar pa je spet neka šlamastika sama po
               sebi, o kateri smo imeli izredno sejo.</p>
               <p>Mi tega ne moremo podpreti. Se pa zavedamo, da moramo cel niz zadev, ki sem jih tu
               nanizal, nujno začeti reševati, da nas bodoče ujme, ki pridejo, ne bodo presenetile,
               kot nas vedno znova presenečajo. Hvala.</p>
            </sp>
            <sp xml:id="SDZ7-Redna-37-2018-01-25.sp57">

               <speaker>PODPREDSEDNIK MATJAŽ NEMEC:</speaker>

               <p>Gospa Vojka Šergan bo predstavila stališče Poslanske skupine Stranke modernega
               centra.</p>
            </sp>
            <sp xml:id="SDZ7-Redna-37-2018-01-25.sp58">

               <speaker>VOJKA ŠERGAN (PS SMC):</speaker>

               <p>Hvala za besedo. Spoštovani predstavniki Vlade, kolegice in kolegi!</p>
               <p>Zakon po navedbah predlagatelja določa nujne interventne sanacijske in preventivne
               ukrepe za odpravo posledic vremenske ujme, ki je območje Slovenije zajela med 11. in
               12. decembrom 2017. Tako so v predlogu določeni pogoji in način sanacije prometne in
               energetske infrastrukture, pogoji in način povrnitve škode, ki je nastala zaradi
               posledic močnega vetra, vetroloma, hitrega taljenja snega in dežja. Predlagatelj
               ocenjuje, da pojav naravnih nesreč, vremenskih ujm terja hitre in poenostavljene
               postopke, ki na eni strani omogočajo hitro vrnitev v prejšnje stanje in ublažitev
               posledic škodnih dogodkov, vendar pa interventni zakon obravnavamo mesec dni in pol
               po naravni nesreči, kar potrjuje, da je reševanje nastale situacije na način
               sprejemanja zakona po rednem postopku neprimerno. Za razliko od predlagatelja zakona
               je Vlada ukrepala po ustaljenih postopkih, kot jih predvidijo že sedaj veljavni
               predpisi, ki urejajo varstvo pred naravnimi nesrečami.</p>
               <p>Ukrepanje v takšnih primerih je namreč primarno v pristojnosti Vlade in ne Državnega
               zbora. Ta se je s prvimi informacijami o posledicah nesreče zaradi padavin in močnega
               vetra seznanila že 13. decembra, praktično takoj ko so bile znane prve konkretne
               informacije s terena, in je takoj tudi ukrepala. Nemudoma je pozvala vsa pristojna
               ministrstva, da v skladu s svojimi pristojnostmi izvedejo vse potrebne aktivnosti.
               Glede nastale škode pa se informacije zbirajo postopno glede na okoliščine, ko je to
               tudi zaradi razmer in torej povsem objektivnih dejstev izvedljivo. Uprava Republike
               Slovenije za zaščito in reševanje od 19. 12. 2017 zbira podatke od ministrstev, same
               Uprave Republike Slovenije za zaščito in reševanje ter od občin o izvedenih
               aktivnostih in ocene višine intervencijskih stroškov, nastalih ob ukrepanju zaradi
               navedenih vremenskih ujm. Zbrani podatki do 19. 1. 2018 bodo vključeni v poročilo za
               Vlado Republike Slovenije o intervencijskih stroških. Prav tako je bil že kmalu po
               naravni nesreči, to je 21. 12. 2017, izdan sklep o pričetku ocenjevanja škode na
               stvareh zaradi poplav in močnega vetra.</p>
               <p>Glede posameznih predlaganih rešitev menimo, da je le-te treba proučiti tudi z
               zakonodajnopravnega vidika, saj so določene rešitve lahko tudi v nasprotju z veljavno
               zakonodajo in ustavo. Tako na primer zakon predvideva pripravo programa brez
               predhodno izdelane in potrjene ocene nastale škode, opredeljuje sredstva za sanacijo,
               ki se nanašajo tudi na sredstva Solidarnostnega sklada Evropske unije, za katera
               Državni zbor ni pristojen, dovoljuje izjeme v postopkih javnega naročanja, kar je
               sporno tako z vidika transparentnosti kot tudi z vidika izbire najugodnejšega
               izvajalca, in vse našteto lahko stvari prej poslabša, kot pa normalizira. Treba je
               tudi omeniti, da je Državni zbor leta 2003 sprejel Zakon o odpravi posledic naravnih
               nesreč, s katerim je sistemsko urejeno področje odprave posledic naravnih nesreč.
               Skladno s tem zakonom mora Vlada pri odločanju o uporabi sredstev za odpravo posledic
               nesreč upoštevati, da se sredstva državnega proračuna lahko uporabijo za odpravo
               posledic naravne nesreče, za katero je ocena neposredne škode na stvareh večja od 0,3
               promila načrtovanih prihodkov državnega proračuna, kar predstavlja okoli 2,5 milijona
               evrov. Zato lahko Vlada šele po seznanitvi z višino nastale neposredne škode ugotovi,
               ali so izpolnjeni pogoji za uporabo sredstev državnega proračuna, in v tem primeru
               lahko naloži pristojnim ministrstvom pripravo programa odprave posledic nastale škode
               na stvareh in v gospodarstvu.</p>
               <p>V Poslanski skupini Stranke modernega centra menimo, da predlog zakona ni primeren za
               nadaljnjo obravnavo, saj bi lahko časovno še podaljšal ukrepe za odpravo posledic
               škode. Odziv Vlade je bil namreč takojšen, usmerjen v oceno stanja takoj po dogodku
               in je omogočil normalizacijo razmer na gospodarskem in družbenem področju oziroma je
               ublažil posledice škodnega dogodka, aktivnosti za oceno škode pa še potekajo po
               vnaprej predvidenih postopkih in bodo zaključene veliko prej, kot bi bile v primeru,
               če bi danes za izvedbo sanacije sprejemali nov zakon. Hvala.</p>
            </sp>
            <sp xml:id="SDZ7-Redna-37-2018-01-25.sp59">

               <speaker>PODPREDSEDNIK MATJAŽ NEMEC:</speaker>

               <p>Besedo ima Poslanska skupina Slovenske demokratske stranke, zanjo gospod Danijel
               Krivec.</p>
            </sp>
            <sp xml:id="SDZ7-Redna-37-2018-01-25.sp60">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani podpredsednik. Lep pozdrav vsem prisotnim, lep pozdrav
               ministrici!</p>
               <p>Pred nami je predlog interventnega zakona o odpravi posledic vremenske ujme, ki se je
               zgodila med 11. in 12. decembrom. Kot je videti iz gradiva, je bilo to vloženo takoj
               po tej ujmi, ravno zato da bi se stvari hitreje reševale. Jasno je, da je procedura v
               Državnem zboru pač taka, da se to umesti na sejo takrat, kot je odločitev na Kolegiju
               predsednika Državnega zbora, in je stvar v tem primeru toliko kasneje, vendar je
               zakon dobronameren in poskuša opozoriti na stvari, ki jih krovni Zakon o odpravi
               posledic naravnih nesreč pač ne vsebuje. Poskuša pa tudi skozi določene ukrepe, ki so
               predvideni v zakonu, stvari definitivno pospešiti.</p>
               <p>Ukrepi se nanašajo na celo paleto stvari, ki jih je povzročila ta vremenska ujma, ne
               samo na tisto neposredno odpravo konkretne škode, ki je po navadi v tistih prvih
               interventnih ukrepih sanirana, gre tudi za dolgoročne posledice, ki jih imajo tako
               gospodarske družbe kot tudi lokalne skupnosti. Zakon opozarja tudi na nekatere
               nedorečenosti ali pa neurejenosti v krovnem Zakonu o odpravi posledic naravnih
               nesreč. Veliko je bilo govora o tem, da se naravne nesreče pojavljalo vse bolj
               pogosto, kar je jasno tudi posledica vseh sprememb v okolju, zato se mora tudi Zakon
               o odpravi posledic naravnih nesreč na nek način temu prilagajati. Recimo v krovnem
               zakonu vetroloma ni omenjenega, tudi zato je predlog v tem zakonu, da se to dopolni v
               osnovnem Zakonu o odpravi posledic naravnih nesreč. Krovni zakon tudi ne upošteva v
               veliki meri gospodarskih družb, ki imajo pri takih dogodkih bistveno večjo škodo kot
               pri normalnem poslovanju, zato so v zakonu predvidene rešitve za pomoč gospodarskim
               družbam, predvsem elektrogospodarstvu, ki je v določenem delu utrpelo večjo škodo, in
               pomeni, da ima določena gospodarska družba v primerjavi s primerljivo bistveno večje
               stroške na nekem območju.</p>
               <p>Sam zakon vpeljuje tudi rešitve, ki se pojavljajo vsakič, ko so neki izredni dogodki
               in ko se v veliki meri usmeri vsa pozornost v službe za zaščito in reševanje,
               predvsem v gasilce, ki pa na drugi strani niso deležni podpore takrat, ko se stvari v
               prostoru ne dogajajo. Zato je tudi predlog, da se gasilcem omogočijo določene
               bonitete, predvsem na področju odhoda z dela, s tem da se delodajalcem, ki
               zaposlujejo večje število gasilcev, omogoči znižanje nekaterih dajatev, ki jih nalaga
               država. Mislim, da so to ukrepi, ki so že uveljavljeni v Evropski uniji predvsem v
               tistih državah, ki imajo veliko prostovoljnih gasilcev, in na tem bazira tudi
               številnost te organizacije. Se pravi omogočiti delodajalcem neko dodatno boniteto iz
               naslova, da zaposluje in da ima v svoji gospodarski družbi večje število gasilcev, ki
               so na razpolago takrat, ko nastopajo take izredne razmere. Enako je tudi predlog, ki
               ga interventni zakon naslavlja, da se zagotovijo sredstva za zavarovanje gasilcev
               operativcev, predvsem prostovoljcev, in enako tudi za preventivne zdravstvene
               preglede, ki so sedaj v breme predvsem lokalnim skupnostim, niso pa sistemsko rešene.
               V primerih, ko se pojavljajo naravne nesreče, so običajno določene lokalne skupnosti
               bistveno bolj obremenjene že iz naslova drugih operativnih nalog, ki jih imajo. S tem
               predlogom bi se vsaj ta osnovna zaščita gasilcev porazporedila na enak način. Enako
               je tudi predlog, da se vgradi možnost dodatnega zdravstvenega zavarovanja gasilcem,
               ki so operativno v reševalnih aktivnostih, za vsak dan, ko izvajajo to gasilsko
               službo, in s tem tudi na nek način dodatno zavaruje tudi v smislu pokojninskega
               zavarovanja. Kajti v primerih naravnih nesreč je dostikrat izpostavljenost teh ljudi
               bistveno večja in tudi nevarnost, ki se ji izpostavljajo, zelo očitna.</p>
               <p>Res gre za poseben zakon, vendar če bi bil v proceduri takrat, ko je bil vložen, v
               decembru lansko leto, bi mogoče tudi v koaliciji drugače razmišljali. Bolj ko se
               oddaljuje čas za sprejemanje tega zakona, v večji meri določene stvari rešuje krovni
               zakon, vendar to ne odpravlja vseh problemov, ki na tem področju še vedno ostajajo
               odprti, in ravno te naslavlja tudi predlog zakona. V naši poslanski skupini bomo
               seveda ta zakon podprli in s tem omogočili, da se mogoče kakšna stvar razreši tudi v
               tako imenovanem mirnodobnem času, ne pa da se obljublja in govori o reševanju statusa
               gasilcev samo takrat, ko so v intervenciji. Takrat so praktično deležni vseh obljub,
               ko intervencija mine, pa nihče ne želi niti približno slišati o problemih, ki jih ta
               organizacija ima.</p>
            </sp>
            <sp xml:id="SDZ7-Redna-37-2018-01-25.sp61">

               <speaker>PODPREDSEDNIK MATJAŽ NEMEC:</speaker>

               <p>Gospod Primož Hainz bo predstavil stališče Poslanske skupine Demokratične stranke
               upokojencev Slovenije.</p>
            </sp>
            <sp xml:id="SDZ7-Redna-37-2018-01-25.sp62">

               <speaker>PRIMOŽ HAINZ (PS DeSUS):</speaker>

               <p>Hvala lepa za besedo, gospod podpredsednik. Lep pozdrav, gospa Irena Majcen, kolegice
               in kolegi!</p>
               <p>Dovolite, da predstavim stališče Poslanske skupine Desus glede Predloga zakona o
               interventnih ukrepih za odpravo posledic vremenske ujme med 11. in 12. decembrom
               2017. Naša država je v zadnjih nekaj letih utrpela nekaj velikih naravnih nesreč, ki
               so za seboj pustile precejšnje uničenje na področju kmetijstva in gozdarstva. Seveda
               ni nobenega dvoma, da gre za posledico ne le slučajnosti, ampak gre za posledico
               velikih podnebnih sprememb. Doletele so nas že skoraj vse možne oblike – od poplav do
               zmrzali in seveda do žleda, ki nas je še posebej prizadel. Zaradi žleda smo leta 2014
               morali celo dopolniti Zakon o odpravi posledic naravnih nesreč, saj žled zaradi
               redkosti pojava ni bil vključen med naravne nesreče.</p>
               <p>Zadnja takšna naravna nesreča je večji del države doletela v mesecu decembru 2017, ko
               je orkanski veter povzročil izgube in poškodbe v naravnem okolju in gospodarstvu.
               Obseg poškodb v slovenskih gozdovih je izjemno velik, saj je na nekaterih področjih,
               na primer na Kočevskem, poškodovana kar polovica dreves. Po enem mesecu od te naravne
               nesreče se je celo pokazalo, da so bile prve ocene škode prenizke in da je škoda
               pravzaprav veliko večja, kot se je domnevalo ob prvih pregledih. Dokončnih ocen
               seveda še ni, saj se bo pravi obseg poškodb pokazal še dosti kasneje, predvsem na
               področju, kjer so bili poškodovani iglavci. Tam se bodo gozdarji in lastniki gozdov
               verjetno spet borili s prekomerno naloženostjo podlubnikov, če padla drevesa ne bodo
               pospravljena pravočasno, torej nekako do maja.</p>
               <p>Zaradi teh obilnih poškodb v Poslanski skupini Desus razumemo in podpiramo intenco
               predlagatelja zakona o interventnih ukrepih za odpravo posledic vremenske ujme,
               vendar pa menimo, da je Zakon o odpravi posledic naravnih nesreč, ki je sistemski
               zakon, tisti, ki že ureja ustrezne pravne podlage za pomoč prizadetim v omenjeni
               ujmi. Predlagatelj je v besedilo predloga vključil kar nekaj rešitev, ki po oceni
               naše poslanske skupine v takšen zakon ne spadajo, če naravne nesreče ne bi urejal že
               prej omenjeni zakon. Eni takih, ki se urejajo v drugi zakonodaji, so reševanje
               statusa prostovoljnih gasilcev, zagotavljanje sredstev za delovanje operativnih
               gasilcev, preventivne zdravstvene preglede in financiranje dodatnega zdravstvenega
               zavarovanja. Predlog predvideva tudi dopolnitev Zakona o financiranju občin, pri
               čemer pa je sprememba zapisana na način, da gre za trajno in sistemsko spremembo
               Zakona o financiranju občin.</p>
               <p>Po naši oceni s takim predlogom, kot je pred nami, ne gre za reševanje konkretne
               problematike v konkretnem dogodku, kakor sicer izhaja iz namena zakona. Prav tako se
               ne strinjamo z rešitvami, ki jih predlog zakona prinaša na področju zagotavljanja
               sistema sledljivosti prometa z gozdnimi lesnimi sortimenti. Po mnenju naše poslanske
               skupine je namreč veljavna zakonodaja ustrezno urejena, lastniki gozdov in udeleženi
               poslovni subjekti pa so administrativno obremenjeni v najmanjši možni meri, zato
               menimo, da ni smiselno spreminjati veljavnih določb. Predlog prinaša še en odstop od
               veljavne zakonodaje, in sicer od predvidene ureditve javnega naročanja. Novela bi
               namreč omogočila uporabo postopka s pogajanji brez predhodne objave za postopke
               pravnega varstva, predvideva prioritetno obravnavo vloženih zahtevkov za revizijo s
               strani pristojnega organa in izjemno kratek čas za njihovo presojo. Veljavna
               ureditev, po kateri mora naročnik po Zakonu o javnem naročanju dobavitelje blaga in
               izvajalce storitev ali gradenj praviloma izbirati v postopku javnega naročanja, po
               našem mnenju zagotavlja transparentnost pri izbiri izvajalca storitev, obenem pa
               omogoča izbiro najugodnejšega izvajalca.</p>
               <p>Zaradi naštetih pomislekov poslanke in poslanci Poslanske skupine Desus ocenjujemo,
               da predlog zakona navkljub možnim dobrim namenom predlagatelja ni primeren za
               nadaljnjo obravnavo. Hvala lepa za pozornost.</p>
            </sp>
            <sp xml:id="SDZ7-Redna-37-2018-01-25.sp63">

               <speaker>PODPREDSEDNIK MATJAŽ NEMEC:</speaker>

               <p>Končali smo s predstavitvijo stališč poslanskih skupin. Sledi splošna razprava
               poslank in poslancev o predlogu zakona.</p>
               <p>Pred tem pa dobi besedo še predstavnik predlagatelja mag. Branko Grims.</p>
            </sp>
            <sp xml:id="SDZ7-Redna-37-2018-01-25.sp64">

               <speaker>MAG. BRANKO GRIMS (PS SDS):</speaker>

               <p>Hvala še enkrat za besedo.</p>
               <p>Moram reči, da je bilo tole izredno zanimivo poslušati. Tako kot je že rekel kolega,
               verjetno bi bilo tole precej drugače slišati, če bi se govorilo o tem pred novim
               letom. To se pravi nekaj tednov nazaj. Takrat so bile te stvari v zavesti žive,
               dejansko pa se je v tem času pokazalo to, kar je korektno povedal celo predstavnik
               vladajoče koalicije iz Desusa, namreč da je škoda bistveno bistveno večja, kot pa se
               je prvotno ocenjevalo. Prvotne ocene so šle v rang približno pol milijona kubikov
               podrtega drevja, zdaj se govori o več kot milijonu, po nekaterih ocenah je v resnici
               škoda še nekajkrat večja. Dejansko se stvari seveda šele pregledujejo, nekateri deli
               so nedostopni zaradi velikih količin snega in tako naprej. Skratka, škoda je bila
               velika in zaradi tega je vsekakor utemeljeno, da se to ureja s posebnim zakonom. To
               Slovenija že pozna, taki primeri so že bili in ta zakon ni nič drugega kot ustrezno
               noveliran zakon iz tistega obdobja. Tako da govoriti, da to ne vem kako odstopa od do
               sedaj uveljavljenih rešitev, je seveda vrhunsko sprenevedanje. Gre za nekaj
               drugega.</p>
               <p>Zakon, tak kot je, omogoča, da bi se škoda hitro uredila, omogoča odstranitev
               nekaterih nepotrebnih birokratskih ovir in omogoča, da ljudje hitro pridejo bodisi do
               odškodnine bodisi do tistih rešitev, ki jim omogočajo normalno življenje. Zaradi tega
               so predvidene v zakonu rešitve, ki jih tudi zdaj dosedanji pravni red v Sloveniji
               pozna, to se pravi, da se hitro izplačajo odškodnine, da so v zakonu predvidene
               posebne davčne olajšave za prizadete, znižan katastrski dohodek in tako naprej,
               omogočena je bistveno hitrejša obnova cest, daljnovodov, vse infrastrukture, skratka
               vsega tistega, kar ljudem omogoča normalno življenje. Seveda so najbolj prizadeti
               deli daleč od Ljubljane, daleč od oči in očitno žal tudi daleč od srca koalicije, če
               parafraziramo tisti znani slovenski pregovor.</p>
               <p>Najbolj žalostno je bilo pa poslušati besede, ki ste jih namenili prostovoljnim
               gasilcem. Oprostite, to je pa eno samo sprenevedanje. »Ja, veste, to bi bilo dobro
               urediti, no ampak to bi morali v enem drugem zakonu, no, ob enem drugem času, karkoli
               že, samo danes tega pa ne bomo.« Kdaj pa, gospe in gospodje? O vseh teh predlogih smo
               v taki ali drugačni obliki že govorili, niti eden do zdaj ni bil sprejet. In zdaj
               poglejmo konkretno ravnanje koalicije, ko je šlo za to naravno ujmo v luči tega
               dogajanja. Prvo, kar je, je predsednik Vlade, potem ko se mu je avion pokvaril, tekel
               malo slikat se na Jezersko pa v Bohinj, potem smo slišali velikanske besede zahvale
               za prostovoljne gasilce pa za vse druge, ki so tukaj priskočili na pomoč, ampak ko je
               pa treba nekaj konkretnega narediti za te ljudi, »a ne, to pa ne, to pa bomo enkrat,
               veste, s sistemskim zakonom, tam enkrat v svetli bodočnosti«, če parafraziram
               levičarje, potem ko bo že komunizem, skratka ob svetem nikoli, ker tega nikoli ne bo,
               hvala bogu.</p>
               <p>Za gasilce je treba storiti nekaj tu in zdaj. Tako, kot so te stvari urejene v naši
               državi, je neprimerno, in to vsi dobro veste. Ti ljudje se dejansko angažirajo ob
               vsaki ujmi, ob vsaki nesreči, vsakokrat, ko je potrebna pomoč, prostovoljno gasilstvo
               je pojem v Sloveniji, je vrednota. In teh ljudi je več kot 40 tisoč. Ne gre za
               peščico ljudi, ampak gre za izjemno dobro organizacijo, ki ima korenine še v nekdanji
               Avstro-Ogrski ureditvi in se je ohranila kot neko kulturno izročilo do današnjega
               dne. Kulturno izročilo z največjim nabojem tistega najbolj pozitivnega, kar je v
               človeku, torej želje pomagati svojemu bližnjemu. Ampak zanje nikoli ni denarja, zanje
               se vedno najde samo zahvala. Ti ljudje dejansko tvegajo svoje zdravje in življenje.
               Tudi zdajle je prišlo do nesreče, ne veste tega, bilo je kar nekaj poškodb, na srečo
               ne hujših. Ampak samo nekaj let nazaj, da vam osvežim spomin, je prav v občini
               Cerklje, ki je bila tudi prizadeta v tej ujmi, takrat ko je šlo za poplave, eden od
               prostovoljnih gasilcev z življenjem plačal svojo željo, odločenost, da bi pomagal
               svojim bližnjim. Plačal je najvišjo ceno. In to ni edini tak primer v zgodovini
               Slovenije, gospe in gospodje. So tudi primeri, ko imajo ljudje trajne posledice, in
               zaradi tega bi bilo treba to enkrat za vselej sistemsko urediti. Zdajle je
               priložnost. Ne govoriti, da urejamo s tem zakonom nekaj, kar bi pač morali v enih
               drugih zakonih. Veste, to govori tista koalicija, ki je to počela v tem mandatu
               najmanj petdesetkrat. Najmanj petdesetkrat ste z enim zakonom posegali v druge
               zakone. Zdaj pa, ko bi lahko nekaj storili za te ljudi, ki želijo samo nesebično
               pomagati in za to ne dobijo ničesar, pa najdete tisoč in en razlog, da tega ne bi
               storili.</p>
               <p>Kaj smo predlagali? Rešitve, ki so edine logične, ki so primerljive tudi s sosednjimi
               državami, in rešitve, o katerih smo že večkrat govorili. Če jih še enkrat naštejem:
               da bi zagotovili sredstva za zavarovanje operativnih gasilcev, sredstva za
               preventivne zdravstvene preglede operativnih gasilcev in da bi prostovoljnim
               operativnim gasilcem financirala država dodatno zdravstveno zavarovanje in za vsak
               dan izvajanja javne gasilske službe – to se pravi, ko bi se odzvali klicu na pomoč –
               tudi dodatno pokojninsko zavarovanje, kar je edino fer in pošteno, gospe in gospodje.
               Očitno beseda poštenost pri vas žal ni ravno vrednota.</p>
               <p>Pa še nekaj je treba vedeti. Danes se prostovoljni gasilci velikokrat srečajo s
               težavami v službi, s takšnim ali drugačnim šikaniranjem, ali pa s težavami, ko jih je
               treba zaposliti. Delodajalci se neradi odločajo, da jih dajejo na ključna delovna
               mesta, posebej kadar gre za kakšne bolj kompleksne procese, zaradi tega ker, seveda,
               kadarkoli se zgodi kakšna ujma, neka nesreča, ta človek mora iti, se odzove klicu na
               pomoč in potem trpi zaradi tega podjetje oziroma proces proizvodnje v podjetju.
               Zaradi tega je predvideno s tem zakonom, da bi tudi stimulirali zaposlovanje
               prostovoljnih gasilcev, in sicer tako, da bi delodajalcu znižali zavarovalne premije
               in dali dodatne davčne olajšave. Kar je, znova rečem, edino pošteno do enih in do
               drugih.</p>
               <p>Kakšen strošek je to? Ob tem, ko smo poslušali več kot eno uro samo razloge, zakaj
               tega ne, to je ranga nekaj 10 tisoč evrov vsega skupaj – ali veste, kakšen primerljiv
               znesek je to? Toliko je stal en Ahmad Shamieh tole državo v času, ko je tukaj in
               opravlja delo na črno. In se ga pripelje v parlament kot največjo dragotino te države
               – na protizakoniti način, mimogrede, za kar bi moral kdo odgovarjati. Ampak za Ahmada
               Shamieha vse, za prostovoljne gasilce pa ne. To pa ne. Bomo pa v koaliciji vedno
               našli tisoč in en izgovor, da ne bomo zanje naredili tistega, kar bi v normalni
               državi bilo edino samoumevno. Danes so v enem delu teh stvari, tako kot ste sami
               ugotavljali, odvisni od občin. Ampak tukaj oni opravljajo naloge, ki so poslanstvo,
               ki je širše od občine, ki zadeva širšo skupnost, ki je v temelju tisto, kar mora in
               je dolžna ustrezno urejati država, zato je tudi edino pravilno, da država za to
               zagotovi sredstva.</p>
               <p>Vse to smo predlagali s tem zakonom in zaradi tega ta zakon tudi podpiramo. Ta zakon
               je še kako upravičen in bi ga bilo zelo dobro sprejeti. Ne, tako kot ste rekli tukaj,
               ker ima to notri, kar ne paše, prav zaradi tega in zaradi tega, da se tistim, ki so
               bili prizadeti v zadnji ujmi, pomaga na najhitrejši možen način. Ker je samo tista
               pomoč, ki pride hitro, prava pomoč. In ta pomoč ne more biti samo v zahvalah in v
               tem, da se gre kdo slikat tja. Ta pomoč mora biti v konkretnih dejanjih, v zakonu, ki
               da pravno osnovo, da potem Vlada in vse druge službe, če želite, lahko hitreje na
               terenu ustrezno odreagirajo, in to je temelj tega zakona. Govoriti, da ni notri
               predvidenih sredstev, da ni natančne ocene – ja seveda je ni, zato ker je to s tem
               zakonom prepuščeno Vladi, da naprej naredi. Da pa pravno osnovo, zato da se ene
               stvari pospešijo in da se hitro uredijo stvari na terenu, da se odpravi škoda, da se
               ljudem pomaga, da se omogoči normalno življenje. To je prva in temeljna naloga, ki bi
               morala biti naloga vseh nas. Zato teh razlogov, ki so bili danes tukaj, preprosto ne
               morem razumeti, in jih v celoti zavračam.</p>
            </sp>
            <sp xml:id="SDZ7-Redna-37-2018-01-25.sp65">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospa Iva Dimic. Pripravita naj se dr. Franc Trček in gospod Ljubo
               Žnidar.</p>
               <p>Izvolite, gospa Iva Dimic.</p>
            </sp>
            <sp xml:id="SDZ7-Redna-37-2018-01-25.sp66">

               <speaker>IVA DIMIC (PS NSi):</speaker>

               <p>Spoštovani!</p>
               <p>Na današnji seji, spoštovana ministrica Majcen, lahko rečem, da ste v svojem mandatu
               ministrovanja izkusili vse škode, oblike naravnih nesreč zelo dobro. Še v dobrem
               spominu imam naravno nesrečo poplave. Takrat ste bili, bom rekla, na tnalu, kaj boste
               naredili. Pol Slovenije vas je praktično držalo, da ste tisto, kar ste tisto noč,
               tisti večer obljubili, da boste premaknili stvari na bolje, naredili. Tukaj gredo z
               moje strani čestitke. Res je, vodotoki v Sloveniji so se uredili. Seveda so se
               uredili tako in v takem obsegu, kolikor je bilo za to sredstev namenjenih. Prepričana
               sem, da jih je še vedno premalo za urejanje vodotokov, da ne bi prihajalo do naravnih
               katastrof, tudi kar se tiče poplav. Seveda pa je zdaj na vas, da uredite tudi ostale
               naravne nesreče in da se uredi tudi infrastruktura in se jo prilagodi naravnim
               nesrečam, katerim smo vsi priča. Eno leto imamo žled, drugo leto imamo vetrolom
               oziroma orkanske burje, tretje leto imamo suše, četrto leto imamo poplave, če pa
               imamo »srečo«, imamo pa lahko vse skupaj v enem letu, pri čemer se potem najbolj
               kaže, kakšna in kako vzdrževana je infrastruktura v Sloveniji.</p>
               <p>Sama lahko rečem, da sem mogoče od urejanja infrastrukture že po žledolomu
               pričakovala več. Železniška infrastruktura je bila skoraj 1 leto mrtva, kar pomeni,
               da vlak ni od Ljubljane do Kopra vozil skoraj 1 leto. Če je to uspešnost, se mi zdi,
               da se moramo zamisliti, kakšno infrastrukturo in kaj smo zmožni sami narediti. Tukaj
               bi bilo treba razumeti, da je treba določene dele mogoče celo kako drugače
               elektrificirati oziroma ne nazadnje pri vsej škodi, ki je nastala v električni
               infrastrukturi ali kakorkoli se gleda s tega vidika, bi pričakovala, da se bomo
               vendarle v Sloveniji odločili za bolj sodoben način obnovitve elektrovodov, da bi šla
               zadeva v polaganje v tla. Bilo je veliko govora o tem, ampak ponovno smo se znašli
               tam – nimamo sredstev. Kdaj bomo imeli v Sloveniji dovolj sredstev, da bomo lahko
               delali stvari tako dobro, da nam bodo ob naravnih nesrečah tudi služile? To se je
               pokazalo tudi ob naravni nesreči 11. in 12. decembra. Ponovno je bil mrk. Pri vsej
               tej stvari mogoče ne bi bilo toliko težav, če bi potem Vlada hitro odreagirala in
               sprejela določene interventne ukrepe, ampak jih ni bilo zaznati. Pa vseeno,
               spoštovana ministrica Majcen, jaz sem prepričana, da ste vi naredili več za odpravo
               interventnih nesreč, kakor je naredil na svojem področju minister Židan. Tam se še
               vedno pregovarjamo, ali je bil žledolom taka naravna nesreča, ki je potem povzročila
               množičen porast lubadarja, ali ne. Zdaj smo spet pred isto zadevo, mi pa imamo še
               vedno zloglasne prevoznice, ki ne vem, kako bodo pospešile spravilo sečnje, ki pa je
               seveda predpisana, nekje do maja naj bi bile zadeve sanirane.</p>
               <p>In da se dotaknem nazadnje še tistih, katerih članica sem tudi sama in sem na to
               ponosna, gasilcev. Koliko let že govorimo, da jim bomo uredili status? Vsako leto
               znova. Če ne bi občine napraskale tistih denarcev in pomagale vzpostaviti nekega
               normalnega stanja in opremljenosti gasilcev, jaz ne vem, mi bi šli s fračami nad
               naravne nesreče. Še tako so mnoga društva podhranjena, imajo zastarelo opremo. In
               potem se zbirajo neke donacije in ne vem, kaj še vse, pa potem še uvajajo davčne
               blagajne pa še nepremičninski davki tudi za gasilske domove. Ali ni nam vsem cilj, da
               smo vsi vključeni in da vsi delujemo humanitarno, tudi na področju gasilstva? Ker smo
               vsi k temu poklicani. Ne moreš doma čakati, da bo nekdo prišel, ampak moraš ti biti
               tisti, ki boš šel. Ta zakon govori, da je pomembno reševati in pomagati v naravni
               nesreči takoj in zelo hitro, ker ne pomaga čez en mesec vprašati nekoga, če ima
               elektriko ali pa če ima vse osnovne potrebe zagotovljene.</p>
               <p>Sama bom predlog zakona podprla. Upam, da vendarle lahko stopimo skupaj in da
               vendarle naredimo nekaj na tem področju.</p>
            </sp>
            <sp xml:id="SDZ7-Redna-37-2018-01-25.sp67">

               <speaker>PODPREDSEDNIK MATJAŽ NEMEC:</speaker>

               <p>Besedo ima dr. Franc Trček, pripravita naj se gospod Ljubo Žnidar in gospa Ljudmila
               Novak.</p>
            </sp>
            <sp xml:id="SDZ7-Redna-37-2018-01-25.sp68">

               <speaker>DR. FRANC TRČEK (PS Levica):</speaker>

               <p>Hvala za besedo, še enkrat.</p>
               <p>Preden se kdorkoli oglasi o gasilcih, bi bilo lepo, da pove, jaz sem ta pa ta, v
               politiki sem toliko pa toliko časa, ker od vseh teh, ki zdaj o gasilcih govorite, sem
               jaz najmanj časa v politiki. Pa ko vas poslušam, kot najstnik sem kdaj že gasil
               kakšen gozdni požar v starem sistemu, gospod Grims, brez opreme, kot je zdaj, pa
               dobro vem, kaj pomeni, ko ti pride ogenj za hrbet pa si mulec, star trinajst,
               štirinajst let, kaj to dogaja. Gospod Grims in jaz se verjetno nikoli ne bova srečala
               glede podnebnih sprememb, tudi zaradi tega ker Brane gleda kot izhodiščno geolog v
               neki daljši vertikali časa, pa se ne hecam. Kar pa ne pomeni, da ni odgovornost vseh
               nas 90, ki smo tukaj ali ki bodo tukaj, da se s tem resno ukvarjamo. Imamo naravne
               nesreče? Imamo. Se te spreminjajo, se stopnjujejo? Se. Ali imamo to področje primerno
               urejeno? Nimamo. Zdaj ne bom našteval 25 let, kdo je kriv, kdo ni kriv. Ali je
               gasilstvo vrednota? Je. Verjetno je to ena redkih zadev, o kateri se ta sklic nekako
               strinja. Veste, rekel bom to, kar že večkrat rečem, mi moramo misliti in-in.</p>
               <p>Jaz vsak vloženi zakonodajni predlog jemljem dobronamerno. So kakšne zadeve, ki so
               čiste politične bučke, to vsi počnemo. Iz te dobronamernosti v tem predlogu je kar
               nekaj dobrih zadev, to moram odkrito priznati. Če kdo, bi Vlada in tisti, ki
               pokrivajo ta resor, morali reči, pogledati, ali mi zdaj potrebujemo interventni zakon
               ali ne. Če ga potrebujemo, bi morali ali to zagrabiti ali priti s svojim interventnim
               zakonom. Z vsem dolžnim spoštovanjem do SDS, verjetno imajo Vlada, resorna
               ministrstva več informacij, kaj se dogaja. Čeprav jih imamo vsi, ki ne hodimo zaprtih
               oči okrog. Jaz sem bil prejšnji vikend na Koroškem, me srce boli, koliko je tam enega
               lesa pa celih hribov poraziranih, razmetanih. Malo časa imam …</p>
               <p>Veste, če se pogovarjamo o gasilstvu in o bonitetah, se moramo pogovarjati tudi o
               izobraževanju, ker se nam zgodi, da koga pošljemo, pa bo spet kakšna smrtna žrtev.
               Moramo se pogovarjati o opremi. Tukaj se strinjam, treba je sistemsko urediti
               sofinanciranje nabave tega. Ne moremo ob teh ujmah, ne vem, opreme nabavljati na
               gasilskih veselicah, pa ko bo inšpektor tam telovadil, če mi nekdo ne bo izdal
               računa, ker sem špricar spil, po domače povedano. In seveda tudi o nadomestilih, ki
               so bila tukaj omenjena. Veste, Ahmad, Neahmad … Ahmad bi tudi lahko bil prostovoljni
               gasilec, če že morate privleči zgodbo do Ahmada. Taki ste. Moramo se tudi pogovarjati
               o tem, kako bomo v bodoče gradili od kurnika do infrastrukture, zavedajoč se ujm.
               Morali bi se pogovarjati – pa jaz resno nisem človek, ki se veliko ukvarja z
               obrambnimi pa s temi zadevami – tudi resno, ali je bolj pomembna zaveza, kot vi
               rečete, do Nata, da bomo imeli motoriziran bataljon pa bomo imeli novo afero Patria,
               ali bomo mogoče mi potrebovali, izhajajoč iz ujm, eno helikoptersko eskadriljo. Jaz
               mislim, da bi potrebovali helikopterje, pa ne zaradi tega, da se bo, kdorkoli bo
               minister ali predsednik Vlade, s helikopterjem pripeljal pa se ustrezno nezaščiten
               poslikal pa bo njegova piarovka potem to dala na Instagram.</p>
               <p>Če pa končam s tem, to zgodbo GG-jev, ker so eni res nesramno dobro služili, smo
               nekam drugam zapeljali, kar bi lahko postalo v redu, pa ni, ker je določena politika,
               ki sedi tukaj ob meni, to vzela. Ampak obstajajo pa ljudje – ko smo imeli tisto sejo,
               ko so mi esemese pošiljali, da so brez šihtov ostali – ki znajo v gozdu delati, znaj
               varno v gozdu delati. Kako bo država sistemsko zagrabila te ljudi, jim dala šiht, jim
               dala možnost delati? In veste, ves les pospraviti pa ga tujcem prodati pod ceno, ni
               ravno blazno pametno. Tukaj pa pridemo do pametne specializacije, kaj bomo s tem
               lesom počeli. Če je kdo bukov, se opravičujem, če bo kdo užaljen, je bukov ta
               parlament. Upam, da bo naslednji sklic dosti pametnejši. Hvala.</p>
            </sp>
            <sp xml:id="SDZ7-Redna-37-2018-01-25.sp69">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Ljubo Žnidar. Pripravita naj se gospod Žan Mahnič in gospod Bojan
               Podkrajšek.</p>
               <p>Gospod Žnidar, izvolite.</p>
            </sp>
            <sp xml:id="SDZ7-Redna-37-2018-01-25.sp70">

               <speaker>LJUBO ŽNIDAR (PS SDS):</speaker>

               <p>Spoštovani podpredsednik, kolegice in kolegi!</p>
               <p>Kar se tiče naravnih nesreč, bi jaz naravne nesreče opredelil v 2 kategoriji. Ene so
               naravne nesreče, na katere ima človek vpliv, druga vrsta naravnih nesreč so pa tiste
               naravne nesreče, na katere kot človek ne moremo vplivati. Lahko vplivamo na naravne
               nesreče, kot so poplave. Glavnina poplav v Republiki Sloveniji je posledica slabega
               gospodarjenja z vodami, jaz to zelo dobro poznam, stanujem ob reki Savinji. Reka
               Savinja je imela brežine pred 30, 40 leti vzorno urejene, obložene s kamenjem, s
               kamnitimi zložbami, vzorno zasajenimi drevesi, ki so s koreninami držala zgornji del
               brežine. Poglejmo si te brežine danes, 30 let brez kakršnegakoli vzdrževanja oziroma
               na določenih odsekih in tako naprej. In zelo dobro vem še iz tistih časov, kaj je bil
               rečni nadzornik. Z usnjeno torbo je hodil, dvakrat na leto se je sprehodil po obeh
               brežinah gor in dol. Skratka, to je naravna nesreča, na katero ima človek zelo velik
               vpliv. Druga naravna nesreča, kjer ima človek zelo velik vpliv, je pozeba. Pozeba se
               zadnje čase dogaja vsako leto. Ali je ministrstvo za kmetijstvo naredilo vse? Je
               sprejelo določene ukrepe s subvencijami in tako naprej? Kajti pred pozebo se da
               zaščititi. Ali smo naredili na tem segmentu dovolj? Nismo. To se pravi zopet naravna
               nesreča, kjer je možnost, da človek to naravno nesrečno omili ali jo reši. Imamo pa
               potem drugo kategorijo naravnih nesreč, na katere pa res človek nima vpliva. Ne
               moremo vplivati na potres, ne moremo vplivati na žledolom, ki se je zgodil 2 leti
               nazaj, in tudi ne moremo vplivati na vetrolom, ki se je zgodil 11. in 12. decembra
               preteklega leta.</p>
               <p>Res je, da imamo sprejet Zakon o odpravi posledic naravnih nesreč, ki je krovni
               zakon, ki naj bi urejal in reševal vso to problematiko, ampak v tem krovnem zakonu ni
               notri navedene dikcije, ali gre za vetrolom oziroma posledice izjemnega orkanskega
               močnega vetra. Tega v tem krovnem zakonu seveda ni. Predlog, ki smo ga podali v
               Poslanski skupini SDS za interventno odpravo posledic vetroloma, ki je bil v kar
               precejšnjem delu Slovenije, predvsem v zahodnem delu Slovenije – sam zelo dobro
               poznam v savinjskem delu, Zgornja Savinjska dolina, Ljubno, Solčavsko, Logarska
               dolina, kjer je bil vetrolom, katastrofalne posledice je pustil v tem predelu in tam
               je količina polomljenega in podrtega drevja enormno velika. Mislim, da je v tem
               momentu tudi zelo težko realno oceniti, za kakšno širino in za kakšen obseg tega
               polomljenega in prevrnjenega drevja dejansko gre. In kdo so tisti, ki so najbolj na
               udaru, ki morajo to reševati? To so lokalne skupnosti. Te so prve, ki so na udaru, ki
               morajo poskrbeti za svoje prebivalce, ki v določenih predelih, območjih niti v tistem
               času in še tudi kar nekaj dni po tem dejansko niso mogli niti priti do svojega doma.
               Tudi več dni, več tednov je trajalo, da se je vzpostavila prevoznost tako lokalnih
               kategoriziranih cest kot tudi cest državnega, regionalnega pomena. Občine to seveda
               stane. Občine to stane. Najprej, ker so občine tiste, ki poskrbijo za tisto prvo
               interventno reševanje posledic vetroloma, ki se je zgodil decembra, seveda s
               službami. Predvsem so tu v prvi meri prostovoljna gasilska društva, pri katerih ne
               gre samo za prostovoljno delo, ki ga opravijo tako rekoč brezplačno, ampak gre tudi
               za vse ostale stroške, ki so povezani z odpravo te posledice.</p>
               <p>S tem našim predlogom, s tem interventnim zakonom želimo opozoriti na ta segment, ki
               je dejansko izključno namenski za odpravo posledic tega vetroloma. Vemo, da so tudi
               občine deležne, ampak tisto je zelo mali delež, v skladu z Zakonom o financiranju
               občin, kjer skupaj z Zavodom za gozdove vsako leto določijo nek prioritetni plan za
               ureditev infrastrukture v gozdnatih področjih. Tudi to je možno, na tak način občinam
               pomagati, da skupaj z Zavodom za gozdove ocenijo škodo na infrastrukturi in da se s
               tem interventnim zakonom občinam povrnejo stroški, ki jih je občina imela pri odpravi
               posledic tega vetroloma. Tako da tu je dejansko možnosti več. Ta interventni zakon
               opozarja na pomanjkljivosti, ki jih ima krovni Zakon o odpravi posledic naravnih
               nesreč, in je strogo namenski v tem delu. Ali se te pomanjkljivosti, ki so sedaj
               predlagane v tem interventnem zakonu, vnesejo v krovni zakon? Seveda, tudi to je
               dobrodošlo, da res ne sprejemamo za vsako vrsto naravne nesreče svojega interventnega
               zakona. Na to v tem delu opozarjamo; da se osnovni interventni zakon dopolni s temi
               pomanjkljivosti in da se pomaga lokalnim skupnostim in vsem organizacijam, ki so
               imele pri odpravi posledic tega lesoloma velike velike stroške.</p>
               <p>Predlagam, da se ta interventni zakon sprejme in se na ta način vsaj deloma omili in
               pomaga tistim, ki so imeli s to naravno nesrečo v decembru veliko veliko škodo.</p>
            </sp>
            <sp xml:id="SDZ7-Redna-37-2018-01-25.sp71">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Žan Mahnič, pripravi naj se gospod Bojan Podkrajšek.</p>
            </sp>
            <sp xml:id="SDZ7-Redna-37-2018-01-25.sp72">

               <speaker>ŽAN MAHNIČ (PS SDS):</speaker>

               <p>Hvala za besedo, podpredsednik. Spoštovani gospa ministrica, državni sekretar,
               kolegice in kolegi!</p>
               <p>Ko se pogovarjamo o naravnih pa tudi drugih nesrečah, lahko zagotovo same ukrepe,
               tako priprave kot tudi potem izvajanje le-teh, ko do določene nesreče pride, v grobem
               razdelimo na dva dela. En del je preventivni, drugi del je kurativni. Tudi za
               preventivni del lahko nekako rečemo, da če govorimo o pripravah na nesrečo, lahko
               govorimo na eni strani o pripravah pred samo nesrečo, ki imajo vpliv in namen
               predvsem zmanjšati posledice nesreče, ko do nje pride, in na drugi strani, da se
               pripravimo na način, ko bo do nesreče prišlo, da bo čim lažje odpravljanje
               posledic.</p>
               <p>Če se najprej dotaknem samo te preventive, v tem mandatu glede na to, da je bilo v
               koalicijski pogodbi pod poglavjem Varnost in obramba napisano, kaj vse se bo tukaj
               naredilo, žal nismo naredili nekega koraka, kljub temu da gre priznanje bivšemu
               obrambnemu ministru gospodu Janku Vebru, da je vsaj nekako vzpostavil enote za hitro
               posredovanje, če pride do naravne nesreče. Kmalu po nastopu vlade je bila ravno huda
               naravna nesreča, oktobra 2014, ko je prišlo, vemo, do katastrofalnih poplav. Tisto je
               bila že druga velika nesreča v letu 2014, če pogledamo še mesec februar, ko je bil
               žledolom. Ravno po tem žledolomu smo tudi v Slovenski demokratski stranki takrat,
               potem ko so bile predčasne parlamentarne volitve, leta 2014 pripravili program na
               področju obrambe in predvsem veliko stavili na to preventivo, potem ko do nesreče že
               pride. Bom citiral iz našega programa, kaj smo takrat zapisali, pod poglavjem
               Obramba, podpoglavje Izboljšanje upravljanja in vodenja, citiram: »Sistem zaščite in
               reševanja ter obrambni sistem sta del ministrstva za obrambo, hkrati pa gre za dva
               ločena podsistema nacionalnovarnostnega sistema, organizirana sta na popolnoma
               različnih temeljih. Slovenska vojska je profesionalizirana, centralizirana in z
               državnega nivoja enovito upravljana struktura. Na drugi strani je zaščita in
               reševanje decentraliziran sistem, ki v velikem obsegu temelji na načelu
               prostovoljnosti, razdeljen pa je na tri nivoje, lokalni, regionalni in državni.
               Praksa ter primeri zadnjih večjih naravnih in drugih nesreč v Sloveniji kažejo na to,
               da je potrebno preurediti sistem upravljanja in vodenja na državni ravni, ga
               optimizirati in centralizirati. Odločitev za angažiranje Slovenske vojske v teh
               primerih ne more biti odvisna od pobud lokalne skupnosti, temveč je to ob mnenju
               Sveta za nacionalno varnost odločitev Vlade. Hkrati bomo upravljanje sistema zaščite
               in reševanja uskladili in poenotili tudi s konceptom kriznega upravljanja in
               vodenja.«</p>
               <p>In kar je pomembno predvsem za odpravljanje posledic naravnih in drugih nesreč, smo v
               podpoglavju pri izvedbi optimizacij in racionalizacije stroškov napisali naslednje:
               »Prihranjena finančna sredstva,« ne bom vsega bral, kje bi to prihranili, »bomo nato
               uporabili za zagotovitev dodatnih operativnih zmogljivosti, namenjenih soočanju z
               naravnimi in drugimi nesrečami. Večji del finančnih prihrankov iz teh optimizacij in
               racionalizacij bomo namenili dodatnemu finančnemu stimuliranju prostovoljcev ter
               investiranju v opremo, zaščitna sredstva in tehniko, namenjeno gasilcem ter drugim
               prostovoljnim in reševalnim zmogljivostim, ki spadajo pod pristojnost zaščite in
               reševanja. Drugi del finančnih prihrankov bomo usmerili v nakup zaščitne opreme in
               sredstev za Slovensko vojsko, ki bo uporabna tudi v primeru naravnih in drugih
               nesreč.«</p>
               <p>Skratka, vprašanje, ki ga je postavil prej dr. Franc Trček, ko govorimo o
               modernizaciji Slovenske vojske, ali denar vložiti v motorizirano bataljonsko bojno
               skupino ali denar vložiti v neko eskadriljo helikopterjev, zagotovo je z vidika
               sistema zaščite in reševanja eskadrilja helikopterjev oziroma kakršenkoli helikopter
               pomemben, vendar pa se je treba zavedati in se spomniti, kaj se je dogajalo leta
               2014, ko je bil žledolom. Mislim, da so ravno z Jezerskega domačine v službo vozili z
               valuki 6x6, skratka tudi vozila recimo srednje bataljonske bojne skupine, kolesniki
               8x8, so v primeru naravnih in drugih nesreč uporabni, se jih lahko uporabi za namen
               zaščite in reševanja, kar je bilo že dokazano. Strinjam pa se – in tudi v letu 2015,
               ko smo imeli izredno sejo Državnega zbora o stanju v Slovenski vojski, kjer je svoje
               mnenje povedal tudi predsednik države gospod Borut Pahor – helikopterjem, ki jih
               imamo trenutno in so namenjeni tudi za sistem zaščite in reševanja, bo kmalu potekel
               rok trajanja. Mislim, da večinoma potečejo med letoma 2019, 2021, tako da bo treba
               razmišljati v tej smeri, da se gre v nakup oziroma posodobitev. Če sem prav
               seznanjen, pa ravno urad Republike Slovenije za zaščito in reševanje v letošnjem letu
               namerava kupiti svoj prvi helikopter, da ga bo imel za svoje potrebe, za zaščito in
               reševanje, za prenos ponesrečencev, za reševanje v gorah in tako naprej, kar bo
               seveda lažje predvsem z vidika efektivnosti in koordinacije.</p>
               <p>Ko govorimo o tej preventivi, stvareh, ki sem jih tukaj notri omenjal, dejansko bi
               morali kupiti opremo, ko gledamo recimo modernizacijo Slovenske vojske, ki bi jo
               potem vojska lahko uporabljala tudi v primeru naravnih in drugih nesreč. Že na
               začetku mandata je bilo govora o tem, da bi se morali v Slovenski vojski vse
               pripadnice in pripadniki ravno zaradi tega recimo intenzivno udeleževati tečaja
               rokovanja z motorno žago. Mi smo videli recimo v Sovodnju pa gori, ko je bil žled
               februarja 2014, domačini so drevesa odstranjevali, tisto, kar je bilo podrto in
               polomljeno, z motorkami, vojaki pa z navadnimi žagami. Po dva sta žagala, ker od teh,
               ki so bili iz Slovenske vojske, ni bilo kadra, ki bi imel opravljen izpit za
               rokovanje z motorno žago. Zaradi tega to ni bilo mogoče oziroma ni bilo izvedljivo.
               Ne vem pa, kako je stvar potem sledila, ko je takratni minister gospod Veber
               vzpostavil enoto za hitro posredovanje. Tudi 48 ur, kolikor je meja oziroma odzivni
               čas teh pripadnic in pripadnikov, predvidevam, da bi se dalo skrajšati.</p>
               <p>Drugi del preventive pa je zagotovo tisto, kar lahko naredimo – če sem sedaj govoril
               o tem, da je čim večja efektivnost po nesreči, potem ko do nesreče že pride, pa je na
               drugi strani zagotovo – ukrep oziroma množica ukrepov, ki jih storimo, da bi nesrečo
               čim bolj ublažili. Tukaj zopet primer iz lokalnega okolja, že večkrat so bile na
               tistem področju poplave, spomnite se leta 2007, katastrofalne poplave v Železnikih,
               žal tudi smrtne žrtve, leta 2010, potem tudi 2014, skratka, mi o stoletnih vodah
               govorimo praktično na vsaki dve leti. Edina stvar, ki jo lahko tukaj kot preventivo
               naredimo, je, vsaj kar se poplav tiče, učinkovito, celovito urejanje vodotokov. Na
               tem mestu moram reči in dati zahvalo ministrici za okolje in prostor za protipoplavno
               urejanje Poljanske doline, v Poljanah je bilo v tem mandatu namenjenih 2,5 milijona
               evrov. Ukrepi se že začenjajo, tako da je to edini učinkovit način, kako se lotiti te
               zadeve. Ampak seveda, potem imamo spet nezadovoljstvo na drugi strani. Sam sem dobil
               kar nekaj pripomb s strani ribičev. Vodna gospodarstva zadeve urejajo, kakor urejajo.
               Zdaj vidimo, vodotoki, praktično se vse od A do Ž betonira, kar je pa seveda slabo za
               habitat, za ribe, in tukaj notri je seveda treba iskati neke kompromise med živimi
               bitji, in kar je zagotovo na prvem mestu, med varovanjem ljudi in njihovega
               premoženja. Prav tako bi si želel, gospa ministrica, ker ste ravno tukaj in ker je to
               področni zakon, da bi se hitreje odvijalo, kar se Železnikov tiče. Takrat oktobra sva
               imela razpravo o tem, o sami protipoplavni varnosti, o ukrepih, in glede na to, da je
               minilo že 10 let od tiste naravne nesreče, bi zagotovo stvar lahko finiširali z malo
               povečanim tempom, kajti to je neka druga točka pod to preventivo, da se potem ne
               soočamo s takšnimi posledicami, kot smo se soočali leta 2007, 2010, 2014 in tako
               naprej.</p>
               <p>Kar se pa druge strani tiče, to pa je po nesreči neka kurativa. Zagotovo to lahko
               storimo samo z zakoni oziroma na način, kot se ga je v tem primeru lotila Slovenska
               demokratska stranka. Jaz bom seveda ta zakon podprl. 14 dni po tem, ko se je to
               zgodilo, sem bil v Kočevju, v kočevskih gozdovih, in lahko rečem, da je bilo
               opustošenje resnično katastrofalno. Spominjalo me je na žled leta 2014, ko sem videl,
               kaj je takrat storilo gori v mojih koncih. Zagotovo je določena pomoč države nujna,
               je tudi upravičena. Predvsem smo v Slovenski demokratski stranki s tem zakonom
               želeli, da se uredijo določena področja in da se na nek način rešujejo statusi
               tistih, ki v teh nesrečah pomagajo in odpravljajo posledice. V 4. členu je jasno
               navedena vsebina programa odprave posledic vremenske ujme. Če si boste pogledali
               podobne zakone, ki so se sprejemali v Državnem zboru, kadar je prišlo do kakšnih
               hudih naravnih in drugih nesreč, je pač to člen, ki nekako opredeljuje program.
               Zagotovo pa je to zakon, ki glede na besedilo, ki ga predlagamo, daje Vladi zelo
               proste roke, da sama s svojimi programi, s svojo vizijo, kako bo te nesreče oziroma v
               tem primeru to konkretno nesrečo, vetrolom, odpravila, da se tudi sama odloči, kako
               bo to storila.</p>
               <p>Velikokrat smo že govorili o statusu prostovoljnega gasilca. Praktično vsak
               obljublja, da se bo ta status uredil, kadarkoli se potem to poskuša, predlog žal ne
               gre skozi. Posebej pomemben za tiste, ki so decembra pomagali odpravljati to naravno
               nesrečo, je 14. člen, dopolnitve Zakona o gasilstvu, in sicer da država zagotovi
               prostovoljnim operativnim gasilcem financiranje dodatnega zdravstvenega zavarovanja
               in za vsak dan izvajanja gasilske javne službe tudi dodatno pokojninsko zavarovanje.
               Lahko rečemo, da je to predlog v tem zakonu, ki je naravnan na eno nesrečo, ampak je
               to zadeva, ki gre širše, ki bo seveda veljala – ker se spreminja področni zakon –
               tudi za primer naravnih nesreč, ki bodo, kakor vsi skupaj ugotavljamo, ne prišle
               enkrat na sto let, ampak smo jim priča zelo pogosto.</p>
               <p>Kar se tiče katastrskega dohodka in davka na nepremičnine, kar se tiče tudi Zakona o
               financiranju občin, pa gre za ukrepe, ki so edini primerni, logični, razumni za
               tiste, ki jih je doletela ta škoda. Imate področja, kjer je potolklo praktično cel
               gozd, na terenu je stanje še hujše, kot pa je, če gledaš po poročilih ali na slikah.
               Že je bilo omenjeno, da bo lahko prišlo do tega, do česar prihaja tudi po letu 2014,
               da se pojavlja – in bo to zagotovo samo še sprožilo, da se bo pojavil – lubadar. Tudi
               po letu 2014 žal še ni vse počiščeno, še ni vse sanirano, ker so drevesa podrta na
               takih nedostopnih območjih, kjer zadeve že trhlenijo, in seveda je razumno, da se
               tega sanirati ne da. Lahko pa gremo v smeri, da zadevo čim bolj omilimo oziroma da se
               pripravimo na prihodnje naravne nesreče, da na eni strani pripravljamo službe, ki
               bodo posredovale v primeru takšnih nesreč, naravnih in drugih, da bodo imele ustrezno
               znanje, ustrezno usposobljenost, ustrezno opremo, da Slovenski vojski kupujemo takšno
               opremo, ki bo uporabna tudi za zaščito in reševanje, da posegamo v naravo na način,
               da čim bolj omilimo te nesreče, in pa ko govorimo o kurativi, da čim manjkrat pride
               do takšnih zakonov, ampak da že sedaj pripravljamo zakone, ki bodo potem imeli neko
               podlago za reševanje kriz.</p>
               <p>Sem eden od zagovornikov tega, da bi morali imeti posebni zakon o kriznem upravljanju
               in vodenju, ker sedaj je to po več zakonih, tudi kar se tiče Zakona o obrambi, potem
               je nekaj v zakonih, ki so na področju kmetijstva, zakonih ki so na področju okolja in
               prostora, skratka potrebujemo zakon, ki bi bolj definiral sam potek zaščite in
               reševanja, kljub temu da imamo dober sistem, da imamo sistem, ki deluje, da imamo
               sistem, ki nam ga lahko marsikdo iz tujine zavida, da imamo že sedaj predvsem
               prostovoljna gasilska društva, ki imajo odlično opremo, za kar gre zahvala najprej
               požrtvovalnosti teh prostovoljcev, potem vsem državljankam in državljanom, ki to
               opremo financirajo s prostovoljnimi prispevki, in pa kot tretje tudi občinam, ki
               vlagajo in spodbujajo ta prostovoljna društva, predvsem gasilska. Bi si pa želel, da
               bi tudi Državni zbor pokazal, sama država, Vlada, da podpira ta sistem. Preteklo
               leto, ko smo sprejemali proračun, smo imeli odlično priložnost, da bi dali dodatna
               dva milijona evrov, tako za leto 2018 kot tudi za leto 2017, za sistem zaščite in
               reševanja, za gasilsko opremo, ampak smo bili predlagatelji v Slovenski demokratski
               stranki žal za tri glasove prekratki, takrat je bilo – si bom zapomnil to glasovanje
               – 39 proti, 36 za. In če bi takrat uspeli, bi imeli v dveh letih 4 milijone evrov več
               za gasilsko opremo. To pa je tista kurativa, ne samo s takšnimi ukrepi, ampak
               predvsem v zakonih definirati področje in narediti sistem zaščite in reševanja ter
               ostale sisteme, ki sodelujejo v primeru, da pride do naravne nesreče, še bolj
               učinkovite.</p>
               <p>Sam, kot že rečeno, bom ta zakon podprl.</p>
            </sp>
            <sp xml:id="SDZ7-Redna-37-2018-01-25.sp73">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Marijan Pojbič, pripravita naj se gospa ministrica in spoštovani
               državni sekretar.</p>
               <p>Gospod Pojbič, imate besedo, izvolite.</p>
            </sp>
            <sp xml:id="SDZ7-Redna-37-2018-01-25.sp74">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod podpredsednik. Spoštovana ministrica!</p>
               <p>Uvodoma moram povedati, da bom seveda ta zakon, ki smo ga vložili v Slovenski
               demokratski stranki, podprl, in to iz razloga, da je Vlada imela dovolj časa do tega
               trenutka, tudi koalicija dovolj časa, da bi sprejela določene ukrepe, ki so še kako
               potrebni in bi jih bilo treba sprejeti, da bi se pri stvareh, o katerih danes
               govorimo, pravočasno ukrepalo. Ampak ker temu ni bilo tako, smo v Slovenski
               demokratski stranki seveda vložili interventni zakon, sedaj pa poslušam koalicijo,
               potem bom tudi ministrico slišal, zdajle pa naenkrat nič ni prav, nič ni v redu, vse,
               kar predlagamo, ne gre v pravo smer in tako dalje in tako dalje, kakorkoli. Mislim,
               ko poslušam te diskusije, moram reči, da sem zelo razočaran. Se pravi na eni strani
               Vlada in koalicija, ki ima vse instrumente v svojih rokah, ne naredi nič ali pa zelo
               malo, potem pa, ko opozicijska stranka, Slovenska demokratska stranka, pride s pravim
               predlogom v Državni zbor, pa naenkrat tisoč in en izgovor, kako onemogočiti, da bi ta
               interventni, kot smo ga mi pripravili, šel v nadaljnjo obravnavo oziroma bil potrjen.
               Je pa še kako potreben.</p>
               <p>Mislim, da se moramo vsi še kako zavedati, da so naravne nesreče postale stalnica
               današnjega časa. Da ne govorimo o vetrolomih, žledu, poplavah, zmrzali in tako dalje,
               tega smo v zadnjih nekaj letih vsi skupaj doživeli bistveno preveč. Ampak sam sem
               prepričan in tudi v Slovenski demokratski stranki smo prepričani, da Vlada v tem
               trenutku pa v tem času, kolikor časa je na oblasti, ni sledila tem problemom na tak
               način, kot bi bilo to potrebno. Ker če bi bilo temu tako, nam v Slovenski demokratski
               stranki tega interventnega zakona sedaj ne bi bilo treba vložiti. Ugotovili smo tudi
               skupaj danes, da je krovni zakon pomanjkljiv, in če je krovni zakon pomanjkljiv, ima
               vse vajeti v rokah koalicija in Vlada. Naj te pomanjkljivosti odpravi. Zakaj ne
               prinese spremembe tega zakona, da bomo lahko v nekih zadevah, ko gre za te naravne
               nesreče bistveno bolj operativni, bistveno bolj konkretni in da bodo stvari tekle
               bistveno hitreje? Jaz sem – na kar sem tudi ponosen, da sem sam gasilec – tudi
               sodeloval, ko je poplavljala reka Pesnica, pomagal sem graditi zidove s polnimi
               vrečami peska in sem videl, kako je pomembno, da si ob pravem času na pravem mestu.
               Vendar pa moraš imeti za to ustrezne pogoje.</p>
               <p>Mi danes v tem zakonu, seveda tudi v 14. členu, govorimo o gasilcih. Vsi tisti, ki
               smo gasilci, ne vem, koliko nas je tukaj v Državnem zboru – jaz sem, jaz vem, kakšne
               pomanjkljivosti so v gasilskih društvih, kaj gasilska društva, ki tako ali tako vse
               delajo brezplačno, potrebujejo. Tudi ko smo sprejemali proračun, smo v Slovenski
               demokratski stranki vložili amandma, s katerim bi povečali sredstva za gasilsko
               opremo, je koalicija to zavrnila. Gasilce rabimo samo takrat, ko je problem pred
               nami; ko pa je treba zagotoviti, da lahko v težkih pogojih svoje delo opravljajo tudi
               na tak način, da so tudi oni zavarovani, ker svoje življenje izpostavljajo, da so
               tudi oni zavarovani z vsemi tehničnimi sredstvi in vsem tistim, kar je potrebno, da
               lahko svoje delo opravljajo kakovostno in varno; že tako ali tako, kot sem rekel,
               delajo zastonj. In ko gre za gasilce, pač vedno zmanjka denarja. Tega ne razumem.
               Veste, koliko je bilo v letošnjem letu problemov s tem, da je treba gasilcem,
               nekaterim strukturam dvigniti za nekaj procentov plače ali pa za nekaj razredov.
               Koliko je bilo prelitega črnila, koliko je bilo različnih diskusij, preden je prišlo
               sploh do kakršnegakoli koraka naprej. Nimamo pa problema Jankoviću odpisati 16
               milijonov evrov, s tem pa nimamo problema. In zato pravim, kje mi v tej državi
               živimo. Tistim, ki nam rešujejo naše premoženje in naša življenja, za njih denarja
               ni; za lopove, za take, ki pa so sposobni, pa se jim odpisujejo taki in taki dolgovi,
               tam pa ni problema. Tam pa ni problema milijonov; 100 milijonov, 50 milijonov, 200,
               300, 500. Spoštovani gospodje, če ste včeraj, predvčerajšnjem brali na Twitterju, iz
               te države je v letu 2017 odtekla v oaze milijarda 270 milijonov evrov, leto prej
               blizu milijarde, leto nazaj še malo manj kot milijarda; in to vse v času vodenja
               države te koalicije in te vlade. Pa se nič ne vprašate, pa se nikomur nič ne zgodi. A
               za gasilce, za tisto, kar pa mi tukaj s tem interventnim zakonom želimo doseči, tu pa
               delate vse, da se ne bi nič spremenilo.</p>
               <p>Bomo videli, koliko poslank in poslancev bo ta interventni zakon podprlo. Mi smo v
               14. členu, pa vas sprašujem, če je s tem kaj narobe, v 14. členu smo zapisali
               naslednje: Predlog zakona o dopolnitvah Zakona o gasilstvu: V Zakonu o gasilstvu
               (Uradni list RS št. 113/05 – uradno prečiščeno besedilo) se v 4. točki 5. člena za
               prvim stavkom doda stavek, ki se glasi: »Status operativnega prostovoljnega gasilca
               je odnos med delodajalcem in gasilcem, s katerim se stimulira zaposlovanje gasilcev
               tako, da se delodajalcu znižajo zavarovalne premije in imajo davčne olajšave.«
               Kolegice in kolegi v koaliciji, vas sprašujem, kaj je s tem narobe? Kaj je s tem
               predlogom narobe? Potem v nadaljevanju: »Za 2. točko prvega odstavka 8. člena se
               dodata novi 3. in 4. točka, ki se glasita: 3. točka – zagotavlja sredstva za
               zavarovanje operativnih gasilcev; in 4. točka – zagotavlja sredstva za preventivne
               zdravstvene preglede operativnih gasilcev.« Sprašujem vas, spoštovana koalicija,
               spoštovana vlada, kaj je s tem narobe. Pojasnite, da bojo gasilke in gasilci vedeli,
               ali ste na njihovi strani ali niste; in danes imate priložnost, da ta zakon podprete,
               tako vlada kot koalicija. Če pa ugotavljate, da je treba še karkoli vnesti, karkoli
               spremeniti, karkoli dodati, pa, prosim, izvolite. V Slovenski demokratski stranki smo
               vam dali predlog, ki ga lahko skupaj še izboljšamo; in nimamo s tem nobenih težav, pa
               se vsi med sabo povežemo, ne levi, ne desni, ne rumeni, rdeči ali črni, vsi. Jaz sem
               prepričan, da tukaj moramo imeti skupni interes, ker takrat, ko pa gasilce rabimo, pa
               imamo skupni interes, takrat pa ni problema.</p>
               <p>In v nadaljevanju: »Dosedanja tretja do šesta točka postanejo četrta do sedma točka.
               V 26. členu se doda novi osmi odstavek, ki se glasi: (8) Država zagotovi
               prostovoljnim operativnim gasilcem financiranje dodatnega zdravstvenega zavarovanja
               in za vsak dan izvajanja javne gasilske službe tudi dodatno pokojninsko zavarovanje.«
               Spoštovani kolegice in kolegi, sprašujem vas, kaj je s tem narobe. Zakaj gledate vsi
               v tla? In pričakujem danes, da bom na ta vprašanja s strani vlade in tudi ostalih
               poslanskih skupin slišal kakšno razpravo; da vidim, da smo mi v Slovenski demokratski
               stranki problem, ki želimo pomagati gasilskim društvom, da bodo lahko normalno
               funkcionirala, da bodo lahko kvalitetno zagotavljala tiste storitve, za katere so
               poklicana. So tako ali tako prostovoljna gasilska društva, delajo prostovoljno. In
               najmanj, kar jim moramo zagotoviti, je, da jim zagotovimo opremo, da bodo svoje delo
               lahko opravljali tudi na tak način, da bodo zavarovali tudi sebe. In mi smo dolžni,
               na vsak način smo dolžni za njih poskrbeti v tej smeri. In jaz ne vidim nič v tem 14.
               členu, kar bi bilo narobe, kar bi si nekdo izmislil. Vsi vemo, če boste vprašati
               kogarkoli od gasilcev, gasilskih društev, bodo povedali – da, bravo, to je to. To
               potrebujemo, to je najmanj, kar nam država dolguje. Ampak očitno bomo tudi tokrat
               ostali na suhem, ali samo zato, ker je Slovenska demokratska stranka tista, ki je ta
               zakon vložila, drugače pa nekih normalnih, racionalnih argumentov, da bi glasovali
               proti temu, do tega trenutka še nisem slišal.</p>
               <p>Nekaj časa sem bil tukaj, nekaj časa sem bil v pisarni, ampak sem poslušal vse
               poslanske skupine, njihove razprave; nekih racionalnih argumentov ni bilo. Če vemo,
               da je zakon, o katerem smo govorili, in to je krovni zakon, pomanjkljiv, sem rekel,
               da ima ta vlada in koalicija vse možnosti, da ta zakon popravi. To bi že zdavnaj
               morala narediti. Lansko leto in predlansko leto je bila v Slovenskih goricah, od
               koder prihajam, zmrzal. Dvakrat zaporedoma je skoraj vse zmrznilo. In kakšna sredstva
               so dobili povrnjena in koliko časa so čakali na to tisti vinarji, ki imajo velike
               vinograde, ker veste, da je tam dobro vinorodno območje? Pojdite vprašati, vam bodo
               ljudje povedali. Veste, kaj rečejo – ti birokrati v naši družbi, v naši državi ste
               zmešani, vsi po vrsti, od prvega do zadnjega. Od prvega do zadnjega. Mi smo imeli
               problem takoj, nam se je to danes zgodilo, čez noč smo ostali brez vsega. Saj smo
               potem neke majhne rešitve sprejeli, da so se stvari malo ublažile, ampak povrnitev
               delčka stroškov so pa dobili ne vem čez koliko časa. Ne razumem tega. In v takih
               okoliščinah, ko so naravne ujme, ko se zgodi tako, kot se je sedaj zgodilo,
               vetrolomi, bi morala država ukrepati takoj, ne čez eno leto, ne čez pol leta. Takoj,
               ker mi lahko sprejmemo tak zakon, da je to možno takoj narediti. To ni res. Mi ga
               lahko sprejmemo, Državni zbor lahko sprejme interventni zakon za vsako zadevo; in to
               takoj. Vsi lahko kimate z glavo, da to ni možno. Jaz vem, da Državni zbor lahko to
               naredi. Če vlada predlaga pravočasno, to so krizne situacije, kjer se lahko vlada
               sestane tudi ponoči, če je treba, Državni zbor tudi ponoči. In ni nobenega problema
               sprejeti določene rešitve, ki so za tako situacijo pač potrebne.</p>
               <p>Zdaj je morda tudi kakšna stvar, ki je povezana z zakonodajo Evropske unije. Saj za
               to vem, sem zdaj razumel, kaj ste hoteli povedati, ampak mi smo v Sloveniji. Najprej
               bo treba pomagati svojim ljudem. Se bomo pa pač pred Evropsko unijo zagovarjali pa
               bomo rekli, da smo nekaj naredili zaradi tega, ker smo želeli lastnim državljankam in
               državljanom pomagati, da lahko preživijo; smo pač to naredil. To je politika, za
               katero jaz prevzemam odgovornost in jo tudi upam pred kompletno evropsko javnostjo
               zagovarjati, brez vsakega problema. Brez vsakega problema, ker ne naredimo nič
               napačnega, nič slabega, ampak delamo v interesu in skrbimo za slovenske državljanke
               in državljane. In v Evropski uniji so zame prvo slovenski državljanke in državljanki.
               Prvo so oni, potem pa je Evropska unija, verjemite mi. In jaz sem se za svoje ljudi
               pripravljen izpostaviti takoj, danes, ne jutri, ko je lahko že marsikdaj prepozno. In
               tudi po teh ujmah, ki se zgodijo, veste, kakšna nepopravljiva škoda se zgodi potem,
               če to traja; tudi sanacija in cele te zgodbe trajajo predolgo časa. Takrat se
               povzroča še dodatna škoda kot sicer. Če bi takoj ukrepali, bi jo lahko tudi takoj
               rešili in ne bi prišlo do dodatne škode, dodatnih problemov. Ker sem tudi sam
               gasilec, ker sem pomagal v teh zadevah, vem, kako je pomembno in kako so ljudje
               veseli, ko si v pravem času tam; ne da prideš čez štirinajst dni ali pa čez mesec,
               dva, tri, štiri, ko je prepozno, ko mu je že pol hiše odneslo ali mu je vrglo streho
               iz hiše. Sem bil zraven, sem pomagal in sem ponosen na to, hvala bogu, zato tudi
               zagovarjam vse tisto, kar je vezano v kateremkoli zakonu na gasilstvo, zaščito in
               reševanje. Vsi se zavedamo. Jaz vem, da se vsi zavedamo. In potem sam ne delam nič
               drugega, kot pa prosim vse poslanske skupine, da enkrat glede tega najdemo neko
               ustrezno rešitev in uredimo ta status prostovoljnega gasilca na način, ki bo dostojen
               in dostojanstven. In to si zaslužijo. Še enkrat, jaz bom ta zakon podprl. Hvala
               lepa.</p>
            </sp>
            <sp xml:id="SDZ7-Redna-37-2018-01-25.sp75">

               <speaker>PODPREDSEDNIK MATJAŽ NEMEC:</speaker>

               <p>Besedo ima ministrica za okolje in prostor gospa Irena Majcen.</p>
               <p>Izvolite.</p>
            </sp>
            <sp xml:id="SDZ7-Redna-37-2018-01-25.sp76">

               <speaker>IRENA MAJCEN:</speaker>

               <p>Spoštovani predsedujoči, hvala za besedo.</p>
               <p>Predlagani zakon – v današnji razpravi smo velikokrat veliko stvari omenili –
               predstavlja odstop od sistemske ureditve odprave posledic naravnih nesreč, z namenom
               urediti konkretno situacijo oziroma konkretni dogodek; in ga tudi v 1. členu
               opredeljuje, torej dogodek 11. in 12. decembra 2017. Jaz se zahvaljujem vsem tistim,
               ni jih bilo malo, kar nekaj je bilo poslancev, ki so izjavljali, ki so posredovali
               svoje mnenje in razvijali znanje o tem, da imamo v resnici v Sloveniji te stvari res
               dobro urejene in ko se zgodi kakršenkoli nepredviden dogodek, intervencijske skupine
               hitro reagirajo. Še posebej na lokalni ravni, vemo, Štab za civilno zaščito, ja;
               ampak prvi gredo na teren gasilci. Prav gotovo se tudi jaz v imenu vlade zahvaljujem
               za njihovo prizadevnost in delovanje. Prvi interventni del sega v področje Uprave
               Republike Slovenije za zaščito in reševanje, ki je takrat, ob tem dogajanju
               reagirala, sedaj pa tudi po sklepu Vlade začela zbirati podatke o višini
               intervencijskih stroškov, torej stroškov, ki so nastali ob samem delu, ko je bilo
               treba sprostiti ceste ali pomagati ljudem pri zaščiti strešne kritine. Tudi ta uprava
               je izdala sklep o pričetku ocenjevanja škode. Ta škoda pa se seveda popisuje, vsi
               vemo, vsi smo danes to povedali, da je bila škoda na mnogih površinah, na velikem
               območju, ta škoda se vpisuje v program Ajda. Je pa na nek način popis škode omejen na
               komisije na občinah, torej lokalnim skupnostim. In vemo, da je, razen podjetij,
               potreben nek skupen nivo, kaj in kako ocenjevati, te komisije imajo te natančne
               podatke.</p>
               <p>Odprava posledic naravnih nesreč je, zdaj pa gremo v drugo fazo, na sistemski ravni
               urejena z Zakonom o odpravi posledic naravnih nesreč, ki je pod pokroviteljstvom
               Ministrstva za okolje in prostor. Mi iz ministrstva ne vidimo navedb predlagatelja,
               da bi bilo s tem zakonom karkoli narobe; je pa res, da 13. člen prav tega zakona
               govori o tem, da bi bilo treba dodati še – ob neugodnih vremenskih ujmah. O tem
               govori 4. člen, neugodne vremenske razmere, kjer nekaj navaja, ampak prav »neugodne
               vremenske razmere« je tisti osnovni pojem, ki opredeljuje, da je ta orkanski veter
               tista neugodna vremenska razmera, ki je povzročila škodo. In seveda ni nobenih ovir,
               da je ne bi tudi sprocesirali. Drugega v tem zakonu, prav o predlogih za spremembo
               zakona o odpravi posledic naravnih nesreč ni. Je pa res, da se v 5. členu govori o
               nadzoru. Nadzor nad izvajanjem del bi se po zakonu določil družbi DRI, sicer po
               načelu in-house, kar pa je v javnonaročniški terminologiji sicer znan in uporabljen
               kontekst, vendar zajema javno naročanje med osebami v javnem sektorju. Vse navedbe,
               ki jih je kasneje vlada predložila, torej gre o dodelitvi izključne pravice za
               nadzor, je v nasprotju s sicer predvideno ureditvijo javnega naročanja. Ko sicer
               govorimo politično, koliko je težav z javnim naročanjem, sedaj vpeljujemo tako
               izjemo. Če govorim po pripravi in pridobitvi sredstev za odpravo nesreč na
               Ministrstvu za okolje in prostor, vsem prijavljenim omogočimo, da se ali z ustreznimi
               programi ali z dokazili o finančnih sredstvih to izvede. Tudi ta del je že do sedaj
               ustrezno urejen.</p>
               <p>Javna korist v 7. členu, gradnja prometne infrastrukture in vzpostavitev služnosti. O
               služnostih veliko govorimo, mnogi vedo, da je treba za služnost pridobiti soglasje
               lastnika. Če je interventno, je za intervencijski postopek nemogoče pridobivati
               služnosti, kasneje pa je za sanacijo teh poškodb služnost pri lastniku še vedno treba
               pridobiti. V 8. členu imamo spet poseg v Zakon o javnem naročanju, ki mu vlada
               nasprotuje. V 9. členu govorite predlagatelji o spremembi Zakona o gozdovih. Državni
               sekretar gospod Marjan Podgoršek iz Ministrstva za kmetijstvo vam bo ta del
               obrazložil, ker je poznavalec teh predpisov, sama nisem. Za katastrski dohodek po
               vložitvi prijav v sistem Ajda, ti podatki se prekvalificirajo in se uporabljajo tudi
               za znižanje katastrskega dohodka. Odstopanje od sicer urejenih zakonskih določil je
               po našem mnenju nepotrebno, nekaj težav imam sama z 11. členom davka na nepremičnine,
               ampak bom to prešla. 12. člen posega v Zakon o financiranju občin, ki ga je prav
               gotovo lahko ali pa možno vnesti v sam Zakon o financiranju občin, lahko pa tak
               interventen ukrep poruši kakršnekoli sicer določitve v tem zakonu. O Zakonu o odpravi
               posledic naravnih nesreč sem povedala, ni nobenih ovir, da ne bi tega dogodka
               sprocesirali. In sedaj na predzadnji člen, torej ta člen, ki govori o dopolnitvi
               Zakona o gasilstvu, ki je na vsak način za gasilce izredno pomemben. Vlada meni, da
               je treba to urediti v ustreznem zakonu; v takem zakonu, ki bo sistemsko uredil to
               tematiko. Še enkrat ponavljam, da v 1. členu govorimo samo o odpravi posledic
               vremenske ujme 11. in 12. decembra 2017 in potem s številnimi členi posegamo v
               sistemske zakone. Predlagamo, da se to uredi, če je treba, jaz se še vedno strinjam s
               tistimi, ki so povedali, da je v Sloveniji ta tematika relativno dobro urejena. Če pa
               menite, da kaj ni dobro urejeno, pa je treba v sistemskih zakonih spremeniti. Sedaj
               pa prosim državnega sekretarja, da me dopolni. Hvala.</p>
            </sp>
            <sp xml:id="SDZ7-Redna-37-2018-01-25.sp77">

               <speaker>PODPREDSEDNIK MATJAŽ NEMEC:</speaker>

               <p>Gospod državni sekretar mag. Marjan Podgoršek, izvolite, imate besedo.</p>
            </sp>
            <sp xml:id="SDZ7-Redna-37-2018-01-25.sp78">

               <speaker>MAG. MARJAN PODGORŠEK:</speaker>

               <p>Hvala, podpredsednik. Spoštovane poslanke, spoštovani poslanci, spoštovana
               ministrica!</p>
               <p>Tematika listin za spremljavo, ki jih določa evropska uredba o lesu oziroma
               natančneje Uredba (EU) št. 995/2010, ni nova tema pred spoštovanim Državnim zborom.
               Bila je že urejana s tako imenovanimi prevoznicami leta 2013, potem smo sprejeli
               novelo v letu 2016, ki je uvedla knjigovodske listine oziroma poenostavitev tega
               postopka. Sedanji postopek je zato z vidika enostavnosti in izvedljivosti optimalen,
               saj združuje celoten proces v eni listini. Predlagana rešitev, kot je v zakonu, ki ga
               obravnavamo, bi namreč uvedla nazaj dodatno listino, saj določa v 2. členu, da se jo
               izda v roku treh dni; predpogoj za delovanje sistema sledljivosti pa je, da je
               listina na razpolago takoj ob odpremi. Zato ta rešitev z vidika uredbe o sledljivosti
               ne bi delovala in bi s tega vidika pomenila podvajanje, zato mi menimo, da je
               obstoječa rešitev bolj ustrezna in bolj enostavna. Na tem mestu , ker obravnavamo
               tematiko o žledolomu, bi mogoče podal nekaj informacij kot predstavnik resornega
               ministrstva, ki pokriva gozdarstvo. Po načrtih Zavoda za gozdove bodo sanacijski
               načrti končani 12. 2. in bodo v okviru zakonsko predpisanih rokov. Dela na terenu so
               zaradi vremenskih razmer pa tudi ostalih specifik, ki so povezane s tipom vremenske
               ujme, precej zahtevna in tudi nevarna. Po zadnjih informacijah, ki so že zelo blizu
               zaključnim informacijam, je poškodovanih za 2 milijona 191 tisoč kubičnih metrov
               gozdov. Največ škode je na Kočevskem, sledi Postojnsko in nekatere koroške regije.
               Glede tega dela na operativnem nivoju za zdaj ni videti takšnih težav, ki bi
               potrebovale nujno zakonsko ukrepanje. Poglavitna težava, ki se kaže, je, da se bo
               potrebovalo zelo velik obseg strojne sečnje.</p>
               <p>V Sloveniji ni zadostnih kapacitet, ker je delo s takšnim polomljenim drevjem precej
               nevarno, drevesa so prepletena in je za ročno delo nevarno. Glede aktivnosti, ki se
               jih načrtuje, so nekateri postopki, s katerimi bomo povečali najem strojnih
               izvajalcev, tudi iz tujine, da bo to delo potekalo čim bolj varno. O tem je sicer
               bilo že več govora na Odboru za kmetijstvo, gozdarstvo in prehrano. V zvezi s tem bo
               pomagalo tudi državno gozdarsko podjetje, pa tudi še kdo drug bo vabljen v tem
               kontekstu. Načrtuje pa se tudi, da bi nekatere ukrepe, ki jih je vlada že predložila
               v zakonu o odpravljanju posledic prenamnožitve podlubnikov, uporabili tudi v tem
               kontekstu. Zato v zvezi s tistim načrtujemo amandma, ki bi potem dosegel to, da bodo
               tisti ukrepi, ki so predloženi tam, ker so nekateri od njih zelo ustrezni tudi za ta
               namen, uporabljeni tudi za reševanje nekaterih specifičnih vprašanj, ki bodo povezana
               z odpravo posledic na tem področju. Toliko z naše strani. Najlepša hvala.</p>
            </sp>
            <sp xml:id="SDZ7-Redna-37-2018-01-25.sp79">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Danilo Anton Ranc.</p>
               <p>Izvolite.</p>
            </sp>
            <sp xml:id="SDZ7-Redna-37-2018-01-25.sp80">

               <speaker>DANILO ANTON RANC (PS SMC):</speaker>

               <p>Spoštovani predsedujoči, spoštovana ministrica gospa Irena Majcen, spoštovani državni
               sekretar gospod Podgoršek ter seveda kolegice in kolegi!</p>
               <p>Moja razprava bo mogoče malo drugačna. Bo kdo rekel, da je bolj dolgoročno usmerjena,
               ampak vem, da je moj način razmišljanja tak; da se zopet in zopet dotikamo teh
               okoljskih problemov, da živimo v času, ko so te okoljske spremembe zelo pereče in
               zelo očitne. Poglejmo sneg v Alpah. To sneženje v Ameriki, te velike klimatske
               spremembe, dobesedno se mogoče na Zemlji ne zavedamo dovolj, da imamo le en planet in
               da ga je treba na nek način ohraniti in se obnašati tako, da bomo tu lahko še dolgo
               živeli. Govorimo o globalnem segrevanju ozračja, planet postaja topla greda. Imamo
               CO2-obroč okrog nas in dobesedno se bomo nekoč tu spražili, verjetno, če bo šlo tako
               naprej. Posledice tu najbolj čutimo. Omenil sem že sneg. V Davosu so se komaj
               sestali. So take velike spremembe, ki nam tako ali drugače kažejo na to, da je treba
               ukrepati. Ali je to pozimi sneg ali suša, toča, žledolomi, vetrolomi – s tem pač
               živimo. Na to se je treba ustrezno odzvati in v našem okolju delovati tako, da bi
               bili vzor tudi drugim, ne da preko luže dobesedno delajo drugače. V bistvu hočejo
               celo neke ukrepe omiliti in oklestiti ter živeti naprej. Peljimo se, dajmo gas,
               kolikor že gre. To je zelo kratkoviden pogled na okolje, na družbo in tako dalje.</p>
               <p>S tega vidika podpiram vsa prizadevanja ministrstva in vseh, da spodbujamo krožno
               gospodarstvo, uporabo naravnih virov, materialov, gozd predstavlja naša pljuča, pa ne
               samo Slovenije, tudi planeta. Vsrkava ogljikov dioksid, veže ogljikov dioksid v les,
               ki je zelo uporaben material. Zakaj to govorim? Ker moramo globalno, sistemsko
               vplivati na to, da se nam to toplogredno ogrevanje ozračja ne bo dogajalo in da ne bo
               teh ujm, da ne bo treba potem sprejemati zakonov, intervencijskih ali takšnih, ki so
               v bistvu intervencijske akcije. Ne rečem, da se ne smemo odzivati, ampak mi moramo
               delovati na dolgi rok, da iz te zgodbe pridemo nekoč ven. Sam sem pristaš
               nizkoogljične družbe, vzpostavljanja industrij, ki znižujejo emisije toplogrednih
               plinov. In spet smo pri zgodbi, ki jo ves čas ponavljam – to pa so naši gozdovi,
               lesna industrija, krožno gospodarstvo in v zvezi s tem zmanjšanje porabe energije. Že
               sam sem omenil, da je ta zakon sam po sebi interventen in rešuje neko posledico
               zgrešene okoljske politike – svetovne, ne samo naše – v zadnjih 100 letih. Moje
               razmišljanje gre v tej smeri, da to generira poplavo nekih zakonov, ki rešujejo neke
               posledice, ki bi jih lahko preprečili z učinkovitejšim dolgoročnim delovanjem v prid
               okolja.</p>
               <p>Zdaj se bom pa vrnil na to zgodbo. Ta zakon se sam po sebi dotika več področij, med
               drugim tudi gozdarstva in posledično lesne predelave. Rad bi nazorno nakazal, kako
               smo zaciklani v nek krog, iz katerega ne pridemo. V tej ujmi je padlo recimo milijon
               300 tisoč kubikov lesa, to je skoraj tretjina etata. Podobne ujme smo imeli že nekaj
               let nazaj, žledolom, in nam se dogaja še ta zgodba z lubadarjem in ta les ostaja
               nekje v gozdu in smo v nekem začaranem krogu. Iz tega pa nikakor ne izidemo. Nam se
               ta škoda zgodi večkrat. Prvič se les uniči, ko ga vetrolom ali žledolom polomi, potem
               pa veliko tega lesa, ker nimamo dovolj kapacitet predelave tega lesa, ostane v gozdu
               in ta zgodba se ponavlja. Iz tega kroga ne izstopimo, čeprav imamo tu neke
               priložnosti. Na kaj še kažejo te zadeve? Da mi posekamo 6 milijonov kubikov lesa,
               izvozimo 4 milijone, po mojih ocenah pa okoli 2 milijona ostaneta v gozdu, kjer
               generira te katastrofe. Enkrat na tak, drugič na drugačen način. Na daljši rok gre za
               ukrep, da ta les, ki ostane v gozdu, predelamo v izdelke, ki zmanjšujejo emisije
               toplogrednih plinov. To pa pomeni to. Če bi s to politiko nadaljevali ne samo v
               Sloveniji, ampak globalno, bi zmanjšali emisije toplogrednih plinov. Mi pa zdaj
               izdelujemo izdelke iz aluminija, stekla, plastike, ki so sami po sebi veliki
               potrošniki energije, generirajo emisije CO2, po drugi strani pa nam les ostaja v
               gozdu in ga ne izkoristimo. Tu bi poudaril, da smo se v tem državnem zboru lotili
               tega problema z zakonom o gospodarjenju z državnimi gozdovi, kjer smo namenili
               določene finančne vire. Govorim o 40 milijonih evrov za vzpostavljanje centra za
               zbiranje in predelavo lesa. Zdaj se je pojavil še dobiček, tako da imamo možnost 50
               milijonov evrov razporediti ravno v ta poslovni model, o katerem zdaj govorim –
               namesto da les izvažamo, ga predelamo v izdelke z višjo dodano vrednostjo in s tem,
               prvič, ustvarimo potrošnike lesa v Sloveniji, da nam ne bo ostajal v gozdu; s tem
               dolgoročno prispevamo k zmanjšanju emisij toplogrednih plinov; zagotovimo delavna
               mesta. To je tisti ukrep, ki deluje na dolgi rok. Gospod državni sekretar je že
               povedal, da so ti gozdovi locirani različno po Sloveniji. Recimo na Koroškem je bilo
               300 tisoč kubikov padlega lesa, kar pomeni enoletno porabo lesa v nekem takem obratu,
               ki tak les predeluje. Jaz bi v tej razpravi rekel, da smo v Državnem zboru sprejeli
               nekaj zakonov, ki bi jih morali izvajati, da bi prišli do sistemskih reševanj teh
               dolgoročnih okoljskih problemov, ujm in tako dalje. Tu vidim odlično priložnost, da v
               Sloveniji vzpostavimo štiri take centre, enega na Koroškem, in da vsakemu centru
               namenimo 10 milijonov evrov. In s tem sledimo tudi besedam predsednika Vlade, ki je
               dejal, da bo dal pobudo, da Slovenija postane center krožnega gospodarstva v Evropski
               uniji. To je odlična priložnost, da zakon, ki ga imamo, izvajamo. Kar se pa tiče tega
               zakona, ki je interventni; mislim, da je sprožil razpravo o tem, ampak mislim, da so
               že podobni zakoni, ki to urejajo. Če neka škoda naraste preko neke meje, je možno iz
               evropskih virov tudi pridobiti kakšna sredstva. S tega vidika jemljem pobudo za ta
               zakon na nek način pozitivno, da je odprla razprave, ki nakazujejo na rešitve in
               izvajanje zakonov, ki jih imamo; in bodo na dolgi rok indirektno preprečili takšne
               katastrofe. Bo kdo rekel, da razpravljam preveč futuristično, ampak gre za drobec
               dobre prakse, ki izkorišča našo naravno danost – gozd in les. Mi bi lahko bili
               vzročni primer v Evropski uniji, kako na tak način prispevamo k zmanjšanju
               toplogrednih plinov ter zmanjšanju takšnih ali drugačnih katastrof. Tudi sam sem si
               ogledal, ko se včasih sprehajam po gozdu, za vikend ostane kakšna ura za sprehod,
               tudi na Uršljo goro sem šel, to je bila katastrofa. Čas je, da se odzovemo na tak
               način, da uporabimo zakone, ki so v veljavi, da za škode, ki so nastale, če presežejo
               te meje po evropskih merilih in kriterijih, da tudi iz proračuna namenjamo nekaj
               sredstev za to. Predvsem pa bi se osredotočil na to, da tudi zakon o gospodarjenju z
               državnimi gozdovi izvajamo in s tem tudi prispevamo k zmanjšanju negativnih vplivov
               emisij toplogrednih plinov. Hvala lepa.</p>
            </sp>
            <sp xml:id="SDZ7-Redna-37-2018-01-25.sp81">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospa Anja Bah Žibert.</p>
               <p>Pripravi naj se gospod Janko Veber in dr. Mitja Horvat.</p>
               <p>Izvolite.</p>
            </sp>
            <sp xml:id="SDZ7-Redna-37-2018-01-25.sp82">

               <speaker>ANJA BAH ŽIBERT (PS SDS):</speaker>

               <p>Hvala lepa za besedo, predsedujoči.</p>
               <p>Rada bi ponovila, kaj je pravzaprav cilj tega zakona. Vsekakor je to izvedba obnove
               gospodarske infrastrukture, gozdov, posledic poplav, plazov ter čimprejšnja povrnitev
               škode upravičencem. Gre za neke konkretne rešitve, gre za to, da bi na podlagi tega,
               kaj predlog zakona obravnava in kaj se z njim predlaga, pričakovala mnogo širšo
               razpravo v tem državnem zboru. Žal temu ni tako in bi si res želela eno konstruktivno
               razpravo, ker gre za prvo branje. Na nek način bi lahko tudi s konstruktivno, širšo
               razpravo pripomogli k temu, da se ugotovijo še dodatne morebitne potrebe po tovrstnih
               ukrepih. Naj vas na začetku spomnim na besede predsednika Vlade ob obisku enega od
               področij, ko je bilo močno prizadeto. Dejal je, da so se angažirali mnogi
               prostovoljci in da vse to pokaže na to, da ko nam narava pokaže svojo moč, se pokaže
               tudi moč v ljudeh. Naša moč, spoštovani v tem državnem zboru, naša moč je v tem, da
               spreminjamo zakonodajo tako, da bodo ukrepi učinkoviti in čimprejšnji. Lahko se
               strinjam, da kadar se v Sloveniji zgodi kakršnakoli katastrofa, je hitrost ukrepanja
               izjemno hitra, tudi zato, ker imamo izjemno požrtvovalne ljudi in prostovoljce, ki
               priskočijo takoj na pomoč, in se pomaga v tistih najhujših trenutkih. Drugače pa je
               kasneje, ko se prvi val ustavi in uredi, ko je potrebno neko področje sanacij in
               obnov. Tam se pa zadeve ustavijo. Tam se pa zadeve ustavijo. Marsikje leta in leta ne
               pride do rešitev; eno takšnih bom tudi izpostavila.</p>
               <p>Ta zakon je zelo konkreten v posameznih področjih. Seveda se moramo vsi prilagoditi,
               da bomo danes in v prihodnosti še večkrat deležni surovih podnebnih razmer in da se
               bomo v prihodnje verjetno soočali z različnimi katastrofami, povezanimi s podnebjem,
               tudi z naravo. Seveda je pri tem zelo pomembno, katere države so se sposobne z ukrepi
               čim bolj prilagoditi na to in vzpostaviti takšne razmere, da bodo ranljivosti in
               škoda čim manjša. Govorimo tudi o ranljivosti. V Sloveniji smo pod to vlado sprejeli
               zakonsko spremembo, kjer je izračun katastrskega dohodka tudi za desetkrat višji, ko
               gre za gozdove, od na primer katastrskega dohodka kmetijskih zemljišč. Čeprav vemo,
               da na drugi strani vse te ujme, nesreče, žledolomi in tako naprej uničujejo gozdove,
               o škodi smo že nekaj slišali. Ali je to pameten ukrep glede na situacijo, ki jo
               poznamo v državi in s katero se bomo verjetno v prihodnosti še srečevali. V tem
               predlogu zakona mi predlagamo, da se izračun katastrskega dohodka na dan 30. junij
               2016 zmanjša za 50 %. To je eden od konkretnih ukrepov, takšne rešitve trenutna
               zakonodaja ne pozna; bi bila pa zelo dobrodošla za tiste, ki se neposredno srečujejo
               s tem problemom. Tukaj ne gre za ne vem kako velik finančni odhodek države, je pa ta
               prihodek na drugi strani za tiste, ki res potrebujejo pomoč ob takšnih katastrofah,
               več kot dobrodošel.</p>
               <p>Omenjeno je bilo že prej gasilstvo, boste lahko rekli, da pač gasilci niso poleg, ta
               trenutek govorim o prostovoljnih gasilcih, tudi o operativnih gasilcih. Boste rekli,
               da oni niso pomagali samo ob tej nesreči; seveda ne. Ravno v tem je problem, vedno so
               prisotni, vedno so med prvimi, ki pridejo na kraj nesreč, takrat smo vsi hvaležni in
               pravimo, kako dobro mrežo imamo organizirano po Sloveniji. Potem ko gre za zakonske
               rešitve, pa se to pozabi in so ponovno prepuščeni zbiranju sredstev preko raznih
               dogodkov, ki jih organizirajo. Največkrat, vsi poznamo, skoraj v vsaki občini ali
               vasi poteka kakšna gasilska veselica, kjer zbirajo denar za opremo in izboljšanje
               delovanja. Ampak ali je to res pravi in edini način, ki smo ga v tej državi sposobni?
               Jaz menim, da ne. Tukaj je ena konkretna rešitev, ki finančno zopet državo ne
               oškoduje toliko, kot prinaša na drugi strani. Podatek, v Sloveniji imamo tisoč 295
               prostovoljnih gasilskih društev, spoštovani. Imamo 68 prostovoljnih industrijskih
               gasilskih društev, imamo preko 130 tisoč ljudi, ki sodelujejo v teh asociacijah, 130
               tisoč ljudi. Tukaj lahko vidimo, koliko so naši sodržavljani in sodržavljanke
               pripravljeni storiti glede na to, da gre dejansko za delo dobrega, izključno za
               delovanje v dobrobit posameznika in države. Mi smo v tem zakonu pripravili povsem
               konkretne predloge za zavarovanje operativnih gasilcev, za preventivne zdravstvene
               preglede gasilcev in za plačilo dodatnega zdravstvenega zavarovanja ter da se jim za
               tisti čas, ko so na samem delovanju, omogoči tudi pokojninsko zavarovanje. Tako zelo
               konkretne stvari. In mi zopet iščemo način, kako to ne spada v nek zakon, kako bi to
               moralo biti v drugem zakonu. To je iskanje nekih lukenj.</p>
               <p>Dejstvo je, da ta država potrebuje ureditev tudi na tem področju. Ob tem interventnem
               zakonu smo mi izpostavili tudi to. In predstavljajte si, da vsi ti gasilci enkrat
               rečejo: Dovolj je! Zakaj naše zdravje?! In na drugi strani, zahvala je seveda zelo
               pomembna; ampak nam država ne odškrtne niti tistega minimalnega. Prav tako v teh
               ukrepih predlagamo, da se omogoči boljše zaposlovanje te kategorije ljudi, da se
               delodajalcem na nek način zmanjšajo zavarovalne premije in davčne olajšave, da bi ti
               ljudje tudi na nek način bili tukaj opaženi in ena prioriteta v državi. Da pa je
               problematika, ko gre za različne naravne katastrofe, in da smo v Sloveniji zelo
               šibki, ko gre za prilagajanja na ta področja, tudi v prihodnje, kaže dolgotrajnost
               obnove po različnih katastrofah. Izpostavila bom samo en primer. Pa ne zato, da je to
               edini, tega je še ogromno v Sloveniji, ampak se mi zdi pomembno, ker sem pri
               nekaterih predlogih sodelovala tudi sama. V Šentjerneju je bil v času tistih hudih
               poplav leta 2014 podrt most skozi Mršečo vas. Gre za most, ki na nek način razdeli
               prebivalce in je dostopnost toliko težja oziroma praktično onemogočena. Takrat je
               Ministrstvo za obrambo res pohitelo in je bila tista prva pomoč na mestu, dobili so
               nadomestni vojaški most. Danes smo na začetku leta 2018. Jaz sem že nekaj let nazaj,
               kmalu po tisti nesreči, predlagala spremembo v proračunu, da se vendarle občini
               pomaga, kajti milijon evrov sami niso sposobni zbrati, toliko naj bi stala obnova.
               Takrat ni bilo posluha. Enako se občina, lokalna skupnost obrača na ministrstvo,
               sploh še ni odgovora. To je bilo leta 2014, zdaj smo pa leta 2018. Nadomestni most je
               še vedno tam, vendar pa Ministrstvo za obrambo pritiska v smislu, naj povedo, kako se
               bodo lotili končne rešitve. Kako, če občina sama tega ne zmore?! Gre pa za eno od
               poplavnih področij in dejstvo je, da je pri gradnji treba slediti temu, da bo res
               dolgotrajna, da ne bo zopet prva katastrofa – bog ne daj, da pride do nje – odnesla
               tisto, kar bo postavljeno. Mi imamo na tem področju izjemne težave. In ta primer
               našega interventnega zakona je, da se dajo res pravne podlage že na tistih področjih,
               kjer vemo, da smo šibki, in da se potem omogoča hitrejša izvedba sanacij.</p>
               <p>Res mi je žal, spoštovani, da je ta razprava danes zelo omejena. Večinoma govorimo
               predvsem poslanci Slovenske demokratske stranke. Vesela sem za vse tiste druge, ki
               ste govorili in ste še prijavljeni za razpravo. Ampak res bi si želela en doprinos k
               temu, da poiščemo skupaj način in rešitve za področja, in to je, ki ne bodo ostala
               samo danes. In niso problem samo včerajšnje katastrofe, če rečem na pamet včerajšnje;
               gre za to, da se bomo s temi pojavi srečevali v prihodnje. Na to nas opozarjajo vsi
               strokovnjaki, ki se ukvarjajo s podnebnimi spremembami. In na ta del bi morali biti
               še kako pozorni, tudi zato, ker lahko preprečujemo nekatere stvari, da se
               preprečevati, predvsem pa da so sanacije hitrejše. Trdim, da je tista prva pomoč
               izjemno dobra, da se organizira, da so tukaj res bile rešitve, ki so pripomogle k
               temu, ampak potem pa stvari ostanejo. In mine pol leta, mine eno leto, ljudje že
               pozabijo, kaj je bilo. Tisti, ki pa se soočajo s to problematiko, pa v njej ostanejo
               sami. Zato težko sprejmem mnenje državnega sekretarja, ki je rekel, da se mu tovrstna
               ujma, nesreča ne zdi tako problematična, da bi potrebovali kakšne dodatne ukrepe.
               Nasprotno, potrebuje jih, pa še kakšen ukrep bi potrebovali za tiste nezgode, ki so
               bile v preteklosti, ker niso sanirane. Stvari ne moremo pustiti samo lokalnim
               skupnostim in posameznikom.</p>
            </sp>
            <sp xml:id="SDZ7-Redna-37-2018-01-25.sp83">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Janko Veber.</p>
               <p>Pripravi naj se dr. Mitja Horvat in gospod Bojan Podkrajšek.</p>
               <p>Izvolite, gospod Veber.</p>
            </sp>
            <sp xml:id="SDZ7-Redna-37-2018-01-25.sp84">

               <speaker>JANKO VEBER (NeP):</speaker>

               <p>Hvala za besedo. Lep pozdrav vsem!</p>
               <p>Stalnica pri obvladovanju naravnih nesreč in odpravljanju posledic vremenskih ujm je,
               da imamo zelo učinkovito organizirano mrežo prostovoljnih gasilcev, ki izjemno
               uspešno in pravočasno odreagirajo ter preprečijo še hujšo škodo in zaščitijo
               življenje. Enako velja za poklicne gasilce. Nekoliko manj smo lahko zadovoljni –
               recimo ravno v tem primeru, ko je šlo za ujmo, ki je povzročila veliko škodo v
               gozdovih in zaprla številne prometnice – z organiziranostjo državnega podjetja
               Slovenski državni gozdovi, ki sploh ni usposobljeno za to, da bi lahko učinkovito
               odreagiralo in takoj odprlo prometnice do vasi, naselij, šol ter tudi do območij v
               gozdu, ki jih je treba sanirati. Vse to je bilo nadgrajeno tudi z ustanovitvijo
               modularne enote v Slovenski vojski, ki združuje vse te kapacitete, povezuje v še
               učinkovitejšo ekipo. No, pa tudi tega se ne nadgrajuje, tako da to so neke
               pomanjkljivosti, ki se kažejo v tem trenutku. V tistem delu, ko pa se pogovarjamo o
               odpravi posledic sanacije škode, pa pride do izraza predvsem neučinkovita
               centralistično organizirana izvedba. Stalnica pri tej centralistični organiziranosti
               je izgovor: pomanjkanje; mora biti sistemski ukrep; ni usklajeno s predpisi Evropske
               unije in podobno. Vsaka naravna nesreča pa je zelo konkretna in ni prav nič
               sistemska, je zelo konkretna tam, kjer se zgodi. In prav nič ni povezana s tem, kaj
               Evropska komisija misli o tem. Ljudem je treba pomagati in gospodarstvu je treba
               pomagati takoj, da se usposobi infrastruktura in da se sanacija izvede čim
               hitreje.</p>
               <p>Edini učinkovit ukrep, da premostimo vso to neučinkovitost zaradi teh tako imenovanih
               centralističnih sistemskih pristopov, je, da v Sloveniji ustanovimo regionalne
               občine. Povsod tam, kjer je sedež upravne enote, se ustanovi regionalna občina, v
               katero se združita občina, ki je v tistem prostoru, in tudi upravna enota.
               Pristojnosti ministrstva za okolje in prostor se prenesejo na te regionalne občine,
               sredstva; ravno tako Ministrstva za kmetijstvo, ravno tako Ministrstva za
               gospodarstvo, Ministrstva za infrastrukturo, v velikem delu ministrstva, odgovornega
               za varnost pri urejanju in zaščiti življenj in varnosti v naravi. Samo ta prenos na
               regionalne občine bo odpravil centralistično razmišljanje, kako je treba vse skupaj
               peljati na čim daljše obdobje, da se zamaknejo izplačila, da se odmaknejo problemi,
               ki so nastali. Kajti ljudje se potem sami samoorganizirajo, ampak to ni tisto, kar
               pričakujejo od države. In res ni dobro, da dobivamo recimo tudi takšna opozorila, kot
               smo jih dobili tudi s strani Solčavanov. Solčavsko je bilo odrezano od sveta in sami
               so ogromno postorili, da so si sploh omogočili dostop do šol in vrtcev, da so lahko
               prišli v svet in da je tudi pomoč lahko prihajala do njih. In danes ugotavljajo, da
               praktično nimajo več lastnih sredstev, da bi lahko recimo obvladovali eno od
               prihodnjih ujm, ki se lahko zgodi v kratkem. To je tisto, kar še kako močno
               utemeljuje potrebo po tem, da imamo regionalne občine, na katere prenesemo vse te
               pristojnosti, ki jih imamo danes po številnih ministrstvih. Preden se le-ta med sabo
               uskladijo, nastopi že druga ujma, preden rešijo prejšnjo.</p>
            </sp>
            <sp xml:id="SDZ7-Redna-37-2018-01-25.sp85">

               <speaker>PODPREDSEDNIK MATJAŽ NEMEC:</speaker>

               <p>Besedo ima dr. Mitja Horvat.</p>
               <p>Pripravi naj se gospod Bojan Podkrajšek in gospod Jože Tanko.</p>
               <p>Izvolite, dr. Horvat.</p>
            </sp>
            <sp xml:id="SDZ7-Redna-37-2018-01-25.sp86">

               <speaker>DR. MITJA HORVAT (PS SMC):</speaker>

               <p>Najlepša hvala, predsedujoči, za dano besedo. Spoštovani poslanke in poslanci,
               spoštovana ministrica, spoštovani državni sekretar!</p>
               <p>Če nadaljujem, kjer je pred menoj končala gospa Anja Bah Žibert, ki jo zdaj žal
               pogrešam, ker bi z veseljem, kot je rekla sama, sodeloval v tej razpravi. Upam, da me
               kje drugje spremlja in da bo morda tudi kakšnemu delu mojega nastopa prisluhnila.
               Tudi sam pogrešam, se strinjam, danes je dvorana ves dan precej prazna, zelo malo nas
               je začelo današnjo sejo in trenutno nas je tudi bolj malo v dvorani. Strinjam se v
               tem delu. Mislim, da gre za vprašanja, ki so še kako pomembna, in me tudi čudi, da je
               tako malo interesa. Bom v tem delu rekel, da morda pogrešam predstavnika še kakšnega
               ministrstva glede na tematiko, ki jo imamo danes pred seboj, glede na predlog, ki je
               nekako tudi dvoplasten, kot je v maniri Slovenske demokratske stranke. In če se malo
               usmerim v ta del, kaj je tisto, na kar je opozorila tudi vlada in kar je umanjkalo,
               najverjetneje ne namenoma, tudi pri tem, ko je gospa Anja Bah Žibert govorila o
               odzivu predsednika Vlade dr. Mira Cerarja. Ni se zahvalil samo posameznikom, ni
               govoril samo o solidarnosti. Seveda se je zahvalil v prvi vrsti tudi gasilcem in
               predstavnikom Civilne zaščite, ki so priskočili in takoj začeli s pregledovanjem in v
               največji možni meri tudi odpravi posledic te ujme, o kateri govorimo danes. Zaradi
               tega, ker se predlog zakona imenuje Predlog zakona o interventnih ukrepih za odpravo
               posledic vremenske ujme med 11. in 12. decembrom 2017. Pravi sprožilec, in strinjam
               se v tem delu, da moramo biti kot družba in tudi mi v Državnem zboru pozorni na
               spremembe, ki se nam dogajajo ter so izven vpliva, kajti gre za naravo. Gre pa za
               vprašanje, kako se bomo odzvali. Po eni strani zaradi tega, ker se ti dogodki kar
               vrstijo, kot je bilo lepo povedano v razpravi, tudi poslanec Veber pred menoj je
               govoril o tem. Vemo, da se kar naprej vrstijo najrazličnejše naravne nesreče in da
               smo tudi v tem mandatu nanje vselej odreagirali ter sprejeli tudi nekaj interventnih
               ukrepov, da se sanira škoda.</p>
               <p>Ampak če je bilo danes malo širše razpravljano, je prav, da se na podlagi tega, o
               čemer danes govorimo, ozremo na to, kako gledamo na vprašanja podnebnih in klimatskih
               sprememb ter iz tega izvirajoče škode, ki se nam nenehno pojavlja. Lahko rečem, da v
               tem delu cenim napore Ministrstva za kmetijstvo in razumem tudi očitke, ki prihajajo
               iz naših vrst, da morda ne storimo dovolj. Ali zajamemo vse? Ali zajamemo vse tiste,
               ki jih doleti škoda zaradi vremenskih razmer in zaradi najrazličnejših izrednih
               dogodkov? Ali smo nanje dovolj dobro pripravljeni? Ali je pravi odgovor zavarovanje;
               ali moramo vsi skupaj storiti več? Danes sem vesel, da je bilo govora tudi o tem, da
               je treba v širšem smislu področju okolja nameniti več pozornosti in da moramo
               predvsem ukrepati, ne samo da se zavedamo, da obstaja; in da je večni izgovor – Žal,
               ni denarja, ne moremo storiti ničesar. Zato bom nekje približno tam, kjer je gospod
               Ljubo Žnidar lepo govoril o Zgornji Savinski dolini in o ureditvi struge Savinje v
               tem delu pred recimo 30 leti, ko so tudi že bili, kar se poplav tiče, zaznani
               določeni problemi, ker ljudje ne upoštevajo spoznanj in znanja na področju vodarstva.
               Čeprav so vodarji opozarjali, da gre za – sicer redkeje, pa vendarle – poplavna
               območja, so želeli zgraditi svoje hiše. Mimogrede, pri prejšnji točki smo se
               ukvarjali z evidentiranjem nepremičnin, s črnimi gradnjami in tako naprej. Seveda je
               veliko izzivov tudi v tem delu, v kolikšni meri človek tudi sam prispeva k temu, da
               prihaja do nastanka škode pri tovrstnih vremenskih pojavih, tudi po volji samih
               ljudi, ki ne sledijo opozorilom stroke.</p>
               <p>Vprašanje je, morda tudi za aktualno ministrstvo, aktualno vlado, za poslanke in
               poslance, lahko postavljamo vprašanje tudi pred vse, ali je bilo naše ravnanje pred
               dobrega četrt stoletja pravilno, ko smo vodnogospodarska podjetja preformirali v
               druge oblike in imamo danes takšne težave, kot jih pač imamo. Morda kakšen namig,
               zanimivo, da česa takšnega predlagatelj Slovenska demokratska stranka ni predložil v
               ta zakon, ki ima potem celo vrsto instrumentov, s katerimi bi lahko vnaprej
               odpravljali posledice škode vremenskih razmer 11. in 12. decembra 2017. Upam, da ne
               verjamete zares in vsaj iz razprave doslej, če je bila želja po argumentirani
               razpravi o tem predlogu zakona, da je bila vaša namera res takšna. Kajti iz razprave
               doslej sem razumel predvsem, da gre za vprašanje ureditve statusa prostovoljnih
               gasilcev. Kar se tega tiče, mislim, da zakon o interventnih ukrepih za odpravo
               posledic ni primerno mesto, kjer bi urejali ta položaj; je pa primerno mesto, da na
               njihov položaj opozorimo. Za ta del smo hvaležni in zagotovo bomo v nadaljevanju tudi
               razmišljali o tem, kako izboljšati njihov položaj. Kot rečeno že uvodoma, ko gre tudi
               za to, da je tudi predsednik Vlade izrazil zahvalo za njihova prizadevanja, za
               njihovo požrtvovalnost in stalno pripravljenost na to, da ljudem priskočijo na pomoč
               v teh in drugih primerih. Ali je primeren način, da nadzor nad izvajanjem del na
               energetski in prometni infrastrukturi opravi družba DRI upravljanje investicij, d. o.
               o., ali ne? Zanimiv predlog, vreden premisleka in neke samostojne razprave, ne samo v
               zvezi z vremenskimi ujmami med 11. in 12. decembrom, ampak tudi širše.</p>
               <p>Zagotovo je zanimivo pogledati tudi, kako je z določbami o javnem naročanju.
               Verjamem, da ste si prebrali, ne bom na tem mestu ponavljal, da gre za tolikšen
               odstop od pravil o javnem naročanju, da skozi interventni ukrep za vse prihodnje
               primere poseči v pravila, ki veljajo v evropskem prostoru in zavezujejo Republiko
               Slovenijo ter tudi v naši zakonodaji. Nenehno imamo na programu, obravnavamo predloge
               sprememb Zakona o javnem naročanju, zato verjamem, da to lahko opravimo tudi v
               razpravi. Morda nekaj takega, kar danes predlagate s tem zakonom, predlagate kot
               amandma takrat, ko bo odprt Zakon o javnem naročanju. Ali na način, kot ga
               predlagate, s spremembami Zakona o gozdovih? Prejle smo v razpravi slišali, vse oči
               so uprte v Slovenske državne gozdove. Slovenski državni gozdovi ne upravljajo s
               celotnim gozdom v Republiki Sloveniji, zato je morda tukaj treba razmišljati tudi
               malo širše. Vsekakor pa sem vesel, da je z nami državni sekretar, in najverjetneje bo
               to prenesel na ministrstvo in bo ministrstvo razmišljalo o tem, kaj lahko tudi z
               Zakonom o gozdovih storimo v primerih, ko pride do ujme. Škodi, ki posledično sledi,
               na kar je opozoril tudi poslanski kolega Danilo Anton Ranc, če ne bomo posledic 11.
               in 12. decembra sanirali v dovolj hitrem času, nam sledi spet druga škoda, ki bo
               povzročena s strani napada podlubnikov. Gre za zelo kompleksna vprašanja in
               najverjetneje tako enostavno, kot predlagate s predlogom tega zakona, ne bo šlo.</p>
               <p>Zagotovo je potrebna akcija in zagotovo je lahko nekaj, čemur sledim tudi sam – na
               kompleksna vprašanja včasih pač ni preprostih rešitev, ampak moramo za določena
               kompleksna vprašanja najti tudi ustrezne kompleksne rešitve, vsekakor utemeljene na
               znanju in vsekakor s tem, da strnemo vrste in da medresorsko odgovorimo na tovrstna
               vprašanja. Premalo je po posameznih področjih, izoliran vsak v svojem vrtičku, vsako
               ministrstvo samo iz svojega zornega kota. V tem smislu, še enkrat poudarjam, pogrešam
               morda še druga ministrstva na tej seji, ki bi lahko danes dobila kakšne zanimive
               ideje, vzgibe, izzive in bi morda lahko že na tej seji razmišljali o tem, da je treba
               k tem kompleksnim problemom pristopiti na ta način, da se drugače kot doslej
               ministrstva povežejo med seboj in da skupaj najdejo ustrezne rešitve. In da za tisto,
               kar danes ponujate s svojim predlogom zakona, da za ta vprašanja najdemo ustrezne
               odgovore in da vsi skupaj ravnamo glede na to, kar vemo, da se nam dogaja; in da
               ozavestimo tudi tisti del, da smo naravo dobili od naših prednikov in da jo bomo
               predali tudi našim zanamcem. Zato je treba odgovorno ravnati, kar se tega tiče, ne
               moremo slediti samo drobnim trenutnim koristim in se ne ozirati na to, da nam z našim
               poseganjem in z našim delovanjem v okolju nastajajo tovrstni problemi. Zato vas moram
               razočarati v tem delu, da zakon takšen, kot je, s tem namenom, s takšnim naslovom in
               predvsem z rešitvami na nekaterih področjih, ni primeren inštitut oziroma ni primerna
               pot po mojem mnenju, da bi odgovorili na vsa velika vprašanja, ki se v zvezi s tem
               pojavljajo. Mislim, da bo treba iskati širše rešitve in predvsem tako, kot sem že
               rekel, z interdisciplinarnim pristopom, malo tudi s posluhom na to, na kar nas
               opozarjajo posamezni strokovnjaki, jih imamo tudi v našem prostoru; in da bi jih v
               večji možni meri tudi slišali in ravnali skladno z njihovimi dognanji in tudi
               predlogi za ravnanje v prihodnje.</p>
               <p>Verjamem tudi, da sami ne bomo dovolj in da je treba glede teh vprašanj poiskati
               odgovore in se medsebojno dogovoriti tudi v širšem prostoru, zato neodgovorna
               ravnanja posameznih, tudi pomembnih voditeljev v svetu niso sprejemljiva. Na tem
               mestu moram izraziti svoje obžalovanje, če se vidni predstavniki ne zavedajo in ne
               ravnajo tako, kot bi recimo z enim kratkim izrazom ocenil družbeno odgovorno, pa ne
               samo znotraj države, ampak tudi širše. Cenim pobudo in napore Slovenske demokratske
               stranke, da je danes do te razprave prišlo, z veseljem sem se je tudi udeležil, tudi
               sam izražam obžalovanje, da ni bolj živahna, saj je odprla kar nekaj vprašanj, na
               katere moramo poiskati skupne rešitve. Žal pa moram ugotoviti, da s takšnim zakonom,
               kot je predlagan, ne in tudi ne z njegovim amandmiranjem. V tem primeru bom moral
               reči, da se zahvaljujem, da ste nas spodbudili k razmišljanju; in da bomo na načine,
               kot so pri nas predvideni, zagotovo poiskali rešitve. V tem delu pozivam tudi
               pristojna ministrstva, da resno razmišljajo o tem, kaj in kako ravnati vnaprej; da
               boste slišali in našli rešitve na izzive, ki jih imamo. Če sredstev ni dovolj, da
               moramo ta sredstva najti in jih razporediti tudi za tovrstne projekte in jih imeti na
               voljo. In če je tega čedalje več, če se nam to čedalje pogosteje dogaja, potem bo
               treba premisliti, v kakšni meri, na kakšen način spremeniti tudi zakone na posameznih
               področjih in tudi v širšem smislu pri prizadevanjih gledati na stvari globalno.</p>
               <p>Ni se vse zgodilo 11. 12., ogledal sem si po Sloveniji in resnično je stanje slabo.
               Ko človek pogleda podrta drevesa, ko pogleda, kakšno škodo je tudi voda povzročila,
               kakšne težave imajo ljudje; danes smo dobili, nihče ni omenil, morda na tem mestu
               tudi Solčavsko, odrezano od sveta, otroci, ki so morali ostati v šolah. To so
               pomembna vprašanja in zelo pomembno je, da pogledamo, kje in kakšne rešitve moramo
               najti, kako se odgovorno obnašati glede naših posegov in kaj lahko storimo, da v
               največji možni meri preprečimo tovrstno škodo, ki nastaja ljudem. Trenutek, v katerem
               se moramo ozreti tudi v sebe in se vprašati, kaj lahko storim za to, da do tovrstnih
               posledic ne bi prihajalo. In kot v vseh primerih, če želimo spremembe, moramo vedno
               začeti pri sebi. Najlepša hvala.</p>
            </sp>
            <sp xml:id="SDZ7-Redna-37-2018-01-25.sp87">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Bojan Podkrajšek.</p>
               <p>Pripravita naj se gospoda Jože Tanko in Danijel Krivec.</p>
            </sp>
            <sp xml:id="SDZ7-Redna-37-2018-01-25.sp88">

               <speaker>BOJAN PODKRAJŠEK (PS SDS):</speaker>

               <p>Spoštovani predsednik tega zbora, hvala za dano besedo. Spoštovana ministrica,
               državni sekretar, kolegice in kolegi!</p>
               <p>Če bi včeraj in danes deževalo, dva dni skupaj, bi prav gotovo ta razprava v tem
               državnem zboru bila bolj konkretna od nekaterih pa bolj odgovorna. Predlagatelj
               kolega Grims je na začetku te točke ta predlog zakona o interventnih ukrepih
               predstavil tako jasno, da prav gotovo lahko razumejo vsi v Sloveniji, ki spremljajo
               to sejo. Zdi pa se mi, da tega ne razumemo mi, ki sedimo v teh klopeh. Pa se bom na
               začetku dotaknil neke druge točke, da me boste razumeli vsi, ki spremljate tukaj in
               tudi zunaj, kaj hočem povedati. Če bi bila naša rokometna reprezentanca v finalu
               evropskega prvenstva, mislim, da ni take obveznosti predsednika Vlade ali pa še
               kakšnega ministra, da si ne bi ogledal tega finala in mahal s slovensko zastavo, kar
               je pozitivno, da ne bom narobe razumljen. Ko pa je to prvenstvo mimo, vsi pozabimo na
               šport. Zdaj pa naj se navežem na današnjo točko. Ko se zgodi, ko narava pokaže svoje
               zobe, za kar smo največkrat odgovorni mi, ki živimo na tem delu sveta, seveda ne od
               včeraj, ampak že mnogo let, prav gotovo je bilo v preteklosti storjenih mnogo napak,
               tisti teden, ko se to zgodi in ko to spremljajo kamere, so vse službe prisotne. In na
               veliko predvsem tistim, ki so ogroženi, gasilcem in gasilcem, vsem prostovoljcem na
               veliko razlagamo, kaj vse bomo postorili v prihodnje, da do tega ne bo več prišlo.
               Ampak to govorimo zgolj tisti teden, ko nas vsi spremljajo. Ko je to mimo, na to
               pozabimo, in ko se zgodi naslednja naravna nesreča, se zopet sami na to spomnimo,
               predvsem pa nas to spomnijo oškodovanci. Približno tako danes na momente izgleda ta
               razprava.</p>
               <p>Danes je bilo velikokrat povedano, kakšna je namera Slovenske demokratske stranke, da
               je ta predlog pripravila. Mislim, da je to vprašanje tistih, ki so to postavljali,
               neodgovorno. 11. in 12. december ni tako dolgo nazaj. Eni so nam celo povedali, da
               žal nas pač morate razočarati. Osebno naj povem, da ko poslušam, sem žalosten.
               Razočarali ste vse tiste zunaj tega državnega zbora, ki so bili že mnogokrat
               oškodovani, razočarali boste z vašo razpravo gasilce, gasilke pa vse prostovoljce s
               pritiskom na gumb pri glasovanju. Nikoli nisem trdil, da pri zakonih, ki jih predlaga
               Slovenska demokratska stranka, ni moč še česa dodati; nikoli v tem mandatu. Ampak
               govoriti pa dvomiti v namero, kjer narava vsako leto kaže močnejše zobe, se mi zdi
               neodgovorno. Kdaj predsednik države, predsednik Vlade ali minister sprejme gasilca,
               ko prinese iz vode človeka, ki mu je rešil življenje. Ali se sploh zavedamo, da tudi
               med današnjo točko pa sejo na tisoče gasilcev hodi vedno po nitki, ko rešujejo
               življenja. Zato sem razočaran, da danes pri tej točki ne najdemo skupne poti, kako bi
               lahko bili na tem segmentu boljši, uspešnejši, predvsem pa da bi se danes dotaknili
               tistih, ki jih venomer potrebujemo. Ni največji problem, da ni dovolj poslank in
               poslancev v dvorani, so pa zunaj, prihajajo pa spremljajo to sejo, v to ne dvomim.
               Večji problem se mi zdi na drugi strani, pri predstavnikih Vlade. To pa prav gotovo
               jasno pokaže odnos do današnje točke pa do tematike, ki nas bremeni iz preteklosti in
               nas bo bremenila tudi v prihodnosti. Današnja točka je tudi pokazatelj, ne samo to,
               ker smo to predlagali v Slovenski demokratski stranki, to je tudi odnos do te
               tematike.</p>
               <p>Naj zaključim tako, kot sem začel, če bi včeraj pa danes deževalo, bi se do te točke,
               ki smo jo predlagali v Slovenski demokratski stranki, ki jo je uvodoma predstavil
               kolega Grims tako, da jo lahko razumejo vsi izven tega parlamenta, drugače obnašali.
               Spoštovana ministrica, državni sekretar, kolegice in kolegi! Jaz bi si iskreno želel,
               da narava ne kaže več zob, ampak to so zgolj pobožne želje. Namera Slovenske
               demokratske stranke je iskrena, dobrobit tistih, ki jih je že doletela naravna ujma,
               je dobra namena vseh tistih, ki se spopadajo s to naravno ujmo; in je dobra namera za
               vse ujme, glede katerih pa bi si iskreno želel, da bi jih bilo čim manj tudi v
               prihodnje. Hvala.</p>
            </sp>
            <sp xml:id="SDZ7-Redna-37-2018-01-25.sp89">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jože Tanko.</p>
               <p>Pripravi naj se še gospod Danijel Krivec, potem pa prehajamo v sklepni del splošne
               razprave.</p>
            </sp>
            <sp xml:id="SDZ7-Redna-37-2018-01-25.sp90">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Najprej mogoče kakšen stavek na to, kar smo slišali v dosedanji razpravi, pa tudi
               komentar tistega, kar je povedala ministrica. V Državni zbor, kadar mi predlagamo
               kakšno rešitev ali zakon, prihajajo vedno mnenja. Niti eno od mnenj v tem mandatu, ki
               ga je pripravila Vlada, ni bilo tako, da bi podprlo predlog rešitev, ki jih je
               predlagala Slovenska demokratska stranka. Niti eno mnenje v tem mandatu še ni bilo
               tako. Tu je na mestu vprašanje, ali mislite, da je največja opozicijska stranka v tem
               mandatu – in istočasno tudi stranka, ki je dvakrat vodila vlado – tako nesposobna, da
               ne zna pripraviti zakona, ki je primeren za obravnavo v Državnem zboru in ki zadeve
               ureja na primeren način. Ob to se je spotaknila v uvodni razpravi tudi ministrica in
               jo javno sprašujem, ali je ta zakon res tako slab, da si ne zasluži vladne podpore;
               in ali so v tem zakonu rešitve, ki so do sedaj že urejene v drugih zakonih. Gospa
               ministrica je rekla, da naš zakon ni sistemski. Interventni zakon, ki odpravlja nek
               problem, najbrž sistemsko rešuje zadevo, ki se nanaša na tisti problem. Zanima pa me,
               zakaj vlada in ministrica, ki je že cel mandat ministrica, ni do sedaj pripravila
               sistemskega zakona, ki bi zajel vse te stvari, ki jih mi dodatno predlagamo ob tej
               elementarni nesreči, ujmi, ki je bila? Sprašujem tudi poslance koalicije, predvsem
               Stranke modernega centra, ki berejo iz teh poročil Vlade, zakaj tega oni do sedaj
               niso pripravili. Nam tega potem ne bi bilo treba predlagati. Mislim, da stvari niso
               take, kot govori ministrica, kot govorijo ostali ministri pri kakšnih drugih
               primerih. Jutri bomo imeli dva primera, ko se bo ponovno zgodilo enako, da bi bili
               naši zakoni vsebinsko slabi.</p>
               <p>Problem je, da imamo slabo vlado; in edina obramba slabe vlade in slabe koalicije je
               v tem, da poskuša nasprotnika ponižati z nekimi floskulami, in to doživljamo že cel
               mandat. Če bi imela vlada in ministrica karkoli resnega na tem področju za popraviti
               ali izboljšati, bi lahko predlagala tudi amandmaje na rešitev, ki smo jo predlagali,
               z lahkoto. Če ne štima datum 11., 12. december, potem napišite 13. ali 14. december,
               če je bilo to takrat, ker se to nanaša na ta problem. Če je treba datum črtati, da bo
               veljalo bolj splošno, potem predlagajte amandma in bomo to odpravili v 1. členu tega
               zakona, noben problem. Saj ni naša želja, da bomo tekmovali z nekom, ampak da bomo
               naredili dober zakon, ki bo stal in bo pil vodo. Ampak ne, vlada ni niti toliko, da
               bi predlagala korekture v tem in tem členu, na tak in tak način. Nič. Samo napiše dve
               strani obrazložitve in napiše, da zakon ni primeren za nadaljnjo obravnavo. Samo to
               naredi. Nobenega drugega miselnega napora ne opravijo v tej vladi in v tej koaliciji.
               To je že simptomatično. Mislim, da se na tak način ne more odgovorno in resno
               pristopiti ne k vodenju vlade ne k reševanju problemov, pa vzemite katerokoli
               področje.</p>
               <p>Nekaj je hudo narobe z vlado, ki ni sposobna prisluhniti problemom, ki so prej v
               Državnem zboru, ali pobudam, predlogom, ki jih predlagajo poslanske skupine,
               posamezniki. Zanimivo je, da takrat, kadar kakšen nesistemski zakon predlaga Vlada,
               ki ima več pripomb Zakonodajno-pravne službe in amandmajev, kot je členov zakona, je
               zadeva v redu. Takrat ni problema ne s sistemskostjo, ne s celovitostjo, ne z ne vem
               kom. Kadar poslanci koalicije, očitno v dogovoru z vlado, predlagajo kakšne rešitve,
               zato da se pred iztekom mandata malo popularizirajo in pokažejo, tudi takrat ni
               nobenega problema. Vlada ne nasprotuje, kar pomeni, da je dala tiho podporo rešitvi,
               ki jo predlagajo koalicijski poslanci. Celo več, najbrž je ta zakon nastal celo v
               vladnih uradih. Celo v vladnih uradih. Ne bi bil to prvi primer v tem mandatu.
               Možnosti imate veliko. V tem času, ko smo mi vložili ta interventni zakon, bi lahko
               vložili svoje besedilo zakona po nujnem postopku, kjer bi te stvari rešili, ki jih mi
               predlagamo. Ampak tudi tega ne. Skratka, ni kakšne želje v tej vladi, da bi se
               karkoli dobrega sprejemalo, ampak samo tisto, za kar vlada misli, da je prav in
               zveličavno. Interventni ukrepi iz našega zakona stanejo približno toliko, kot so
               stroški šotorišč, ki ste jih imeli rezervirane za eventualne migrante. Nič večji
               niso, približno 3–5 milijonov evrov, toliko pa so stroški zasilnih šotorišč, ki ste
               jih imeli postavljene po Sloveniji in so bila prazni v tem času, ko ni bilo
               migrantskega vala. Tam ste lahko našli denar za preventivni ukrep; tu ne morete najti
               in zagotoviti denarja za poplačilo stroškov in nekatere preventivne ukrepe, ki jih
               tudi predlagamo v tem zakonu.</p>
               <p>Kot ste že sami povedali in tudi v obrazložitvi piše, so največje škode nastale v
               predelu Ribniškega, Kočevskega in še nekaterih drugih predelih Slovenije. Mislim, da
               so predlogi, s katerimi želimo pomagati tistim, ki so to ujmo doživeli in so lastniki
               kmetijskih zemljišč, racionalni in logični, povsem logični. Predlog, da se zniža za
               50 % katastrski dohodek tistim, ki so doživeli to ujmo in jim je podrlo polovico
               gozda ali nekaterim celo več, je najbrž utemeljen, je smiseln. Zakaj pustiti ljudem
               plačevanje polnih davkov, če so utrpeli očitno gospodarsko škodo. Obnova tega gozda
               traja 50, 70 ali 80 let. To lahko povedo tisti, ki so se nekoliko ukvarjali z gozdom
               in lesom. Posledice so nepopravljive, ekonomsko izkoriščanje gozda, kjer je najprej
               po lubadarju, zdaj pa je nastal na nek način, in bo treba speljati, golosek, to je
               najbrž nepopravljiva škoda. Ampak kmetu, ki je doživel te stroške in to nesrečo, tega
               ne priznate. Pridete z novim zakonom o evidentiranju nepremičnin in nepremičninskim
               zakonom, tu pa ni nobenega problema, da bi tem ljudem zamejili vse in jih dodatno
               obremenili, tam ni problem. V primerih, ko gre za očitno škodo, ki je dokazljiva, pa
               tega ukrepa ne podpirate; s tem ko zakon zavračate. Prav tako je problem, da se s tem
               nepremičninskim paketom, kot sem prej omenil, tudi tam ne prizna popolnoma ničesar.
               Nobene olajšave, nobene bonitete. Hitro boste našli tam nekoga iz katerekoli sfere,
               ki je blizu koaliciji, ki ga bo treba dodatno financirati ali pa mu dati za kakšen
               neroden projekt kakšna velika sredstva, da bo predstavljal neko alternativno kulturo
               in se morda iz koga norčeval. Tam ni problem dati 700 tisoč, 500 tisoč, 300 tisoč,
               omogočiti razstave v tujini in tako naprej; v primerih, ko gre pa za resne težave
               kmetijskih gospodarstev, pa tega ni. Nobenega posluha za to in nobene olajšave za to.
               Da v tem primeru, ko sicer ni tukaj ministra za kmetijstvo, to je nerazumna odločitev
               vlade in koalicije. Niti tega ukrepa pri tistih, ko gre za evidentne škode in
               posledice, ki ne bodo obnovljive v desetletjih, vlada ne prizna nobene bonitete
               oziroma nobene olajšave. To je neobičajno, nenormalno, to je kruto do ljudi, ki tej
               državi plačujejo davke; in celo takrat, ko doživijo nesrečo, ne naletijo na posluh
               vlade, ne naletijo. Nekaterim obljubite plačo, povišano za 30, 40 %, pa si je ne
               zaslužijo, ker imajo že tako previsoko, in tam ni problema; v teh primerih pa popolna
               blokada in nerazumevanje.</p>
               <p>Prav tako se mi zdi, da je treba na nek način urediti te stvari, povezane z
               gasilstvom in prostovoljnimi gasilci. Mi nimamo samo profesionalne strukture, ampak
               imamo tudi neprofesionalno, prostovoljno strukturo. Veliko breme v takih primerih
               prevzamejo predvsem prostovoljne strukture po vaseh, manjših krajih in tako naprej.
               Moram reči, da je velika večina delodajalcev do teh ljudi razumna in ne komplicira,
               ampak imamo primere, ko pride recimo ob taki nesreči do angažmaja tudi 5, 10 %
               zaposlenih v neki firmi ali celo več. Zagotovo pride do izpadov proizvodnje, pride do
               težav v proizvodnji, v načrtovanju in najbrž je neke minimalne stvari tudi v teh
               primerih treba omogočiti, tudi delodajalcem, in sicer v znižanju raznih premij
               oziroma davčnih olajšav. In tudi za prostovoljne gasilce bi lahko ta vlada poskrbela.
               Mi v primeru tega predloga govorimo o bistveno nižjih stroških, kot bi jih vi bili
               pripravljeni nameniti za ilegalne migrante, bistveno nižjih stroških, tu gre za nekaj
               evrov. Ta zakon vse skupaj prinaša za okoli 5 milijonov evrov stroškov, ki niti ne bi
               nastopili takoj, ampak sukcesivno. Niti za to ni nobene možnosti. Predlagam koaliciji
               in vladi, da resno razmisli o tem, da podpre ta zakon, da ga damo v naslednjo
               obravnavo; in da morebitne izboljšave zakona, ne poslabšanje, ampak izboljšave zakona
               na celovit sistemski način pripravi vlada. V situaciji, ko se nekatere stvari urejajo
               po določenih nesrečah, ni možno reševati s tem, da bi vložil pet zakonov; zato je
               interventni zakon. Tudi vsako spremembo proračuna se ne ureja s 120 zakoni, ampak z
               zakonom o izvrševanju proračuna se uredi izvajanje vseh ostalih zakonov. Neko podobno
               vlogo na tem področju ima ob elementarnih nesrečah tudi interventni zakon. Jaz
               mislim, da bi bilo modro, čeprav tej vladi to ni ravno odlika, da se zakon podpre in
               se ga spusti v nadaljnji postopek. Hvala lepa.</p>
            </sp>
            <sp xml:id="SDZ7-Redna-37-2018-01-25.sp91">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Danijel Krivec.</p>
               <p>Potem pa preidemo v sklepni del razprave, kjer dobita besedo še Vlada in predstavnik
               predlagatelja.</p>
            </sp>
            <sp xml:id="SDZ7-Redna-37-2018-01-25.sp92">

               <speaker>DANIJEL KRIVEC (PS SDS):</speaker>

               <p>Hvala za besedo še enkrat.</p>
               <p>Že v uvodnem mnenju sem povedal, da bomo ta zakon podprli. Glavni očitek, ki se je
               ponavljal skozi celotno današnjo razpravo, je, da je to na nek način nesistemski
               pristop in da se poskuša reševati na nek parcialni način. Vendar dejstvo je, da tudi
               naravne nesreče niso sistemska zadeva, in že v preteklosti so se skozi posamezne
               naravne nesreče izboljševala ukrepanja ter tudi zakonske podlage za reševanje
               posamezne naravne nesreče. In v našem predlogu interventnega zakona je kar nekaj
               nastavkov, ki so lahko vključeni v sistemske zakone; in tak je tudi predlog. Že s
               tega vidika bi bilo smiselno ta zakon tudi s strani vseh poslancev podpreti in za nek
               naslednji primer, ko bo prišlo do večjega vetroloma, bodo nekatere stvari urejene.
               Vedno se pojavlja tudi dilema o tem, ali so vse te službe, ki ob naravnih nesrečah
               ukrepajo, na primeren način umeščene v zakonodajo; ali so vsi inštrumenti, ki jim
               omogočajo primerno delovanje, na razpolago. V tem našem predlogu so tudi vsi ukrepi,
               o katerih je bilo govora tudi že v preteklosti, bili so tudi že zakonski predlogi, na
               kar tudi opozarjate, da je treba v nekem posebnem zakonu reševati. Vendar do zdaj ni
               bilo nekega posluha, da se vsaj na področju prostovoljnega gasilstva uzakoni določene
               bonitete, ki naj bi jih imeli tisti, ki neposredno intervenirajo na posamezni naravni
               nesreči ali kakšnem drugem izrednem dogodku, ter tudi delovne organizacije,
               gospodarski subjekti, ki zaposlujejo te operativne prostovoljne gasilce. Dalo se je
               več primerov iz primerljivih držav iz Evropske unije, ki imajo te stvari urejene.
               Enako napotuje tudi naš interventni zakon. Instrumentarij, ki je bil uporabljen, je
               usklajen in je tudi primerljiv z evropsko zakonodajo. Vendar če ni želje, da se neka
               stvar spremeni, je čisto vseeno, ali govorimo o interventnem zakonu, ali govorimo o
               sistemskem zakonu. Če nekdo ne želi videti vsebine, je težko opraviti tudi resno
               razpravo in tudi odločati v korist tistih, katerim je zakon namenjen. Jaz upam, da bo
               v nadaljevanju, preden pridemo do odločanja, mogoče še kakšen dodaten razmislek, da
               se vseeno podpre nekatere stvari, ki jih ta interventni zakon prinaša in so
               dobrodošle. Je še možnost, kot je bilo nakazano, da se v nadaljevanju, v drugem
               branju in tudi v tretji obravnavi še izboljša zakon; vendar pa bo zelo težko, če ni
               volje po tem, da se stvari na tem področju izboljšujejo. V tem predlogu zakona je
               tudi predlog, da se vetrolov kot neka naravna nesreča umesti v krovni zakon o
               odpravljanju posledic naravnih nesreč; in je to tudi neka izboljšava te materije. Če
               se boste spomnili, tudi plazovi niso bili v tem zakonu opredeljeni in so se kasneje,
               z novelacijo umestili v Zakon o odpravi posledic naravnih nesreč. Prej tega ni bilo.
               Nesreče, ki se pojavljajo in ki so večje, kot so bile v preteklosti, je treba v
               nadaljevanju tudi sistemsko obravnavati. Vsi nastavki, da je to mogoče, so tudi v tem
               predlogu našega interventnega zakona. Odločitev pa je na vseh poslancih, ki bodo o
               tem glasovali. Naš predlog je dobronameren in rešuje vse te probleme, ki bi se lahko,
               to se strinjamo, reševali tudi v nekih sistemskih zakonih. V preteklosti so bili vsi
               ti poskusi, ki so bili vloženi tudi z naše strani, zavrnjeni, zato je bil tudi ta
               zadnji poskus, da se v primeru neke izredne situacije poskuša zadevo razreševati tudi
               z interventnim zakonom.</p>
            </sp>
            <sp xml:id="SDZ7-Redna-37-2018-01-25.sp93">

               <speaker>PREDSEDNIK DR. MILAN BRGLEZ:</speaker>

               <p>Prehajamo v sklepni del splošne razprave, v katerem dobita besedo še predstavnica
               Vlade in predstavnik predlagatelja.</p>
               <p>Najprej ima besedo predstavnica Vlade, ministrica za okolje in prostor gospa Irena
               Majcen.</p>
            </sp>
            <sp xml:id="SDZ7-Redna-37-2018-01-25.sp94">

               <speaker>IRENA MAJCEN:</speaker>

               <p>Spoštovani predsednik, hvala za besedo.</p>
               <p>Sicer priznam, nisem imela namena imeti tak nastop, ampak spoštovani poslanec gospod
               Tanko, bom zdaj malo po štajersko rekla, je meni jokal, kako vlada ne podpre nobenega
               predloga zakona Poslanske skupine Slovenske demokratske stranke. Jaz pa lahko njemu
               malo ali pa fejst zajokam, saj tudi Poslanska skupina Slovenske demokratske stranke
               ni zadovoljna z ničemer, kar prinese ministrica za okolje in prostor; oziroma se mi
               pove, da so pripombe tudi na zakone, ki jih niti nisem sama pripravila. Tako jokanje
               pač kaže na to, da se je včasih vseeno dobro usesti pa kaj skupaj urediti, sicer
               stvari dlje časa niso urejene ali pa traja, da so urejene. Jaz bi se ponovno vrnila
               na naš zakon, to je Zakon o odpravi posledic naravnih nesreč. Da, strinjam se, kadar
               ga bo treba popraviti oziroma ko se bomo uskladili, kaj v tem zakonu popraviti. Ni
               problem, da se pod neugodne vremenske razmere napiše še ta veter ali pa ne. Sem
               prepričana, da tudi tisti, ki še nimajo nekih šol končanih, dobro vedo, da je tak
               veter, kot se nam je dogajal v lanskem decembru, naravna nesreča kot neugodne
               vremenske razmere. Ponovno se samo na kratko obrnem na to, vsaj jaz sem tako danes
               razumela, pa ni nujno, da sem prav razumela, ker tudi to se meni velikokrat pove,
               kako nič ne razumem. Ampak jaz razumem, da bi bilo treba prostovoljne gasilce in
               njihov status kot rešitev obravnavati v Zakonu o gasilstvu, še posebej zaradi tega,
               ker sem prepričana, da ga ni med nami junaka, ki bi rekel, da niso gasilska društva
               najpomembnejše nevladne organizacije v Sloveniji z najdaljšo tradicijo in največ
               naredijo. Jaz sem vesela, da so gasilci tako zdravega duha, da jih tudi ta naša
               razprava ne bo razdelila. Pri njih je pomembno, ko so pozvani, da gredo v akcijo in
               naredijo tisto, kar se jim naroči oziroma kar se od njih pričakuje. Imamo pa v
               Sloveniji letos oziroma tudi še lani kar nekaj malega sreče. Če pogledamo malo preko
               naših meja, vidimo, da se te naravne nesreče pojavljajo v vseh okoljih. In to, da s
               takimi interventnimi zakoni posegamo za vsako tako naravno nesrečo, vsaj sama ne
               vidim v tem smislu, res je treba sistemsko rešiti. Je pa prav, Poslanska skupina
               Slovenske demokratske stranke velikokrat opozarja, tudi mene, zakaj toliko zakonov,
               treba je zmanjšati število zakonov, da je preglednost tistega, kar je zapisano v neki
               sistemski rešitvi, zadostna.</p>
               <p>Mislim, da smo tudi za gledalce oziroma za tiste, ki nas spremljajo, povedali, v čem
               je težava vlade, da bi podprla ta zakon. Ponavljamo, torej v 1. členu zakon govori o
               ureditvi odprave posledic naravne nesreče za dogodek 11. in 12. decembra. Vlada
               oziroma Uprava za zaščito in reševanje je izvedla vse aktivnosti in pripravila
               gradivo za poplačilo višine intervencijskih stroškov, nastalih ob ukrepanju zaradi
               navedenih vremenskih ujm. Prav tako je bil 21. 12., torej res hitro po dogodku, izdan
               sklep o pričetku ocenjevanja škode; res pa je, da je škoda na tako velikih površinah,
               da občinske komisije pa tudi podjetja s popisom še niso zaključila. To zaključno
               poročilo Uprava za zaščito in reševanje pripravi za vlado in potem tudi na našem
               ministrstvu pripravimo program odprave posledic z zagotovljenimi finančnimi sredstvi.
               Dejstvo pa je, kot je povedal tudi državni sekretar gospod Podgoršek, da sanacije na
               terenu že potekajo. Hvala lepa.</p>
            </sp>
            <sp xml:id="SDZ7-Redna-37-2018-01-25.sp95">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja mag. Branko Grims.</p>
            </sp>
            <sp xml:id="SDZ7-Redna-37-2018-01-25.sp96">

               <speaker>MAG. BRANKO GRIMS (PS SDS):</speaker>

               <p>Še enkrat vsem prav lep pozdrav!</p>
               <p>Dobrodelnost, pomoč, pomagati bližnjemu se ne odraža v besedah, gospe in gospodje,
               ampak v dejanjih. In to velja tudi za Državni zbor Republike Slovenije. Danes iz
               besed velikanske večine tukaj prisotnih očitno sledi, da so bile besede zelo visoke;
               dejanj pa ne bo. Tako je mogoče razumeti to, da nikakor ne želite obravnavati tega
               predloga zakona v vseh fazah. Eden od poslancev je uporabil izraz, da gre za drobne
               stvari. Škoda, ki je ogromna, konkretna življenja ljudi, ogrožena življenja ljudi –
               če so to drobne stvari, so to tiste drobne stvari, s katerimi smo se mi dolžni
               ukvarjati; ne samo da je prav, da se ukvarjamo. Tako razumevanje zavračam v celoti.
               Primerjava s tisto najbolj razvpito ujmo, ki je prizadela Slovenijo, z žledom,
               pokaže, da nismo prav zelo daleč od okoliščin in da gre za ujmo, ki je zelo velika po
               svojem obsegu. Prve ocene, ki sem jih tudi sam navedel, so se takrat gibale okoli pol
               milijona, milijona, tudi čez. No, zdaj je gospod državni sekretar povedal, da je
               uradna ocena že 2 milijona in 100 tisoč kubikov podrtega drevja in da še ni dokončna.
               Po tem, kar slišim od strokovnjakov na tem področju, bo končna še bistveno večja. Pri
               žledu pa je bilo na koncu treba posekati približno 9,3 milijona kubičnih metrov
               drevja, kolikor je moj spomin čisto okej na tem področju. To se pravi, da so stvari
               že počasi primerljive, kar pomeni, da je upravičeno v tem primeru posegati po
               dodatnih možnostih, ki jih kot zakonodajalec imamo. In zato je tudi predlog zakona,
               ki je pred vami, s tega vidika zagotovo upravičen.</p>
               <p>Kaj ta predlog zakona pomeni? Njegovo sprejetje bi omogočilo, da bi se hitreje
               odpravilo posledice, in to v celoti, da bi hitreje prišlo do izplačila odškodnin, da
               bi se uveljavilo tudi davčne olajšave za prizadete, da bi se hitreje zagotovila
               popolna obnova cest in daljnovodov ter da se za vse tisto, česar ni mogoče v tem
               trenutku zagotoviti, dodatno s strani Državnega zbora kot zakonodajalca pooblasti
               Vlado Republike Slovenije. Poleg hitrejše odprave škode, in to v celoti, tudi s tem,
               da se izogneš nekaterim v danem primeru nepotrebnim dodatnim zavlačevanjem, ki jih
               pozna naš birokratski sistem, žal ste nekateri ravno to posebej hvalili, pa je v tem
               zakonu še en člen, ki je, zanimivo, sprožil izjemno veliko razprave, da bi ga morali
               urediti drugje. Gre za člen, ki pomeni priznanje tistim, ki so prvi priskočili na
               pomoč. Ne prvič, vedno ko gre za ujme, so gasilci tisti, ki prvi priskočijo na pomoč;
               in tako bodo tudi vedno storili. Gasilstvo je v Sloveniji vrednota, je pojem, je
               sestavni del slovenske kulture in je tudi izjemno pomembna oblika družbenega
               življenja, zlasti na podeželju. V celoti po uradnih podatkih združuje 133 tisoč
               gasilcev oziroma članov gasilskih društev; od tega je dobrih 40 tisoč operativnih
               gasilcev, tistih, ki so dejansko kot prostovoljni gasilci pripravljeni in
               usposobljeni vsak trenutek priskočiti na pomoč. Samo toliko, da se zavedamo, kako
               pomemben del družbe je to. Če bo zakon sprejet, v njem predlagamo rešitve, o katerih
               smo se že večkrat pogovarjali, pa nikoli ni bilo volje, žal, da bi se sprejelo. Ni
               bilo volje. Ne razumem, zakaj ne. Predlagamo samo to, da bi država zagotovila
               sredstva za zavarovanje operativnih prostovoljnih gasilcev, da bi zagotovila sredstva
               za preventivne zdravstvene preglede gasilcev, da bi zagotovila prostovoljnim
               operativnim gasilcem financiranje dodatnega zdravstvenega zavarovanja in za vsak dan
               izvajanja javne gasilske službe tudi dodatno pokojninsko zavarovanje. Edino pošteno
               in korektno do ljudi, ki za pomoč drugim izpostavljajo svoje zdravje in
               življenje.</p>
               <p>Naj ponovno povem, ne gre samo za hipotetično, tudi v zadnjem dogodku, zadnji ujmi je
               prišlo do nekaterih poškodb, na srečo ne hujših, ampak se dobro spominjam, da je samo
               nekaj let nazaj prav v Cerkljah na Gorenjskem, v mojem okraju, prišlo do smrtne žrtve
               med gasilci, ko je bilo močno deževje, poplave, poskušali so reševati hišo in prišlo
               je do udara elektrike visoke napetosti. Ne gre za nekaj, kar bi bilo teoretično,
               ampak žal zelo praktično. In to niso majhne stvari, spoštovani kolegi in kolegice iz
               koalicije. Poleg tega pa se prostovoljni gasilci vse bolj srečujejo tudi s težavami,
               ko gre za njihovo zaposlovanje. V nekaterih podjetjih so na izpostavljenih mestih,
               ponekod je tudi po več prostovoljnih gasilcev, in ko gre za en dan nepričakovane
               odsotnosti ali pa celo za več dni, kadar gre za hujšo ujmo, pride do motenj v
               proizvodnji, pride do motenj v delovanju podjetja. Marsikje so se že srečali s
               problemi šikaniranja, celo z grožnjami z odpuščanjem, ponekod se izogibajo, da bi
               takšne ljudi zaposlovali. Zato predvidevamo, da bi država stimulirala zaposlovanje
               prostovoljnih gasilcev tako, da bi se delodajalcu znižale zavarovalne premije in bi
               imeli dodatne davčne olajšave. To so vse rešitve, ki jih poznajo nekatere primerljive
               države, ki imajo podobno zgodovino, ki imajo podobno gasilsko kulturo, izročilo še iz
               časov Avstro-Ogrske. Ne gre za neke posebne rešitve, gre za korekten odnos, da se
               država tudi na ta način oddolži tistim, ki zanjo pač dajejo na kocko svoje zdravje in
               življenje. Gospe in gospodje, v politiki ne štejejo besede, štejejo dejanja. Šteje
               to, kdo bo za takšno rešitev pritisnil na gumb.</p>
               <p>Vsi ste dejali, da to podpirate, ampak bi vi to enkrat uredili v nekem sistemskem
               zakonu. Gospe in gospodje, izteka se vaš mandat, zakaj pa niste tega uredili v enem
               sistemskem zakonu?! Potem tega predloga danes tukaj ne bi bilo. To se pravi, ko se
               ponudi rešitev, takrat ni pravi trenutek pa ni pravi zakon. Pred tem pa imate oblast
               tri leta in pol in nič ne naredite na tem področju. Vaš mandat se je začel z letom,
               ko so bile zelo močne ujme v Sloveniji. To se pravi, da ne gre za nekaj, kar bi se
               šele zdaj posebnega pojavilo. Da bi to zameglili, kar je nepošteno do gasilcev, da
               jih vedno znova vržete pod mizo in jim rečete, da naj čakajo na boljše čase, ste to
               zameglili z vsemi mogočimi razpravami. Ogromno sem danes poslušal spet o segrevanju
               zemlje in vremenskem dogajanju ter podobno. Jaz ne bi rad, da bi bil komu to šok,
               ampak, gospe in gospodje, zmeraj so bile ujme. Tudi mnogokrat v zgodovini, če resno
               pogledate daljša časovna obdobja, so bile ujme, ki so mnogo hujše, kot so te, ki smo
               jim izpostavljeni v zadnjem obdobju. Bile so mnogokrat v zelo kratkem časovnem
               zaporedju, tako da bi lahko rekli, da je bilo mnogo hujše obdobje, kar se tiče ujem,
               kot so zdaj. In to silno famo o segrevanju, ki smo jo danes spet poslušali, ker ste s
               tem poskušali zamegliti temo, ki jo imamo danes tukaj. Če gremo po vrsti, pred 150,
               200 leti je bila manjša ledena doba, kot se je temu neuradno reklo, in mi smo zdaj
               pravzaprav v neki fazi segrevanja zemlje. Okoli 300 let nazaj je bilo bistveno bolj
               toplo, kot je zdaj, pa ni nihče govoril o globalnem segrevanju pa da smo ljudje ne
               vem kaj naredili. Še ne dva tisoč let nazaj pa je bilo tako toplo, da je bilo tukaj
               subtropsko okolje, da ste imeli leve, tigre, nosoroge; zato je črni panter še danes
               karantanski simbol ter v grbih in simbolih tudi najdemo na tleh države Slovenije, ker
               so ta bitja živela tukaj, ker je bilo bistveno bolj toplo, preden so izumrla. Pred 10
               tisoč leti pa je bila spet ledena doba in tako naprej. Zakaj? Tudi človek nekaj
               vpliva, ampak vpliv človeka je proti tisti pečici na nebu, ki ji rečemo Sonce,
               zanemarljiv. Sonce neskončno bolj vpliva s svojo aktivnostjo kot pa človek s svojo,
               če izvzamemo smetenje in podobne stvari, to je drugo. Ko pa gre za segrevanje, pa je
               tam mehanizem, ki je mnogo močnejši. Tudi Zemlja ima nekatere druge mehanizme, recimo
               oceane, ki potem to kompenzirajo. Zato o tem razpravljati in temu posvečati milijarde
               denarja, to je v resnici samo piar in v korist enim, ponavadi pa je zadaj tudi dober
               biznis, ker nekateri s tem služijo.</p>
               <p>Ampak ta razprava danes v tem delu je bila očitno samo z enim namenom, da nas odvede
               stran od teme, ki je danes pred nami. Gre za preprosto vprašanje, ali bomo po svojih
               močeh kot zakonodajalci pomagali ljudem, ki so bili prizadeti z naravno ujmo, in ali
               se bomo kot zakonodajalci tudi oddolžili tistim, ki so priskočili na pomoč in ki bodo
               zagotovo znova priskočili na pomoč. Samo to je v resnici dilema, vse ostalo je balast
               te razprave. In žal je večina med vami rekla, da tega zakona ne nameravate podpreti.
               Verjetno bi ta razprava zvenela drugače, če bi ta zakon bistveno hitreje prišel na
               dnevni red; vložil sem ga samo dva dni potem, ko se je ujma že zgodila. Ko sem šel
               lahko šele prvi dan pogledat, kakšna je v resnici škoda, saj to je moj konec,
               Preddvor, Jezersko. Verjemite, da so tam območja, ki so zgledala, kot da bi padla
               jedrska bomba, tega si ne predstavljate, če ne pogledate sami. Ja, res, ob cestah že
               čistijo, ampak kakšna pa je škoda višje gor po gozdovih, to je pa povsem druga
               zgodba. Treba se je tudi zavedati, da čiščenje tega ni običajna sečnja, na to je tudi
               državni sekretar korektno opozoril. To je izjemno nevarno početje, kdor je to kdaj od
               blizu videl, jaz sem to videl, verjemite, ko eno deblo pade čez drugo, če tega res
               vrhunsko ne obvladaš pa še moraš imeti malo sreče, ko se to prežaga, to se sproži s
               tako silo, da ne moreš verjeti. In gorje, če se zgodi kakršnakoli nesreča. Nesreče se
               žal dogajajo, so se tudi pri čiščenju ostankov žledoloma, tudi več smrtnih žrtev je
               bilo. Zagotovo se bo tudi tokrat dogajalo podobno. Temu se je možno izogniti s
               stroji, ampak strojev je, prvič, premalo, drugič, ne moreš z njimi čisto na vsak
               teren. Če pa te stvari tam ostanejo, so pa slovenski gozdovi izjemno prizadeti že z
               lubadarjem, zlasti na Gorenjskem, so ponekod take sušice, da ko pogledaš gor proti
               hribom, ti je kar hudo, ker so cele zaplate gozda, ki se sušijo.</p>
               <p>In kaj bo zdaj, ko bo dobil še dodaten zagon zaradi tega drevja, ki je podrto, če se
               ga takoj in v celoti ne odstrani. Zato pa je treba najprej urediti vso
               infrastrukturo, ceste, mostove, postaviti tudi nekatere nove in tako naprej. To je
               povezano z veliko dela in stroški. Kaj to pomeni za gozdove, če se vse to pravočasno
               ne uredi, pa si najbrž tudi sami težko predstavljate. Slovenija ima to naravno
               danost, da ima zelo veliko gozdov, ampak če bo z njimi tako ravnala, kot žal ravna
               zadnjih nekaj let, se to ne bo dobro končalo. Storiti bi morali vse, da se te stvari
               odpravijo v najkrajšem možnem roku in tako, da ne bo trajnih posledic. To smo dolžni
               ljudem, dolžni smo ljudem, ki živijo na vseh teh prizadetih območjih, jaz pač govorim
               o tistem koncu, ki ga najbolje poznam, o Gorenjski, pa je bila recimo Kočevska še
               bistveno bolj prizadeta, le malo bolj je odmaknjena od oči. Tukaj gre za vprašanje
               ljudi, ki tam živijo, pa tudi za odgovornost tega, kar ste tudi sami nekateri rekli –
               kaj mi zapuščamo tistim za nami. Res se lahko gre po običajnih, birokratsko
               ustaljenih postopkih ter se stvari počasi pelje in rešuje en problem za drugim in
               morda se bo počasi tudi vse to uredilo. Vendar je tukaj še ta možnost, da se to
               pospeši, da se da zakonski okvir, ki pač nekatere stvari olajša, pospeši, da dodatna
               pooblastila vladi in pristojnim službam; ter po drugi strani, ki dodatno, bistveno
               olajša tudi življenje vsem prizadetim. To pa je zakon, ki je danes pred vami. Zato bi
               bilo vredno in zato bi bilo dobro in zato bi bilo edino pošteno, korektno do teh
               ljudi ta zakon sprejeti. Drugi razlog sem pa navedel, tisti, ki vas tako izjemno
               moti, gre tudi za odgovornost do gasilstva, do gasilcev, za priznanje tem ljudem, ki
               so izjemno dobro organizirani, ki predstavljajo sestavni del slovenske kulture. Ne
               vem, če se vsi tega dobro zavedate. Gasilstvo je v Sloveniji vrednota in naj ostane
               vrednota. Ampak gre za to, da jim to tudi priznamo s konkretnim dejanjem, s konkretno
               pomočjo, ki je v okviru naših zakonskih pooblastil. Kot poslanci imamo vso pravico,
               da to sprejmemo. Jaz pa trdim, da imamo tudi moralno dolžnost, da to sprejmemo, ker
               gre za odgovornost do ljudi, ki so ne samo že pomagali, ampak s svojim dejanjem, s
               svojo pomočjo tudi žrtvujejo, dajejo pod vprašaj, izpostavljajo svoje zdravje, svoje
               življenje.</p>
               <p>To pa je veliko, to je največ, kar lahko storijo za svojega bližnjega. Zato gre za
               to, da tem ljudem konkretno tudi priznamo vse tisto, kar so storili, izrazimo to
               priznanje za pomoč, ampak da je ta konkretna, ne samo v besedah. Vsi vedno rečemo –
               hvala, ampak gre za vprašanje, ali bomo potem končno tudi nekaj storili, za vprašanje
               dejanj. V politiki štejejo samo dejanja in vedno bi morala šteti samo dejanja. Danes
               je možnost, da pritisnemo na gumb »za«. V Slovenski demokratski stranki in sam osebno
               bomo to z veseljem storili, da podpremo ta zakon, ki bi omogočil hitrejšo odpravo
               škode, ki bi omogočil, da bi ljudje na vseh prizadetih območjih znova polno zaživeli
               v najkrajšem možnem času; in ki bi hkrati tudi konkretno izrazil tisto priznanje
               gasilstvu in gasilcem, ki si ga za svoje plemenito poslanstvo zagotovo tudi
               zaslužijo. Če pa tega ne boste storili, potem pa boste dokazali s tem samo to, da
               kolega Žan, ki je prej govoril, ni imel prav, ko je rekel, da sta leta 2014 bili dve
               naravni ujmi, ki sta imeli posledice; najprej žled, potem pa jeseni še poplave. Potem
               boste dokazali, da so bile naravne ujme tri, da je bila prva žled, druga vzpostavitev
               sedanje vlade in koalicije ter tretja jesenske poplave. Najbrž je vsakomur jasno,
               katera bo imela najhujše posledice v tem primeru.</p>
            </sp>
            <sp xml:id="SDZ7-Redna-37-2018-01-25.sp97">

               <speaker>PREDSEDNIK DR. MILAN BRGLEZ:</speaker>

               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika zbora še kdo razpravljati. Če se bosta k razpravi prijavila tudi
               predstavnik predlagatelja predloga zakona mag. Branko Grims ter predstavnica Vlade,
               dobita besedo kot zadnja, in sicer najprej predstavnica Vlade in nato predstavnik
               predlagatelja. Prosim za prijavo.</p>
               <p>Besedo ima gospod Jožef Horvat.</p>
            </sp>
            <sp xml:id="SDZ7-Redna-37-2018-01-25.sp98">

               <speaker>JOŽEF HORVAT (PS NSi):</speaker>

               <p>Hvala lepa, spoštovani gospod predsednik. Spoštovani predstavniki Vlade, spoštovani
               kolegice in kolegi!</p>
               <p>Ujma je naravni pojav, torej je pojav v naravi, ki povzroča, povzroči veliko škodo.
               Imamo zelo različne vrste ujm. In pozdravljam današnjo razpravo, kjer tudi sam
               pričakujem, da bi tukaj moralo grmeti, morale bi udarjati strele, seveda z besedami.
               Besede bi morale grmeti in besede bi morale biti strele, ker naše edino orodje v tej
               dvorani so besede, je govor, je razprava. Obžalujem, da je vlada, vsaj tako
               ocenjujem, s čim manj energije zavrnila ta predlog zakona. Moja razprava bo šla v
               širši smeri, ne bom se osredotočil samo na vremensko ujmo, ki je bila med 11. in 12.
               decembrom lansko leto, ampak širše. Zakaj? Ker pomembnih vprašanj tukaj enostavno
               nimamo rešenih. Ne kažem s prstom samo na to vlado, ampak na vse vlade, ki bi
               dejansko to vprašanje že morale rešiti. Mi smo v teh dneh dobili pomemben dokument,
               Strategijo razvoja Slovenije 2030, ki ga je sprejela Vlada. Moto te strategije je –
               Slovenija, država kakovostnega življenja za vse. Nekatere zadeve so dobro napisane,
               seveda smo lahko tudi do kakšnega poglavja kritični. Najprej pohvalim, so dobro
               zapisane. Če bi želeli uresničiti to, kar je tam zapisano, potem bi morala ta vlada
               že zdaj, v tem mandatu ukrepati in iti po smereh te strategije. Zakaj? Ker Slovenija
               2030 bo že jutri. To je bližnja prihodnost. In premalo razmišljamo srednjeročno in
               dolgoročno. Premalo. In tudi premalo se zavedamo, da imamo podnebne spremembe, ki
               povzročajo vse pogostejše in vse bolj katastrofalne ujme.</p>
               <p>Ker je dr. Mitja Horvat nekako dovolil, da se v tej razpravi dotaknemo tudi
               prostovoljnih gasilcev, bom razpravo nadaljeval na tem področju. Res je, prostovoljni
               gasilci so tisti, ki najbolj razumejo, kaj pomeni ljubezen do bližnjega in ljubezen
               do narave, ker so tisti, ki rešujejo človeška življenja in premoženje. Čeprav je
               regija, iz katere prihajam, najmanj razvita regija; kar se pa gasilstva tiče, pa
               lahko rečem, da smo zelo razviti. Ko je bilo Prekmurje leta 1919 priključeno matici
               Sloveniji, in kot so ljudje takrat rekli, da je nastopila svoboda, takrat so se
               začela masovno ustanavljati tudi prostovoljna gasilska društva. In najbolj sem vesel,
               da danes mladi želijo biti člani prostovoljnih gasilskih društev, da želijo biti
               člani operativnih enot in da pomeni mladim biti gasilec, da je to statusni simbol.
               Zdaj pa poglejmo, kako ta vlada gleda na gasilce. Seveda, vsakdo jim čestita, se jim
               gre prikloniti, se slika, ker je to za piar predsednika Vlade ali ministra zelo
               prikladno. In potem jim obrne hrbet in gre. In ko je veliko gasilcev na kupu, pride
               ministrica, ki bi nekako morala biti zaščitnica prostovoljnih in drugih gasilcev, in
               pravi: Status vseh prostovoljcev, ki so vključeni v gasilstvu, želimo izboljšati s
               spremembo Zakona o gasilstvu. To je bilo 4. februarja lansko leto. Sem pogledal, kje
               je zdaj ta zakon o gasilstvu; če dobro vidim, dobro berem, potem se je nekje ustavil
               v javni obravnavi, ker so združenja občin, skupnosti občin pozvale občine, ki so pri
               prostovoljnem gasilstvu zelo pomembne, da dajo svoje pripombe. In zdaj smo na koncu
               mandata, mandat je praktično zaključen in izgleda, da iz tega zakona o gasilstvu ne
               bo nič. Ostale bodo samo fotografije premiera, ministrov, ministric s prostovoljnimi
               gasilci. Gospe in gospodje, to je premalo. To je delanje norca iz prostovoljstva, na
               katerega je pa Slovenija res lahko ponosna. Zaključujem s tem, da napovedujem, da bo
               Nova Slovenija, verjetno že danes, vložila zahtevo za sklic nujne seje pristojnih
               odborov, kjer bomo govorili o suši – kako se ubraniti pred sušo, ki je prav tako tudi
               ujma. Hvala lepa.</p>
            </sp>
            <sp xml:id="SDZ7-Redna-37-2018-01-25.sp99">

               <speaker>PREDSEDNIK DR. MILAN BRGLEZ:</speaker>

               <p> Besedo ima gospod Ivan Škodnik.</p>
            </sp>
            <sp xml:id="SDZ7-Redna-37-2018-01-25.sp100">

               <speaker>IVAN ŠKODNIK (PS SMC):</speaker>

               <p>Hvala lepa za besedo. Spoštovani vsi prisotni!</p>
               <p>Danes govorimo o zakonu o interventnih ukrepih za odpravo posledic vremenske ujme, ki
               je Slovenijo prizadela 11. in 12. decembra. Veliko se je govorilo, kaj vse bi morali
               narediti. Ta zakon je predlagala največja opozicijska stranka. Gospod Grims je veliko
               govoril o kurativi. Nekako je bil kar jezen, če je kdo omenjal preventivo, in je
               hotel reči, da hočemo zamegliti to stvar. Ne, jaz se bom ustavil pri preventivi, ker
               me skrbi prihodnost, skrbi me naslednje obdobje, kaj bomo pustili našim zanamcem. Te
               velike okoljske spremembe so nenavadne. Ko sem bil mlad, sem se soočal s poplavami in
               točo, pozebe so bile, ampak bistveno drugačne. Vetra, ki je najhujši sovražnik
               gozdov, se pa vsekakor ne spomnim in tudi ostali govorijo, da tega ni bilo. O
               temperaturah, da so se gibale ali pa da so zdaj take, da se je segrevalo tudi že pred
               sto leti, o tem ne bom govoril, ker tega ne poznam toliko. Vem pa, da so okoljske
               spremembe oziroma če negativno vplivamo na okolje, da nam to narava vrača. Treba bo
               ta odnos do okolja dolgoročno spremeniti. Treba ga bo, pa čeprav kdo reče, da je
               Slovenija premajhna, tu je še Evropa pa svet. Zakaj pa ne bi v Sloveniji začeli?
               Mogoče nam bo sledila Evropa, mi običajno Evropi sledimo, Evropi pa bo mogoče sledil
               ves svet. Treba bo, če ne bomo samo razmišljali iz danes na jutri. V čem vidim te
               stvari? Pa ne mislim, da bi nekatere proizvodnje, ki so škodljive za okolje,
               ukinjali, pa bi se spet kdo ustavil pa rekel, da spet ukinjate delavna mesta. Ne.
               Tista proizvodnja, ki negativno vpliva na okolje, ki oddaja preveč CO2 v okolje, bo
               pač drugače obdavčena, bo pač morala več plačati. Ne bom zdaj govoril o betonu in
               cementu; vemo, kakšna je proizvodnja cementa. Ko danes tehtamo investicije,
               velikokrat pred lesom prevlada betonska konstrukcija ali pa gradnja; mi pa vemo, da
               ima les zelo dobre lastnosti. Poleg tega je les čudovito okolje in je bivanje v
               lesenih gradnjah bistveno drugačno kot v betonu ali kakšnem drugem materialu. Les
               oddaja v okolje CO2 samo takrat, kadar ga kurimo. Nam je cilj, da ga ne kurimo, ampak
               da ga vgradimo v čim več objektov, lesene konstrukcije. Kot sem omenil prej, betonske
               konstrukcije so 20–25 % cenejše od lesenih. Če bi to zadevo regulirali z ustreznimi
               davki, na tiste, ki negativno vplivajo na okolje, bi bile lesene konstrukcije
               bistveno cenejše in mislim, da bi gradili samo še z lesom. To je tak ukrep, za
               katerega mislim, da ga bomo dolgoročno morali spremeniti.</p>
               <p>Seveda pa se bom v nekaj trenutkih osredotočil na situacijo, ki je zdaj v gozdovih.
               Mislim, da se vsi trudijo v gozdovih. Prvi dan so se vključila civilna društva in
               tudi gasilci, da so uredili poti, da smo se lahko sploh normalno vračali in vozili po
               cestah. Jaz o gasilcih ne bi govoril, imam zelo dober odnos in mišljenje o njih,
               ampak mislim, da danes ni čas za to. Vse sile bomo morali usmeriti v odstranjevanje
               in da bi ta les čim prej spravili iz gozda. Vem, da je tu delovne sile premalo, da jo
               bo treba poiskati tudi drugje, ampak mislim, da se bo tudi to rešilo, da bomo to
               posekali pred napadom podlubnikov, kot pogosto rečemo lubadarju. Treba bo najti tudi
               neke kompromise z občinami, da bi takrat, ko je vendarle možno, lahko tudi odvažali
               to hlodovino po lokalnih cestah, saj konec koncev občine dobijo določen procent od
               prodanega lesa. Ne mislim, da takrat, ko je kritično, ko se odtaja, ko zmrzal
               popušča, normalno, takrat ceste uničujemo; če pa je mogoče, pa bi morali takrat tudi
               ob določenih dnevnih vendarle to omogočati. Vsekakor pa se bom ustavil pri lesnih
               centrih. Rešitev, da bo les ostal doma, da ne bo šel v tujino, so prav gotovo lesni
               centri v Sloveniji. Mislim, da tudi k temu je vlada že pristopila. Hvala.</p>
            </sp>
            <sp xml:id="SDZ7-Redna-37-2018-01-25.sp101">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za okolje in prostor gospa Irena Majcen.</p>
            </sp>
            <sp xml:id="SDZ7-Redna-37-2018-01-25.sp102">

               <speaker>IRENA MAJCEN:</speaker>

               <p>Hvala, predsednik.</p>
               <p>Primerjati rezultate demokratičnih volitev z naravnimi nesrečami je zelo korajžna
               zadeva za tako pomemben status, kot so poslanci. Priznam, da si sama nikoli ne bi
               drznila iz naravnih nesreč briti norca, predvsem zaradi tega ne, ker nas spremljajo
               skozi naše življenje in tudi skozi rodove. Dejstvo pa je, da vlado izvolijo na
               demokratičnih volitvah volivci. Na tak način odvračati pozornost ali pa jim odrekati
               pravico, da izvolijo tistega, kateremu zaupajo, res ni dobro. Jaz si želim, da bi
               bilo naravnih nesreč manj. Priznam, da kolikor sem imela tudi kontakta z gasilci,
               predvsem še v prejšnji funkciji, na občini imaš kontakt z mnogo gasilskimi društvi,
               ki so v Sloveniji organizirani skoraj v vsaki krajevni skupnosti ali ponekod tudi
               vasi; da naj imajo čim manj dela. Kot občina, treba je zagotavljati finančna
               sredstva, da so ustrezno opremljeni, da imajo tudi gasilske domove ustrezne, ampak
               res naj imajo čim manj dela. Dejstvo je, da tudi gasilci opravljajo izobraževanje in
               se angažirajo na vseh tistih področjih, za kar so poklicani. Te naravne nesreče, ki
               se nam dogajajo, niso primerljive z vlado, za katero mislim, da je v tem mandatu
               vseeno veliko postorila, tudi vsi kazalci pričajo o tem. Ni pa v smislu tega
               izvajanja dobro, da se predlagatelj norčuje iz lastnega zakona. Zato sem se oglasila,
               da povem tudi širši slovenski javnosti, da se vlada zaveda resnosti naravnih in
               drugih nesreč, da jih rešuje, da v treh letih in pol se vsega ne bo dalo rešiti, tudi
               tega se zavedamo; si bomo pa prizadevali v prihodnje takim vsebinam nameniti več
               pozornosti. Hvala.</p>
            </sp>
            <sp xml:id="SDZ7-Redna-37-2018-01-25.sp103">

               <speaker>PREDSEDNIK DR. MILAN BRGLEZ:</speaker>

               <p>Zaključujem splošno razpravo.</p>
               <p>Niste bili prijavljeni. Za čisto vse je ista prijava, ne se hecati. Da ne bo
               postopkovnih, ker jih bom v nasprotnem primeru sigurno dobil.</p>
               <p>Zadnji hoče imeti besedo mag. Branko Grims.</p>
            </sp>
            <sp xml:id="SDZ7-Redna-37-2018-01-25.sp104">

               <speaker>MAG. BRANKO GRIMS (PS SDS):</speaker>

               <p>Hvala.</p>
               <p>Kar se tiče tega, kdo se iz koga dela norca; jaz se bojim, da se je koalicija danes v
               veliki meri delala norca iz prizadetih v ujmi in iz ljudi. Dejstvo je, da se občine
               že angažirajo, da se že odpravljajo posledice in da pri tem sodelujejo tudi nekatere
               državne službe. Toda vse to bi lahko potekalo hitreje in z mnogo manj problemov, če
               bi se sprejelo zato ustrezen zakon. Zakon, ki ga jemljemo zelo resno, spoštovana
               gospa ministrica; žal ga vaša koalicija ne jemlje resno. Ker ga jemljemo resno iz
               odgovornosti do ljudi, vseh tistih, ki jih je ujma prizadela, in vseh tistih, ki so
               pri odpravljanju posledic ujme kot gasilci prvi priskočili na pomoč. Tega, da kdo od
               nas ne jemlje naravnih nesreč dovolj resno, gospa ministrica, pa res ne boste mogli
               tako uveljaviti, ker tega vam enostavno nihče ne bo verjel. Problem, s katerim se
               soočamo, je seveda drug; da se vsak predlog, pa če je še tako dobronameren, odkrito
               povem, da malo sem pa le upal, da bo ta zakon sprejet, ker je posnet po podobni
               zakonodaji, sprejet je ob drugih ujmah v preteklem obdobju. Ne gre za nič posebno
               novega, ta sistem se je že izkazal kot učinkovit. In po drugi strani, ker zajema tudi
               gasilce, ker zajema tiste, ki jim vsi v besedah dolgujemo veliko; ko pa gre za
               dejanja, sami smo svoja dejanja v okviru svojih pristojnosti uresničili, ko smo tak
               predlog dali in ga bomo tudi podprli, ampak na vladni strani, na strani koalicije pa
               teh dejanj ni. Odlagati problem, da bo nekoč nek sistemski zakon, ki ga boste …
               Poslušajte, vsi vemo, koliko je ura; poleg tega se izteka čas sedanjega mandata in
               sedanje koalicije. Kolikor vem, sta samo še dva meseca, ko po napovedih Državni zbor
               deluje, potem je te zgodbe že konec. In za redno sprejemanje sistemskih zakonov – in
               sistemske zakone, sami pravite, je treba sprejemati po rednem postopku – je že
               zmanjkalo časa.</p>
               <p>To, kar govorite, kako bo nek sistemski zakon, ki bi po vsej logiki moral iti po
               rednem zakonu, zanj že ni več časa. S tem ste z drugimi besedami rekli, da vse tiste,
               ki so pomagali, nekaj gleda in da to prelagate na naslednji mandat, kdorkoli že tam
               bo; vas ne bo, mimogrede. In sem zelo žalosten, da je to tako. Včasih se rad malo
               pošalim, ampak, gospa ministrica, ko ste govorili o nastanku te vlade, vas moram
               spomniti, da ta vlada ni nastala po čisto običajnem postopku, kajti zadnje volitve so
               bile res nekaj posebnega. Tik pred volitvami se je zaprlo v zapor vodjo opozicije, se
               pravi, da bi lahko rekli, da je šlo za volilno prevaro, na osnovi katere je nastala
               ta vaša vlada. In iz tega potem lahko res dobimo tisto, ob takem odnosu in ob takih
               prioritetah, kot sem jih prej prikazal, pa so vas tako zelo motile, da 123 milijonov
               za ilegalne migrante ni problem; 50 tisoč ali pa vsega skupaj 3 milijone za odpravo
               škode v najbolj nujnih primerih, to pa je problem. Pri nekem zakonu, pri takih
               prioritetah, oprostite, je to skregano z ustavnostjo, z neko občečloveško kulturo, z
               odnosom in z vrednotami, vsaj tistimi, ki jih jaz razumem kot vrednote. To enostavno
               ne funkcionira, to ne bi smelo tako biti, ni prav. In zato ne zamerite, če vam rečem,
               da so leta 2014 očitno prizadele to ubogo Slovenijo tri ujme – prva je žled, tretja
               so jesenske poplave, vmes pa z volilno prevaro postavljena Vlada Republike Slovenije;
               tista ujma, ki še danes traja. Žal mi je, da je tako.</p>
            </sp>
            <sp xml:id="SDZ7-Redna-37-2018-01-25.sp105">

               <speaker>PREDSEDNIK DR. MILAN BRGLEZ:</speaker>

               <p>Zaključujem splošno razpravo o naravnih in drugih nesrečah. O predlogu sklepa, da je
               predlog zakona primeren za nadaljnjo obravnavo, bomo v skladu s časovnim potekom seje
               zbora odločali danes v okviru glasovanj, pol ure po prekinjeni 14. točki dnevnega
               reda.</p>
               <p>S tem prekinjam 12. točko dnevnega reda.</p>
               <p>Prehajamo na <title>9. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O POKOJNINSKEM IN INVALIDSKEM ZAVAROVANJU </title>
               </p>
               <p>Predlog zakona je v obravnavo zboru predložila skupina šestih poslank in poslancev s
               prvopodpisanim mag. Matejem Toninom. V zvezi s tem predlogom zakona je skupina
               enajstih poslank in poslancev s prvopodpisanim mag. Matejem Toninom zahtevala, da
               Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagatelja
               mag. Mateju Toninu.</p>
            </sp>
            <sp xml:id="SDZ7-Redna-37-2018-01-25.sp106">

               <speaker>MAG. MATEJ TONIN (PS NSi):</speaker>

               <p>Dragi poslanke in poslanci, dober dan!</p>
               <p>Pred nami je popravek Zakona o pokojninskem in invalidskem zavarovanju 2, ki prinaša
               tri splošno sprejemljive in pomembne rešitve. Prva rešitev je, da upokojencem daje
               možnost stoodstotne pokojnine in jim omogoča nadaljnje delo. Druga rešitev je, da
               delodajalcem omogoči zavarovanje odgovornosti v primeru nesreč. In tretja rešitev je,
               da uredi krivice prostovoljnim vplačevalcem tudi po 31. decembru 2012. To so torej
               tri ključne rešitve, ki jih predlaga Nova Slovenija kot popravek Zakona o
               pokojninskem in invalidskem zavarovanju 2. Naj nekoliko bolj podrobno pojasnim vsako
               od predlaganih rešitev. Najprej glede prve rešitve, da upokojencem omogočimo
               prejemanje stoodstotne pokojnine in nadaljnje delo. Naše načelo je, da ko državljan
               izpolni pogoje za upokojitev, potem mu pokojnina pripada v polni višini, to je v
               stoodstotni višini. Kar si je nekdo zaslužil, mora tudi dobiti. Drugo načelo je, da
               če nekdo želi delati naprej, čeprav dobiva polno pokojnino, mora plačevati polne
               prispevke, tako kot vsi ostali zaposleni; kar pomeni, da morebitni upokojenci, ki
               delajo, niso v boljšem položaju na trgu dela kot vsi ostali zaposleni. Vlada je pred
               časom uveljavila rešitev, da če nekdo, eden od obrtnikov dela naprej, potem mu
               pripada zgolj 20-odstotna pokojnina. Posledica te odločitve je bila, da se je kar
               tisoč 942 obrtnikov izpisalo iz registra, torej zaprlo svoje dejavnosti, vsaj na
               papirju. S tem je seveda država ogromno izgubila, ker ni bilo več vplačil v
               pokojninsko in zdravstveno blagajno. Glede na naše trenutne demografske trende je
               vsekakor zaželeno, da imamo čim več vplačil v pokojninsko blagajno. Če bi bila naša
               rešitev uveljavljena, bi to zagotovo pomenilo več vplačil v pokojninsko blagajno kot
               danes. Kdo podpira to rešitev? Obrtna zbornica Slovenije. To je že njihova dolgoletna
               zahteva. In ne pozabimo, da o tem piše in govori tudi Bela knjiga o pokojninah, ki je
               ni izdala Nova Slovenija, ampak Vlada Republike Slovenije. Ne pozabite.</p>
               <p>Naslednja rešitev, omejitev povračil Zavodu za zdravstveno zavarovanje Slovenije.
               Delodajalec, ki ima danes zaposlenega delavca in se ta delavec poškoduje in
               inšpekcija ugotovi, da so bili zagotovljeni prenizki standardi varnosti pri delu,
               lahko ZZZS zahteva povračilo stroškov zdravljenja. Pojavljajo se primeri, da se od
               nekega manjšega podjetja zahteva tudi 70 tisoč evrov za povračilo zdravljenja. Teh 70
               tisoč evrov seveda to podjetje potopi. Kaj mi predlagamo? Mi predlagamo naslednje; če
               bi šlo za naklepno dejanje, da nekdo ne zagotovi ustreznih varnostnih zahtev, potem
               mora stroške zdravljenja pokriti v celoti. Če pa gre za večjo malomarnost,
               postavljamo omejitev, da se lahko terja povračilo zdravljenja v višini 15 tisoč
               evrov. Stvar debate, ali je to primerna višina. S postavitvijo omejitve omogočimo
               obrtnikom, da to odgovornost in te primere ustrezno zavarujejo. Zadnja rešitev, ki jo
               predlagamo, to je tretja, da končno uredimo vse krivice, ki so se pojavile
               prostovoljnim vplačevalcem v pokojninsko blagajno. S preteklimi zakoni smo te krivice
               uredili za tiste, ki so prostovoljno vplačali v pokojninsko blagajno do 31. 12. 2012;
               naša rešitev pa predlaga, da se tem prostovoljnim vplačevalcem v pokojninsko blagajno
               stvari priznajo tudi po tem datumu. To so torej tri ključne rešitve in iskreno bi vas
               prosil, da te rešitve tudi podprete.</p>
            </sp>
            <sp xml:id="SDZ7-Redna-37-2018-01-25.sp107">

               <speaker>PREDSEDNIK DR. MILAN BRGLEZ:</speaker>

               <p> Za uvodno obrazložitev mnenja dajem besedo predstavniku Vlade, državnemu sekretarju
               na Ministrstvu za delo, družino, socialne zadeve in enake možnosti gospodu Petru
               Pogačarju.</p>
            </sp>
            <sp xml:id="SDZ7-Redna-37-2018-01-25.sp108">

               <speaker>PETER POGAČAR:</speaker>

               <p>Spoštovani gospod predsednik, spoštovane poslanke, spoštovani poslanci!</p>
               <p>Vlada Republike Slovenije je na vsebinsko podoben predlog zakona o spremembah in
               dopolnitvah Zakona o pokojninskem in invalidskem zavarovanju, kot ga je v proceduro
               vložila Poslanska skupina Nove Slovenije in je danes pred vami, že podala svoje
               stališče. Vlada Republike Slovenije je proučila tudi tokratni predlog sprememb
               pokojninskega zakona, glede navedb predlagatelja in predvsem utemeljitev, ter
               sprejela sklep, da zakona ne podpira iz naslednjih razlogov. S predlogom zakona se
               predlagajo naslednje spremembe: spremembe ureditve izplačila 20-odstotne pokojnine
               tistim, ki kljub izpolnitvi prvih pogojev za upokojitev ostanejo zaposleni. Drugi
               sklop sprememb, ureditev odgovornosti posameznika za škodo zavodu, odgovornosti
               delodajalca za škodo zavodu ter sprememba načina upoštevanja obdobja prostovoljnega
               vstopa v obvezno pokojninsko in invalidsko zavarovanje. Velja poudariti uvodoma, da
               je ureditev dvojnega statusa samostojnih podjetnikov – to, kar je predlog – ter
               odškodninskih zahtevkov zoper Zavod za pokojninsko in invalidsko zavarovanje do
               delodajalcev trenutno predmet ustavnosodne presoje, pri čemer Ustavno sodišče
               Republike Slovenije o zahtevah za oceno ustavnosti teh določb Zakona o pokojninskem
               in invalidskem zavarovanju še ni presodilo. Vlada zato meni, da bi bilo smiselno z
               nadaljnjimi odločitvami o spreminjanju zakonodaje počakati do odločitve Ustavnega
               sodišča o ustavnosti trenutne ureditve. Vendar tudi v primeru morebitnega
               spreminjanja zakonodaje, ki ureja tako imenovani dvojni status upokojencev, Vlada
               meni, da je treba ravnati preudarno ter predvsem – in to je tisto, kar manjka temu
               predlogu – uveljaviti ureditev, ki bo vse zavarovance obravnavala na enak način.
               Vlada poudarja, da je za takšno ureditev dvojnega statusa, kot je predviden tudi v
               izhodiščih za prenovo pokojninskega sistema, v tako imenovani Beli knjigi, potrebna
               sistemska rešitev v okviru nove zakonodaje, saj te problematike, tega izziva ne
               moremo rešiti zgolj s spremembo enega člena; še posebej pa ne na način, kot se
               predlaga, saj je ta način sam s seboj v nasprotju, predvsem pa ne upošteva načel
               pokojninskega sistema. Hkrati je v nasprotju z mnogimi drugimi določbami tega zakona.
               Vlada prav tako ugotavlja, da predlog zakona ne vsebuje ustrezne presoje finančnih
               posledic, saj zgolj pavšalno ocenjuje pozitivne učinke z vidika povišanja prejemkov
               iz naslova plačevanja prispevkov tistih samostojnih podjetnikov, ki bodo imeli dvojni
               status; ne predvidi pa, koliko bo samostojnih podjetnikov, ki bodo zaradi sprememb
               uveljavljali pokojnino, kar bo pomenilo odhodke zavoda. Ne oceni, kakšne naj bi bile
               finančne posledice ukinitve izplačevanja 20 % predčasne ali starostne pokojnine za
               vse ostale kategorije zavarovancev, razen za samostojne podjetnike; predvsem pa ne
               upošteva povišanih odhodkov iz naslova spremembe načina upoštevanja prostovoljne
               vključitve v obvezno pokojninsko in invalidsko zavarovanje tudi po 1. 1. 2013. Naj
               vam povem, da vladna ocena izdatkov samo glede upoštevanja prostovoljne vključitve v
               tako imenovano pokojninsko dobo brez dokupa presega 16 milijonov evrov na letni
               ravni. Vlada torej ne podpira predloga zakona, ki ga je Državnemu zboru predložila
               skupina poslank in poslancev, saj predlog zakona nasprotuje pravilom odškodninske
               odgovornosti delodajalcev, pravilom varstva in zdravja pri delu ter obveznostim, ki
               jih delodajalcem nalagajo predpisi s področja delovnega prava. Poleg tega pa je tudi
               predlagana ureditev tako imenovanega dvojnega statusa upokojencev in samostojnih
               podjetnikov nesistemska in pomanjkljiva. Vlada Republike Slovenije tudi ne podpira
               predloga nove ureditve pokojninske dobe brez dokupa, saj je v nasprotju z osnovnimi,
               temeljnimi načeli pogojev za upokojitev, ki so bili sprejeti z zadnjo pokojninsko
               reformo, ki je bila sprejeta v soglasju socialnih partnerjev in tudi z veliko večino
               v Državnem zboru. Hvala.</p>
            </sp>
            <sp xml:id="SDZ7-Redna-37-2018-01-25.sp109">

               <speaker>PREDSEDNIK DR. MILAN BRGLEZ:</speaker>

               <p>Prehajamo na predstavitev stališč poslanskih skupin.</p>
               <p>Besedo ima Poslanska skupina Socialnih demokratov, v njenem imenu gospa Marija
               Bačič.</p>
            </sp>
            <sp xml:id="SDZ7-Redna-37-2018-01-25.sp110">

               <speaker>MARIJA BAČIČ (PS SD):</speaker>

               <p>Hvala za besedo, gospod predsednik. Spoštovani državni sekretar, kolegice in
               kolegi!</p>
               <p>Ponovno imamo v obravnavi zakon, ki smo ga v malo spremenjenih verzijah že dvakrat
               zavrnili. Mogoče predlagatelj zaupa v rek, da gre v tretje rado, pa se je odločil
               poskusiti še enkrat. S spremembami in dopolnitvami zakona se predlaga, da se omogoči
               dvojni status upokojencem, kar pomeni, da bi vsak zavarovanec imel možnost
               nadaljevati svojo dejavnost, espe ali ustanoviti in ob tem prejemati polno starostno
               pokojnino, do katere je upravičen. Predlagana je tudi rešitev odškodninske
               odgovornosti delodajalca, če delodajalec krši predpise namenoma ali iz velike
               malomarnosti; v primerih, ko je vzrok za poškodbo na strani delavca, v primerih
               manjše malomarnosti pa ne. Oboje smo že slišali in tudi zavrnili. V tem predlogu pa
               je tudi nov predlog upoštevanja dobe, pridobljene s prostovoljno vključitvijo v
               prostovoljno pokojninsko zavarovanje na dan 31. 12. 2012; in po njem se predlaga
               upoštevanje te dobe kot pokojninske dobe brez dokupa. Predlagatelj ponovno sledi
               predlogom Obrtne zbornice in enostransko, mimo dogovorov, saj predlaga nov način
               urejanja odškodninskih zahtevkov na način, da se omeji odškodninska odgovornost
               delodajalcev. Odveza delodajalcev za odgovornost, ko iz lastne malomarnosti ne
               izvedejo predvidenih ukrepov za varnost in zdravje pri delu, zaradi česar nastane
               nesreča pri delu, je napaka. In to napako Nova Slovenija ponavlja že tretjič. Enkrat
               smo že povedali in bomo očitno morali še enkrat, ko bomo dopustili, da se iz naslova
               konkurenčnosti dovoljuje malomarnost ali načrtno opuščanje zagotavljanja standardov
               varnosti pri delu, bomo najprej udarili po tistih delodajalcih, po tistih dobrih
               podjetjih, ki danes vse te standarde zagotavljajo, ki si ne dovolijo malomarnega
               ravnanja s svojimi zaposlenimi in jih iz lastnega nevestnega dela ne želijo in nočejo
               postavljati v situacijo, kjer bi lahko prišlo do ogrožanja njihovega zdravja ali tudi
               ogrožanja življenja. Regresni zahtevki so kot taki instrument, s katerim se skuša to
               preprečiti in hkrati dosegati dvig splošne ravni varnosti in zdravja pri delu.
               Dopuščanje kršitev tega koncepta nas vrača v neko drugo dobo.</p>
               <p>Kar pa se tiče dvojnega statusa, ponovno ugotavljamo, da upokojitev kot taka ni
               obvezna. Zanjo se odloči vsak sam, lahko pa se odloči tudi, da bo svoje delo
               opravljal še naprej. Dejstvo pa je, da nekdo ne more biti hkrati upokojenec,
               prejemati pokojnino in biti hkrati še zaposlen, imeti espe, opravljati poslovodne
               funkcije v gospodarski družbi in tako naprej. Zakaj? Ker upokojitev sama po sebi
               pomeni, da so nastali pogoji, ko nekdo iz starostnih ali drugih razlogov ni več
               sposoben ali zmožen delati. Dejstvo pa je, da nekateri želijo iz takšnih ali
               drugačnih razlogov delati še naprej. Zato je odprt tudi pogovor in razprava o Beli
               knjigi o pokojninski reformi oziroma posodobitvah pokojninskega sistema. Tretja
               stvar, nova v tem poskusu, pa se veže na nedavno sprejet popravek zakona, s katerim
               smo zagotovili, da se tista doba, ki so jo ljudje pridobili s prostovoljnim
               plačevanjem prispevkov in se je po starem zakonu štela za delovno dobo tudi pri
               izpolnjevanju pogojev, tudi po novi zakonodaji ponovno šteje v pokojninsko dobo brez
               dokupa. Ljudje, ki so plačevali prostovoljne prispevke po starem zakonu, so
               vplačevali zato, ker so verjeli, da se jim bo to enkrat štelo v delovno dobo in pogoj
               40 let delovne dobe za upokojitev. Res pa je, da smo uredili samo vprašanje tiste
               dobe, ki je bila vplačana po starem zakonu; tiste, ki je bila po novem zakonu, pa ne,
               saj ljudje, ki prostovoljno vplačujejo po novem zakonu, danes vedo, da se ta doba ne
               bo štela v pogoj 40 let pokojninske dobe brez dokupa, ki omogoča upokojitev pri nižji
               starosti brez znižanja.</p>
               <p>Če strnemo; v naši poslanski skupini imamo določene pomisleke o vseh treh predlaganih
               elementih v noveli, zato bomo tokrat glasovali po svoji vesti. Hvala lepa.</p>
            </sp>
            <sp xml:id="SDZ7-Redna-37-2018-01-25.sp111">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Levica, v njenem imenu Luka Mesec.</p>
            </sp>
            <sp xml:id="SDZ7-Redna-37-2018-01-25.sp112">

               <speaker>LUKA MESEC (PS Levica):</speaker>

               <p>Hvala za besedo. Lep pozdrav!</p>
               <p>Danes že tretjič obravnavamo predlog Nove Slovenije, kot je bilo povedano, za
               zmanjšanje odškodninske odgovornosti delodajalcev za poškodbe pri delu ter tudi
               predlog za izplačevanje polnih pokojnin tistim zavarovancem, ki delo po upokojitvi še
               naprej opravljajo preko statusa samostojnega podjetnika. Splošna ocena Levice je, da
               bi prvi predlog, torej tisti glede odgovornosti delodajalcev za poškodbe pri delu,
               zmanjšal varnost pri delu; pri drugem, torej pri pokojninah, pa obstaja tveganje
               socialnega dampinga in da napačno ocenjuje naš pokojninski sistem. Če se najprej
               dotaknem predlagane rešitve za uvedbo dvojnega statusa pri pokojnini. Predlagana je
               možnost, da bi samostojni podjetnik, ki doseže pogoje za starostno pokojnino, začel
               prejemati polno pokojnino, ampak ob tem opravljal dejavnost še naprej v polnem
               obsegu, torej obsegu, ki ustreza polnemu delovnemu času. V Levici takemu predlogu
               nasprotujemo. Po trenutni ureditvi je namreč pokojnina namenjena tistim ljudem, ki se
               ne morejo več preživljati s plačanim delom. Delavec, ki izpolni pogoje za upokojitev,
               ampak se še ne bi upokojil in ima še možnost, željo in sposobnost delati naprej,
               lahko dela. Lahko se upokoji delno, v tem primeru je upravičen do delne pokojnine. Če
               se upokoji v celoti, lahko opravlja občasno delo. Po trenutni ureditvi imajo espeji
               in zaposleni, ki so izpolnili pogoje, še vedno pravico do izplačila 20 % pokojnine.
               Lahko so espeji, ko dosežejo pokojninsko starost in si začnejo izplačevati pokojnino,
               tudi prokuristi svojih podjetij in tako naprej. Če nekdo, ki izpolni pogoje za
               upokojitev in želi še vedno delati, je to seveda hvalevredno in trenutna ureditev mu
               omogoča precej možnosti, da to počne. V Levici se zato ne strinjamo z ureditvijo, ki
               jo je predlagala Nova Slovenija. Pokojnina v našem sistemu namreč ni neka renta, ki
               bi jo ljudje dobili za varčevanje v preteklosti. Zavod za pokojninsko zavarovanje ni
               ta komercialna zavarovalnica, ki bi izbirala premije, potem pa ljudem na stara leta
               izplačevala rento.</p>
               <p>Zaposleni in samozaposleni nismo varčevalci, ki bi prostovoljno varčevali, ampak
               imamo, tako kot v večini drugih modernih držav, solidarnosten, pretočni sistem, v
               katerem se tekoči prispevki porabijo za tekoče pokojnine. Ker tekoči prispevki ne
               zadostujejo za izplačilo pokojnin, moramo to zagotavljati iz proračuna – in temu
               rečemo medgeneracijska solidarnost. Predlog Nove Slovenije zato ocenjujemo kot
               nesolidaren. Prvi razlog je ta, da bi omogočil nelojalno konkurenco. Če ilustriram,
               obrtnik, odvetnik ali novinar, torej samozaposleni, ki bi prejemali polno pokojnino,
               hkrati pa še naprej delali, bi lahko delali po nižjih cenah od mlajših kolegov, ki
               pokojnine ne prejemajo. Z vidika drugih odvetnikov, novinarjev, obrtnikov bi bila to
               nelojalna konkurenca, ker ima tisti, ki bi se lahko preživljal že iz pokojnine,
               neupravičeno prednost pred drugimi. Drugi samozaposleni pa se preživljajo izključno
               od prihodka od svoje dejavnosti in bi to za njih pomenilo nelojalno konkurenco in
               socialni damping. To je prvi razlog, zakaj vidimo tak predlog kot nesolidaren.</p>
               <p>Drugi razlog za nesolidarnost je, da bi najverjetneje upočasnil zaposlovanje mladih.
               Predlagatelj nas prepričuje, da je bolje, če upokojena oseba ostane na trgu in še
               naprej plačuje prispevke; ampak pri tem pozablja, da je skupno število delovnih mest
               tisto, ki je ključno. Ko se recimo nek espe upokoji ali pa umre, ga na trgu nadomesti
               nek drug subjekt – to je lahko drug družinski član, ki prevzame podjetje, to je lahko
               drug espe, ki prevzame njegov tržni delež, to je konec koncev lahko neka firma, ki
               zaposli delavca, ki opravlja tiste dejavnosti, ki jih je prej opravljal omenjeni
               espe. Izpad prispevkov od zaprtega espeja v pokojninsko blagajno torej nadomestijo
               novi subjekti na trgu, zato se z izplačevanjem pokojnin ljudem, ki še naprej
               opravljajo dejavnost, prihodki zavoda ne bodo povečali; ampak bodo nastali, če se
               izrazim ekonomistično, oportunitetni stroški pri tistih, ki se ne bodo na novo
               zaposlili. Hkrati pa bo s podaljšanjem delovne dobe samozaposlenih upočasnjeno
               zaposlovanje mlajših generacij, ki, kot vemo, imajo že danes probleme s tem, da si
               najdejo ustrezne zaposlitve. Tretji razlog, zakaj nasprotujemo predlogu, pa so
               stroški. Navedba predlagateljev, da bo imel predlog pozitivne posledice za proračun,
               ni ustrezna. Že zdaj namreč vse več ljudi dobiva teh zakonsko določenih 20 %
               pokojnine in lani so bili stroški s tega naslova 7 milijonov evrov. Če bi bili
               upravičeni do polnega zneska, bi se izdatki zavoda povečali za petkrat, kasneje pa še
               za več, ker bi ta oblika postala privlačnejša. To so trije glavni razlogi, zakaj
               prvega predloga Nove Slovenije ne moremo podpreti.</p>
               <p>Naslednja kritika pa leti na predlog Nove Slovenije, da bi zmanjšali odškodninsko
               odgovornost delodajalcev za poškodbe pri delu. Tukaj moram reči, da nas preseneča, da
               Nova Slovenija ta predlog predlaga že tretjič. Mislim, da je bilo s strani vseh zelo
               jasno rečeno, kaj si mislimo o takem predlogu. Pa bom prebral še enkrat. Podatki
               delovne inšpekcije za leto 2016 pravijo takole: »Podobno kot za leto 2015 in nekatera
               pretekla leta tudi za leto 2016 inšpektorat ocenjuje, da se razmere na področju
               varnosti in zdravja pri delu v Sloveniji niso izboljšale in jih ocenjujemo kot
               nespodbudne, saj ne zasledimo napredka glede zagotavljanja varnosti in zdravja
               delavcev na delovnih mestih. Število kršitev na področju varnosti in zdravja pri delu
               se je tudi v letu 2016 povišalo. Prvo občutenje zvišanja kršitev smo zabeležili v
               letu 2013, trend pa se je nadaljeval še v letih 2014, 2015 in 2016, ko je bilo
               ugotovljenih daleč največ kršitev do zdaj. V primerjavi z letom 2013 se je število
               kršitev povečalo za 19 %.« Tako pravijo ugotovitve delovne inšpekcije. Skratka,
               število nesreč pri delu se povečuje, Inšpektorat za delo pravi, da so razmere na
               področju varnosti neprimerne. Krščanski demokrati, ne razumem, so iz tega izpeljali
               sklep, da je treba omejiti in delno odpraviti odškodninsko odgovornost delodajalcev
               za nesreče pri delu. Ne vem, kako ostali gledate na to, ampak v Levici smo iz istih
               dejstev izpeljali nasproten sklep, torej da je treba delodajalce z novimi ukrepi
               prisiliti v spoštovanje ukrepov za zdravje in varnost pri delu. Zato smo že
               ničkolikokrat predlagali povečanje sredstev in nove zaposlitve na Inšpektoratu
               Republike Slovenije za delo. Po podatkih Ajpesa je bilo namreč konec prejšnjega leta
               v Sloveniji registriranih več kot 200 tisoč pravnih subjektov, na inšpektoratu pa na
               področju zdravja in varnosti pri delu dela samo 32 inšpektorjev. To pomeni, da na
               enega inšpektorja odpade 6 tisoč 441 poslovnih subjektov oziroma več kot 25 tisoč
               delavcev. Zato nadzor ne more biti temeljit in ni čudno, da se varnost pri delu ne
               izboljšuje, ampak se širi nezakonito izkoriščanje delavcev in s tem povezane tudi
               nesreče pri delu.</p>
               <p>Iz poročil inšpektorata lahko prav tako razberemo tudi strukturo delodajalcev, pri
               katerih se je zgodilo največ nesreč s smrtnim izidom. Ti podatki kažejo, da je
               varnost najbolj ogrožena prav pri majhnih podjetjih, torej prav v tisti kategoriji
               podjetij, ki naj bi na predlog krščanskih demokratov bila zaščitena z omejitvijo
               odškodninske odgovornosti. Predlagatelj sicer ves čas ponavlja, da predlog ne
               spreminja varnostnih standardov. Res je, jih ne spreminja; ampak zmanjšuje pa
               prisilo, da bodo delodajalci te varnostne standarde v resnici uveljavljali v praksi.
               Ne vem, kako lahko pričakujete, da bodo razni ipiesi v Kopru ali pa čistilni servisi
               po vsej državi, ki poslujejo po napol mafijskih principih, izvajali varnostne ukrepe.
               Zagotovo ne iz dobrote, ampak kvečjemu zato, ker se bojijo kazni in odškodninskih
               zahtevkov. In če omejite odškodnino, boste zmanjšali to prisilo in bomo imeli vse več
               poškodb pri delu, delovnih nesreč, tudi takih s smrtim izidom. Kolega Lah iz Nove
               Slovenije je na 29. redni seji aprila lani odkrito povedal, v čem je problem: »Imamo
               vrsto del, kjer enostavno ne moreš biti konkurenčen, če upoštevaš vse varnostne
               ukrepe.« In Nova Slovenija zato predlaga, naj se cel sistem zdaj prilagodi točno tem
               firmam, ki ogrožajo varnost svojih zaposlenih. Resno?! Oprostite, v Levici tega ne
               moremo razumeti drugače, kot da je to legaliziran varnostni damping.</p>
               <p>Državni zbor se ne sme igrati z zdravjem in življenji delavcev, zato pričakujemo, da
               bo Obrtna zbornica in njeni parlamentarni zastopniki nehali s temi provokacijami; od
               koalicije pa, da bo take poskuse dosledno zavrnila. Zaradi naštetih vsebinskih
               razlogov v Levici nasprotujemo prvemu in drugemu ukrepu, navkljub temu pa izražamo
               podporo tretjemu delu paketa, ki ga predlaga Nova Slovenija, in sicer vključitev
               tistih ljudi, ki so se v obvezno zavarovanje vključili po starem zakonu in
               nepretrgoma plačevali socialne prispevke tudi po uveljavitvi novega zakona, da se jim
               v pokojninsko dobo šteje tudi doba po 31. 1. 2012. V Levici smo tak predlog
               predlagali na matičnem delovnem odboru tudi sami in računali na socialni čut
               poslancev. Večinoma je namreč šlo za prekarne delavce, ki so se preživljali le s
               honorarji, oziroma za dolgotrajno brezposelne prebivalce, ki so se preživljali z
               dohodki svojih družinskih članov. Kljub hudi socialni stiski pa so oboji sredstva
               prispevali za izplačilo pokojnin; Državni zbor pa jim je takrat soglasno s tako
               imenovanim Vizjakovim zakonom, podprla ga je tudi takratna opozicija, odvzel bistveni
               element pravice, zaradi katere so se vključili v zavarovanje; in to retroaktivno. To
               je seveda nepravično. Naš predlog takrat ni bil sprejet, zato nas veseli, da je v
               obravnavi ponovno; in to podpiramo. Ampak kot rečeno, zaradi ostalih dveh predlogov,
               ki sta za nas nesprejemljiva, ne moremo podpreti paketa. Hvala.</p>
            </sp>
            <sp xml:id="SDZ7-Redna-37-2018-01-25.sp113">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, v njenem imenu gospod Saša
               Tabaković.</p>
            </sp>
            <sp xml:id="SDZ7-Redna-37-2018-01-25.sp114">

               <speaker>SAŠA TABAKOVIĆ (PS SMC):</speaker>

               <p>Spoštovani predsedujoči, ministrstvo, kolegice in kolegi.</p>
               <p>V tem mandatu smo spremembe, ki zadevajo regresne zahtevke in dvojni status
               upokojencev, obravnavali že večkrat. Zakaj se nam v Poslanski skupini Stranke
               modernega centra predlagane spremembe ne zdijo primerne, smo že pojasnjevali in jih
               bom samo na kratko povzel. Kar zadeva dvojni status upokojencev, poudarjam, da je
               ureditev dvojnega statusa samostojnih podjetnikov predmet ustavne presoje, o čemer pa
               Ustavno sodišče še ni presodilo. V zvezi z regresnimi zahtevki pa naj izpostavim, da
               se izdatki iz pokojninske in invalidske blagajne, ki nimajo kritja v plačilih,
               krijejo s sredstvi iz državnega proračuna; ožanje odgovornosti in predlagana omejitev
               zneska odškodnine navzgor pa poleg moralnega imperativa pomenita breme za druge
               zavarovance. Naše stališče se do teh zakonskih predlogov, kot rečeno, ni spremenilo
               in jih ne podpiramo. V novembru 2017 pa smo poslanci sprejeli spremembe zakona, ki se
               v enem delu nanašajo na upoštevanje obdobja prostovoljne vključitve v pokojninsko in
               invalidsko zavarovanje pri ugotavljanju izpolnjevanja pogojev za starostno pokojnino,
               pod pogoji 60 let starosti in 40 let pokojninske dobe brez dokupa pred letom 2013. S
               tem smo odpravili anomalijo, ki se je v praksi pokazala v času izvajanja zakona, za
               katerega je leta 2012 med drugimi glasovala tudi Nova Slovenija. Ob takratni
               obravnavi novele so poslanci Poslanske skupine Stranke modernega centra izpostavili
               določene dileme. Ob zavedanju, da s predlaganimi spremembami morda ne rešujemo
               položaja vseh, ki so bili s sprejetjem ZPIZ-2 na kakršenkoli način oškodovani, na kar
               so opozarjali naši poslanci in tudi poslanci opozicije, smo predlog zakona vseeno
               podprli. S sprejetjem predlaganih sprememb smo sprožili učinek snežne kepe, rezultat
               katerega je tudi predlog Nove Slovenije v zvezi s prizadevanjem za priznanje te
               pokojninske dobe.</p>
               <p>Predlaga se, da se brezposelni osebi, ki je bila na dan 31. decembra 2012
               prostovoljno vključena v obvezno zavarovanje in je bila z uveljavitvijo ZPIZ-2 še
               naprej vključena v prostovoljno obvezno zavarovanje, ta zavarovana doba do izpolnitve
               pogojev za upokojitev šteje kot pokojninska doba brez dokupa. V zvezi s priznavanjem
               obdobja prostovoljne vključitve v pokojninsko in invalidsko zavarovanje kot
               pokojninsko dobo brez dokupa je sicer že odločalo Ustavno sodišče in odločilo, da je
               uveljavitev pogoja pokojninske dobe brez dokupa skladna s ZPIZ-2 in ni v neskladju z
               Ustavo. Vendar pa se je s sprejetjem novele Zakona o pokojninskem in invalidskem
               zavarovanju v lanskem novembru zgodilo ravno tisto, na kar danes marsikdo rad
               opozarja. Rešitev je bila parcialna in ni odpravila vseh tako imenovanih krivic. V
               Poslanski skupini Stranke modernega centra bomo v prvem branju predlog zakona
               podprli, želimo pa ponovno poudariti, da se nam predlagani rešitvi v zvezi z
               regresnimi zahtevki in dvojnim statusom upokojencev ne zdita primerni. Vsekakor pa
               menimo, da je sprememba, ki zadeva pokojninsko dobo, vredna premisleka. Ker želimo,
               da se razprava o tej rešitvi nadaljuje na matičnem odboru, menimo, da je predlog
               zakona primeren za nadaljnjo obravnavo. Hvala lepa.</p>
            </sp>
            <sp xml:id="SDZ7-Redna-37-2018-01-25.sp115">

               <speaker>PODPREDSEDNIK MATJAŽ NEMEC:</speaker>

               <p>Gospod Marijan Pojbič bo predstavil stališče Poslanske skupine Slovenske demokratske
               stranke.</p>
               <p>Izvolite.</p>
            </sp>
            <sp xml:id="SDZ7-Redna-37-2018-01-25.sp116">

               <speaker>MARIJAN POJBIČ (PS SDS):</speaker>

               <p>Spoštovani!</p>
               <p>Pred nami je Predlog zakona o spremembah in dopolnitvah Zakona o pokojninskem in
               invalidskem zavarovanju, ki ga je Nova Slovenija vložila v zakonodajni postopek.
               Zakon predlaga dve rešitvi. Prvič; predlog o ureditvi dvojnega statusa zavarovancev
               za pokojninsko in invalidsko zavarovanje na način, da ima vsak zavarovanec možnost
               nadaljevati svojo dejavnost in prejemati polno starostno pokojnino, ko za to izpolni
               pogoje, ali pa med prejemanjem pokojnine ustanovi novo dejavnost, ne da bi se mu že
               pridobljena pokojnina znižala. Drugič. Predlaga se, da bi bila odškodninska
               odgovornost delodajalca, ki jo uveljavlja Zavod za pokojninsko in invalidsko
               zavarovanje, sprejemljiva, če delodajalec krši predpise namenoma ali iz velike
               malomarnosti. V primerih, ko je pa vzrok za poškodbo na strani delavca ali v primerih
               manjše malomarnosti, pa ne. Poleg tega se zakonsko omejuje odškodninska odgovornost
               delodajalca, in sicer na 20-kratnik najnižje pokojninske osnove, kar v Novi Sloveniji
               ocenjujejo kot sorazmerno višino za primere, ko škoda ni bila povzročena
               namenoma.</p>
               <p>Zakon bomo v Poslanski skupini Slovenske demokratske stranke v prvem branju podprli
               iz naslednjih razlogov. Strinjamo se, da je pokojnina pravica, ki se jo pridobi ob
               izpolnjenih pogojih na podlagi vplačanih prispevkov. Iz tega sledi, da ima vsak ne
               glede na dejavnost, ki jo opravlja, pravico do pokojnine, ko za le-to izpolni pogoje.
               Če prejemnik pokojnine še naprej opravlja dejavnost, to pomeni samo dodatna vplačila
               v pokojninsko in invalidsko blagajno ter dodatno vrednost za družbeni proizvod.
               Veliko prejemnikov pokojnine se ne odloči za opravljanje dejavnosti ali pa dejavnost
               opravlja na črno ravno zato, ker bi se jim pokojnina nesorazmerno znižala glede na
               to, koliko dela bi morali opraviti, da bi izpad pokojne nadomestili. Sedanja ureditev
               pomeni tudi možnost zlorabe pravice do delne pokojnine, saj je izplačilo delne
               pokojnine odvisno od opravljenega števila ur in ne od dejanskega plačila za
               opravljeno dejavnost. Predlagana rešitev si po našem mnenju zasluži nadaljnjo
               zakonsko obravnavo, predvsem da se preverijo njeni finančni učinki, ki bi po
               izkušnjah iz drugih držav Evropske unije morali biti celo pozitivni. Menimo pa, da se
               opravljanje dela po upokojitvi ne bi smelo omejiti samo na opravljanje dejavnosti,
               kot to predlagajo v Novi Sloveniji, temveč tudi na opravljanje drugega dela. Druga
               rešitev, ki se predlaga s tem zakonom, pa je bila že večkrat obravnavana v tem
               državnem zboru in ni naletela na zadostno podporo. Gre za to, da bi se delodajalca
               razbremenilo regresnega zahtevka s strani Zavoda za pokojninsko in invalidsko
               zavarovanje v primeru, ko nastane škoda delavcu zaradi manjše malomarnosti
               delodajalca.</p>
               <p>Povsem se zavedamo, da so s širitvijo odškodninske odgovornosti prizadeti predvsem
               manjši obrtniki in manjši zasebni delodajalci, katerim lahko takšen regresni zahtevek
               zavoda pomeni tudi zaprtje dejavnosti. Rešitev je za nas delno sprejemljiva, vendar
               le v primeru, ko se na drugi strani jasno določi, da bo delavec z naslova
               invalidskega ali drugega zavarovanja v vsakem primeru dobil povrnitev tudi za škodo z
               naslova manjše malomarnosti delodajalca pri poškodbi v delovnem procesu. V
               nadaljevanju zakonodajnega postopka bi bilo mogoče iskati boljše rešitve, tudi v
               sodelovanju s socialnimi partnerji, in sicer rešitve, da delavec ne bi bil v ničemer
               prikrajšan zaradi malomarnosti delodajalca; delodajalec pa ne zaradi tistih majhnih
               malomarnih napak, ki se pripetijo v vsakem delovnem procesu, saj se že tako ali tako
               vplačuje prispevke za invalidsko in zdravstveno zavarovanje. Nova Slovenija predlaga
               tudi tretjo rešitev, da bi se upoštevala doba, pridobljena s prostovoljnim
               pokojninskim zavarovanjem do dneva 31. december 2012, vendar je bila ta rešitev že
               podprta z naše strani in sprejeta na novembrski seji Državnega zbora ter ni več
               aktualna; oziroma bi ponovno spreminjanje zakona v tem delu vneslo še dodatno zmedo
               med pokojninske upravičence in zavarovance. V Poslanski skupini Slovenske demokratske
               stranke smo predlagali tudi spremembo pokojninske zakonodaje, da bi se poleg
               prostovoljnega zavarovanja enako upošteval tudi dokup pokojninske dobe. S predlogom
               zasledujemo načelo enakosti, saj menimo, da so z upoštevanjem prostovoljne
               pokojninske dobe sedaj v neenakem položaju tisti, ki so pokojninsko dobo dokupili. V
               Poslanski skupini Slovenske demokratske stranke upamo, da bodo druge poslanske
               skupine podprle našo rešitev, ki odpravlja novonastalo diskriminacijo. Ostale
               poslanske skupine ponovno pozivam, da podprejo nadaljnji zakonodajni postopek zakona,
               ki je pred nami, da v drugi obravnavi poskušamo skupaj najti rešitve, ki bodo
               sprejemljive za vse, delavce in delodajalce, ter tiste, ki želijo s svojo dejavnostjo
               ali opravljanjem dela nadaljevati tudi po izpolnitvi pogojev za starostno
               pokojnino.</p>
            </sp>
            <sp xml:id="SDZ7-Redna-37-2018-01-25.sp117">

               <speaker>PODPREDSEDNIK MATJAŽ NEMEC:</speaker>

               <p>Besedo ima Poslanska skupina Demokratične stranke upokojencev Slovenije, v njenem
               imenu mag. Julijana Bizjak Mlakar.</p>
               <p>Izvolite, gospa Mlakar.</p>
            </sp>
            <sp xml:id="SDZ7-Redna-37-2018-01-25.sp118">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Hvala lepa za besedo, gospod podpredsednik. Lep dober dan vsem, ki spremljate
               sejo!</p>
               <p>Moja predpostavljena ugotovitev ob predstavitvi stališča Poslanske skupine Desus o
               noveli Zakona o pokojninskem in invalidskem zavarovanju stranke Nove Slovenije, ki
               smo jo obravnavali na 30. redni seji Državnega zbora v mesecu maju minulega leta in
               ki je imela skoraj identično vsebino kot današnja novela istega zakona, se je seveda
               pričakovano uresničila. Takrat sem namreč napovedala, da bo po tretjem poskusu
               verjetno prišel čas še za četrti poskus. Tako imamo danes resnično na mizi že četrti
               predlog novele pokojninskega zakona, ki tako kot že prejšnje tri novele poskuša
               uveljaviti sprejetje rešitev, ki so bile za večino poslancev in poslank Državnega
               zbora ter tudi koalicije že trikrat nesprejemljive. Trikrat vložena novela in že tudi
               trikrat zavrnjena. Vztrajnost je sicer pozitivna vrlina, ampak samo takrat, ko želimo
               doseči dobre stvari. V Poslanski skupini Desus pa menimo in že četrtič ponavljamo, da
               pri tej spremembi pokojninskega zakona ne gre za spremembe na bolje. Četrti poskus z
               isto vsebino, ki preferira samostojne podjetnike glede pokojnin in glede odškodninske
               odgovornosti pri regresnih zahtevkih Zavoda za pokojninsko in invalidsko zavarovanje,
               vsebinsko na novo dodaja še predlog za upoštevanje časa, prebitega ob prostovoljnem
               zavarovanju kot pokojninske dobe brez dokupa.</p>
               <p>Poslanke in poslanci Desusa nismo spremenili stališča. Predloga novele ZPIZ-2 ne bomo
               podprli. Za nas spremembe pokojninskega zakona, ki jih predlagajo poslanke in
               poslanci Nove Slovenije, niso primerne in zato niso sprejemljive. Dvojni status
               upokojencev, kar pomeni uživanje pokojnine ob nadaljevanju delovne aktivnosti, je po
               presoji Poslanske skupine Desus primerno urejen samo tako, da bi imeli vsi upokojenci
               enake možnosti; po predlogu Nove Slovenije pa jih nimajo. Po veljavni ureditvi so
               sedaj po možnostih in pravicah izenačene vse kategorije zavarovancev oziroma
               upokojencev. Tako imajo vsi – ne samo samostojni podjetniki, ampak tudi delavci iz
               delovnega razmerja – možnost ostati polno delovno aktivni tudi po upokojitvi in
               hkrati prejemati 20 % pokojnine. Enake obravnave so deležni tudi vsi upokojeni, če se
               delno upokojijo oziroma če se po upokojitvi ponovno reaktivirajo. To, kar poskuša
               uveljaviti Nova Slovenija, pa je nepravično, saj predlagajo možnost uživanja polne
               pokojnine samo in zgolj tistim zavarovancem oziroma upokojencem, ki opravljajo
               samostojno dejavnost. Kakršnakoli druga možnost, kombinacija polnega zavarovanja z
               naslova drugih zavarovalnih podlag in prejemanje pokojnine pa je onemogočena. Torej
               če delavec po izpolnitvi pogojev za upokojitev želi še delati, bo to sicer lahko
               storil, vendar ne bo prejemal niti 20 % pokojnine, medtem ko bo podjetnik ob polnem
               izvajanju svoje dejavnosti in pridobivanju dohodka lahko poleg polne plače prejemal
               še polno pokojnino.</p>
               <p>V želji, da bi Nova Slovenija ugodila peščici oseb, je pripravljena povoziti interese
               ostalih, pa četudi na račun enakopravnosti vseh drugih. Prepričani smo tudi, da bi
               omenjenemu predlogu, ki ga poslancem že četrtič ponuja Nova Slovenija, zagotovo
               nasprotovalo tudi Ustavno sodišče, ki mora skrbeti za enako obravnavo vseh
               državljanov. Če pa bi se takšna možnost, ki se jo ponuja le peščici državljanov,
               ponudila vsem državljanom, tudi javnemu sektorju, bi bile zagotovo vprašljive
               finančne posledice za proračun, saj le-te zagotovo ne bi bile zanemarljive. Kar se
               tiče regresnih zahtevkov Zavoda za pokojninsko in invalidsko zavarovanje, smo prav
               tako v naših preteklih stališčih že izrazili mnenje, da je predlog tudi v tem delu
               nesprejemljiv, saj se preveč postavlja na stran delodajalcev, med katerimi so žal
               tudi slabi in ki so v razmerju do delavca tako ali tako močnejša stranka. Predlog
               Nove Slovenije se postavlja v bran le ekonomskim interesom delodajalcev, česar pa
               poslanke in poslanci Desusa pač ne moremo podpirati. Prav tako smo kritični do
               predloga zmanjšanja odgovornosti in odškodninskega zneska, ker se s takim predlogom
               izniči preventivna vloga sistema zagotavljanja varnosti in zdravja pri delu, saj je
               bistvo preprečevanja poškodb zaposlenih ravno v tem, da se z grožnjo plačila
               odškodnine odvrača od morebitnih kršitev predpisov o varnosti in zdravju pri delu.
               Predlog je v tem delu skregan tudi z logiko odškodninskopravnih razmerij, ki ima
               splošna načela že od nekdaj postavljena tako, da se za osebe, ki opravljajo dejavnost
               in so delodajalci, zahteva višja skrbnost kot za laične osebe oziroma posameznike.
               Zadnji argument proti predlagani ureditvi pa je, da bi zaradi predlagane spremembe
               prišlo do izpada sredstev, saj predlagatelj novele zakona ni predlagal novega vira
               sredstev, s katerimi naj bi se kril izpad sredstev v pokojninski blagajni. Kritje
               stroška, ki bi ga moral pokriti delodajalec, bi bilo torej treba kriti solidarnostno,
               kar pa pomeni, da bi razliko oziroma manko v pokojninski blagajni morali pokriti vsi
               zavarovanci ter državi proračun.</p>
               <p>Se pa v Poslanski skupini Desus strinjamo, da je področje bolezni in poškodb na delu
               še premalo domišljeno in urejeno; česar pa novela pokojninskega zakona Nove Slovenije
               ne rešuje. Nasprotno, bistvene težave – to je nezadostnega varovanja zaposlenih pred
               posledicami poškodb in poklicnih bolezni, kar posledično lahko privede do delne ali
               stoodstotne invalidnosti delavca – sploh ne rešuje, temveč ta problem še poglablja.
               Podobna je situacija pri zdravstveni blagajni, saj pristojno ministrstvo za zdravje
               še do danes ni poskrbelo za seznam poklicnih bolezni. Prav tako še ni ustrezno
               naslovljena odgovornost delodajalcev in njihove finančne obveznosti do zaposlenih,
               kadar pride do invalidnosti zaposlenih kot posledice poškodb na delu ali kot
               posledice poklicnih bolezni. Nova Slovenija torej želi delodajalce razbremeniti dela
               regresnih zahtevkov pokojninske blagajne, tudi kadar so njihovi zaposleni utrpeli
               poškodbe, poklicne bolezni oziroma invalidnost zaradi malomarnosti. Upoštevala naj bi
               se le velika malomarnost in tista, ki je povzročena namenoma. Kako je z dokazovanjem
               namena v naši zakonodaji, pa tako vemo. Naj opozorim, da so stroški delodajalcev za
               povzročeno škodo, ki bi jih Nova Slovenija naprtila solidarnosti vseh nas, še vedno
               zanemarljivi proti stroškom, ki bi jih morali delodajalci nositi, če bi bila v
               Sloveniji ustrezno urejena tudi odgovornost delodajalca proti zaposlenim za poškodbe
               pri delu, za poklicne bolezni zaposlenih oziroma za invalidnost zaposlenih zaradi
               poškodb na delu ali poklicnih bolezni. Namen tovrstne regulacije ne bi bila le
               finančna preskrbljenost zaposlenih in njihovih družin, ki so bili poškodovani na delu
               ali trpijo posledice trajne invalidnosti zaradi poškodb pri delu ali poklicnih
               bolezni, temveč tudi možnost rehabilitacije in vrnitve na primerno delo, če so za
               delo še zmožni.</p>
               <p>Hkrati pa bi se v primeru večje odgovornosti delodajalcev nasproti poškodovanim ali
               obolelim zaposlenim bistveno spremenil tudi odnos delodajalcev do zaposlenih. Zaradi
               tega bi se po vsej verjetnosti znižal tudi absentizem, tudi prezentizem in mobing nad
               zaposlenimi; znižalo pa bi se tudi število poškodb na delu, smrti ter poklicnih
               bolezni. Seveda ne gre metati vseh delodajalcev v isti koš in prav zato bi se moralo
               to področje bolje urediti. Z realizacijo predlogov iz obravnavane novele
               pokojninskega zakona pa se ne bi prispevalo k bolj etičnemu in bolj človeškemu
               ravnanju tistih delodajalcev do zaposlenih, ki z zaposlenimi ne ravnajo odgovorno in
               spoštljivo, prej nasprotno. Gre pa tudi za večni pritisk Nove Slovenije po zniževanju
               davkov in prispevkov, tokrat prispevkov nekaterih delodajalcev; ne da bi se hkrati
               poskrbelo za nadomestitev javnih sredstev, ki bi po predlogih te stranke izpadla iz
               pokojninske blagajne. Pri iskanju ustreznih rešitev oziroma odgovorov v povezavi s
               spremembo davčnega sistema so pomembne tudi mednarodne primerjave obremenitev z davki
               in prispevki. Republika Slovenija je na eni strani po podatkih Evropske komisije,
               Davčni trendi 1, po obremenitvi z davki in prispevki pod povprečjem Evropske unije,
               ki znaša 38,7 % bruto domačega proizvoda za leto 2015. V Sloveniji je ta obremenitev
               36,8 %. Vendar pa je iz podatkov o ekonomski strukturi davkov in prispevkov – pri tem
               mislimo davke na delo, davke na potrošnjo, davke na kapital in davke na premoženje –
               razvidno, da Slovenija odstopa od povprečja evropskih držav zaradi nadpovprečne
               obremenitve dela s prispevki za socialno varnost. Naj tu izpostavim še prenizko
               obremenitev delodajalcev s pokojninskimi prispevki glede na obremenitev zaposlenih.
               Prav tako je nadpovprečna obremenitev potrošnje; podpovprečno pa so obremenjeni
               najbolj premožni. Naj omenim nizke obremenitve kapitala in premoženja. Ravno slednje
               pa je pomembno tudi z vidika presojanja obremenitev, saj je treba gledati celovito in
               ne samo z vidika enega davka ali ene skupine davkov. Tudi po obremenitvi dela v letu
               2016 pri samski osebi s povprečno plačo je Slovenija dosegla 10. mesto. So pa pred
               nami razvite države, kot so Švedska, Finska, Avstrija, Nemčija, Francija, Belgija in
               tako dalje, ki jim želimo biti podobni. Davki so namenjeni za dobro delovanje javnih
               sistemov – šolstva, zdravstva, kulture, policije, sodstva, vojske, javne uprave,
               pokojninskega ter socialnega sistema in tako dalje.</p>
               <p>Vsi upravičeno pričakujemo dobre javne sisteme, ki odločilno vplivajo na kakovost
               našega življenja, ki pa brez denarja ne morejo delovati. Kam nas pripelje le
               preferiranje elit, si lahko pogledamo pri stavkovnem valu, ki ga je sprožilo
               nerazumno visoko povišanje plač zdravnikom in drugim elitam glede na plače ostalih
               zaposlenih. Da mora država odločneje zavarovati ljudi z najnižjimi plačami, pa izhaja
               tudi iz ravnanj nekaterih delodajalcev, ki so si lansko leto skupaj prisvojili 3,2
               milijarde evrov dobička, pri tem pa niso pripravljeni dodane vrednosti deliti z
               zaposlenimi, čeprav so jo večino ustvarili prav zaposleni. Tudi 25 evrov, s katerimi
               bi se minimalne plače povišale malo nad prag revščine, se jim zdi prevelika žrtev.
               Tudi povprečne plače v državi ne dohajajo inflacije, da ne govorimo o povprečni
               starostni pokojnini, ki ni od leta 2010 zrasla niti za 1 %. Da ne omenjam, da so si
               ljudje odtegovali od ust za šolanje zdravnikov, danes pa nekateri od njih pričakujejo
               realizacijo svojih podjetniških idej z zdravstvenim turizmom na javni zdravstveni
               infrastrukturi in opremi; skupaj z delom politike zagovarjajo komercializacijo
               javnega zdravstva in dvoživkarsko delo zdravnikov, nimajo pa dovolj posluha za
               zdravstvene potrebe običajnih ljudi, sicer ne bi imeli čakalnih dob, ki ogrožajo
               zdravje in življenja ljudi. To so realni problemi, ki bi jih lahko politiki rešili z
               malce posluha, tudi za večino prebivalcev, ki ne sodijo med gospodarsko, politično
               ali drugo elito. Naj ob tem povem, da Poslanska skupina Desus zagovarja zdravo
               podjetništvo, saj si prizadeva tudi za dostojne pogoje dela, dostojne plače in za
               dostojne pokojnine. Zato je za vrnitev pokojnin na raven brez preteklih zamrznitev, s
               čimer se prepreči prikrajšanje upokojenih pri prihodnjih pokojninah, vsebina zakona,
               ki ga je naša poslanska skupina vložila decembra. In še glede tretje vsebinske točke
               tega predloga. Pokojninska reforma iz leta 2012 je sledila cilju podaljšanja delovne
               aktivnosti in vzpostavitvi tako imenovane polne pokojnine, ki je odraz celotne
               delovne aktivnosti. Sodeč temu sta takratna vlada in državni zbor ob soglasju s
               sindikati sprejela nove rešitve tudi glede načina upoštevanja dobe prostovoljnega
               zavarovanja za pokojninsko in invalidsko varstvo. S predlogom zadnjih sprememb zakona
               o pokojninskem in invalidskem zavarovanju smo uveljavili novo ureditev upoštevanja
               dobe, pridobljene s prostovoljno vključitvijo v obvezno pokojninsko in invalidsko
               zavarovanje. Pokojninska doba, ki so jo zavarovanci pridobili na podlagi
               prostovoljnega vstopa v obvezno pokojninsko in invalidsko zavarovanje do vključno 31.
               decembra 2012, se pri uveljavljanju pravic po novem zakonu do uveljavitve pred tem
               veljavnega zakona upošteva kot pokojninska doba brez dokupa. Z omenjenim zakonom se
               je reševalo samo vprašanje tiste dobe, ki je bila vplača po zakonu pred uveljavitvijo
               zakona z dne 1. januarja 2013. S spremembo prejšnjega zakona se je torej sledilo
               zagotavljanju načela varstva pričakovanih pravic. Situacija od 1. januarja 2013 in
               plačila za vključitev v prostovoljno pokojninsko zavarovanje od tega dne dalje pa so
               del povsem druge zgodbe, saj ne gre za to, da bi se z zadnjo novelo zakona spremenile
               pravice, ki so veljale z zakonom iz leta 2012, za zneske, ki so bili vplačani po 1.
               januarja 2013. V tem smislu je torej zgodba, ki jo naslavlja novela zakona, ki jo
               danes obravnavamo, povsem zgrešila svoj cilj, saj se obeh situacij, tiste z zadnjo
               sprejeto novelo pokojninskega zakona in te, ki jo danes obravnavana novela naslavlja,
               sploh ne da primerjati. V tem drugem primeru torej sploh ne moremo utemeljevati
               predloga novele, ki jo danes obravnavamo, z zagotavljanjem načela varstva
               pričakovanih pravic, saj je bilo od 1. januarja 2013 z zakonom povsem jasno določeno,
               kakšne bodo pravice za tiste zneske, ki se jih bo od tedaj dalje vplačevalo.</p>
               <p>Zaradi vseh prej naštetih razlogov v Poslanski skupini Desus predlagane novele zakona
               ne bomo podprli. Hvala lepa za pozornost.</p>
            </sp>
            <sp xml:id="SDZ7-Redna-37-2018-01-25.sp119">

               <speaker>PODPREDSEDNIK MATJAŽ NEMEC:</speaker>

               <p>Gospod Jožef Horvat bo predstavil stališče Poslanske skupine Nove Slovenije –
               krščanskih demokratov.</p>
               <p>Izvolite, gospod Horvat.</p>
            </sp>
            <sp xml:id="SDZ7-Redna-37-2018-01-25.sp120">

               <speaker>JOŽEF HORVAT (PS NSi):</speaker>

               <p>Hvala za besedo, gospod podpredsednik. Spoštovani državni sekretar, spoštovane
               kolegice in kolegi!</p>
               <p>Nova Slovenija je izrazito proevropska stranka. Mi razumemo, kaj smo zapisali v
               deklaracijo o zunanji politiki Republike Slovenije, ampak zapisali smo, da razumemo,
               da članstvo Republike Slovenije v Evropski uniji pomeni naš temeljni politični in
               vrednostni okvir. Govorimo torej o politiki in o vrednotah. Zato si Nova Slovenija v
               svojem temeljnem programu zavzema za vključitev evropskih standardov v našo delovno
               zakonodajo v zvezi z zagotavljanjem delovnih razmer, delovnega časa, dopustov,
               varstva pri delu, pogojev za zaposlitev oziroma za prenehanje zaposlitve. Urejanje
               delovnih razmer, ki presegajo te standarde, pa mora potekati v socialnem dialogu med
               delodajalci in delavci oziroma njihovimi združenji ali sindikati. Država mora več
               sredstev vložiti v promocijo zdravja na delovnem mestu, za ozaveščanje ter
               informiranje delodajalcev in delavcev. Rezultat tega bi moral biti manj nesreč in
               posledično manj stroškov za zdravljenje oziroma plačilo dajatev iz pokojninskega in
               invalidskega zavarovanja. Včasih imamo namreč občutek, ko govorimo o delovnih
               razmerjih, o razmerjih med delodajalcem in delavcem, da se v Evropski uniji vse da in
               da se v Sloveniji ne da skoraj nič.</p>
               <p>Upam, kolegice in kolegi, da bo današnja razprava postregla tudi z odgovorom na
               vprašanje, kje vzeti dodatno milijardo evrov, kar je zahteva javnega sektorja oziroma
               njihovih sindikalistov, in kako zajeziti eksodus mladih. Vemo, da vsako leto iz naše
               domovine in države odide okrog 8 tisoč izobraženih mladih. Upam, da se bomo v
               razpravi dotaknili tudi tega. Seveda mi v Novi Sloveniji pričakujemo vaš razmislek,
               drage kolegice in kolegi. Z nekaterimi razmisleki smo zadovoljni in hvaležni, da smo
               končno prišli do neke točke, ko se lahko srečamo in razpravljamo o rešitvah. Nekoliko
               bolj pa smo razočarani, ko je naš predlog dejansko zavržen brez razmisleka, in to je
               najslabše za parlamentarno demokracijo. Mi seveda podpiramo novelo zakona o
               pokojninskem in invalidskem zavarovanju, ki smo jo ponovno vložili v parlamentarno
               obravnavo.</p>
               <p>Bistvene rešitve, ki jih novela prinaša, želim povzeti tudi sam. Prvič, ureditev
               področja regresnih zahtevkov Zavoda za pokojninsko in invalidsko zavarovanje tako, da
               delodajalec nosi odškodninsko odgovornost le, če krši predpise s področja varnosti in
               zdravja pri delu namenoma ali iz velike malomarnosti, ko je vzrok za poškodbo na
               strani delavca oziroma v primerih manjše malomarnosti, pa ne. Mi ne dajemo
               delodajalcu nobene odveze za njegovo odgovornost – kazen predpisujemo. Ko je vzrok za
               poškodbo na strani delavcev oziroma v primerih manjše malomarnosti, to ne bremeni
               delodajalca. Zakonsko se omeji višina zneskov odškodnine, in sicer na največ
               dvajsetkratnik najnižje pokojninske osnove, razen v primeru naklepa.</p>
               <p>Druga rešitev: ureditev dvojnega statusa. Slovenke in Slovenci gremo v povprečju dve
               leti hitreje oziroma dve leti mlajši iz proizvodnje v pokoj, kot je to na ravni EU.
               Se pravi, mi delamo dve leti manj. Zdaj ne govorim o tem, koliko in kako delamo,
               mislim na učinkovitost.</p>
               <p>Tretja rešitev: prostovoljno plačane prispevke v pokojninsko in invalidsko
               zavarovanje priznava za pokojninsko dobo brez dokupa tudi tistim, ki so te prispevke
               prostovoljno plačevali določeno obdobje tudi po 31. 12. 2012.</p>
               <p>Regresni zahtevek Zavoda za pokojninsko in invalidsko zavarovanje do delodajalcev je
               urejen v Zakonu o pokojninskem in invalidskem zavarovanju, ZPIZ-2. Ureditev je
               podobna kot ureditev regresnih zahtevkov Zavoda za zdravstveno zavarovanje Slovenije
               do delodajalcev. O njih smo že razpravljali in takrat žal predlog Nove Slovenije ni
               bil sprejet. Težava s področja previsokih in nepredvidljivih regresnih zahtevkov ni
               od včeraj. Obrtniki in mali podjetniki že leta opozarjajo nanje. Dejstvo je, da je
               trenutno zakonska ureditev in praksa takšna, da ima lahko konkretni delodajalec
               vzorno urejene interne akte, pravila in izobraževanja delavcev s področja varnosti in
               zdravja pri delu. Tudi delavci so lahko dobro poučeni o vseh teh pravilih, pa se
               lahko zgodi zaradi nespoštovanja navodil, neuporabe varnostne opreme ali česa drugega
               delovna nezgoda, in v najslabšem primeru lahko malega delodajalca, ki je praviloma
               ekonomsko šibkejši, doleti tako visok regresni zahtev Zavoda za pokojninsko in
               invalidsko zavarovanje, da je ogrožen njegov obstoj in eksistenca njegove družine.
               Naj posebej opozorimo, da v primeru zaprtja obrti oziroma podjetja ostanejo brez dela
               in prihodkov vsi, tako delodajalec kot delavci. V primeru samostojnih podjetnikov, ki
               odgovarjajo z vsem svojim premoženjem, pa so lahko ogrožene cele družine.</p>
               <p>Drugi bistveni razlog Nove Slovenije za sprejetje zakona pa je dejstvo, da z
               omejitvijo regresnih zahtevkov na največ dvajsetkratnik najnižje pokojninske osnove
               ureja podlago za to, da bodo komercialne zavarovalnice motivirane oblikovati
               zavarovalne produkte. Trenutno namreč obrtniki in podjetniki ne morejo zavarovati
               tveganja za regresne zahtevke pri komercialnih zavarovalnicah. In to je problem.</p>
               <p>Glede ureditve tega dvojnega statusa Nova Slovenija meni, da je sedanja rešitev
               krivična in je povzročila neenakost pred zakonom. Po našem mnenju mora imeti vsak
               zavarovanec možnost nadaljevati svojo dejavnost kot espe ali jo ustanoviti, ob tem pa
               prejemati polno starostno pokojnino, do katere je upravičen. Pokojnina je pravica.
               Zakaj bi država onemogočala, prepovedovala delati državljanu, ki bi si to želel tudi
               po upokojitvi? Ali si kdo upa reči to, kar pravzaprav tukaj govori, da je v Sloveniji
               delo prepovedno, ko si enkrat v penziji. Saj to je noro! To ni v skladu z evropskimi
               standardi.</p>
               <p>Ocenjujemo, da je za pokojninsko blagajno to lahko samo dobro, saj bodo polni
               prispevki teh zavarovancev dodatni priliv, ki se mu je z vladno novelo država
               odpovedala. Prav tako ocenjujemo, da je takšen način reševanja dvojnega statusa
               primernejši od tistega, ki ga je pred kratkim uvedla Vlada Republike Slovenije, saj
               spodbuja zavarovance, ki bi želeli ostati delovno aktivni tudi po izpolnitvi pogojev
               za starostno ali predčasno pokojnino, da to počnejo na legalen način.</p>
               <p>V Novi Sloveniji podpiramo tudi predlog, da se prostovoljnim vplačevalcem v
               pokojninsko in invalidsko zavarovanje tudi obdobje po 31. 12. 2012 prizna za
               pokojninsko dobo brez dokupa. Med njimi je veliko žensk, ki spadajo v najbolj
               ranljivo skupino ljudi, ki so bili 31. 12. 2012 prijavljeni na zavodu za zaposlovanje
               in vključeni v prostovoljno pokojninsko zavarovanje ter so si še naprej po novi
               zakonodaji plačevali v prostovoljno pokojninsko zavarovanje do izpolnitve pogojev za
               upokojitev. Po ZPIZ-2 ta kategorija nima pravice do znižanja starostne meje za delo
               pred 18. letom, nima pravice uveljavljati otrok za znižanje starostne meje in prav
               tako ne more uveljavljati znižanja za čas služenja vojaškega roka. Na pokojnino pa
               moramo čakati do starosti 65 let, kar je skoraj 6 let več od starosti, pri kateri se
               trenutno upokoji večina drugih državljank. Če bi se upokojile predčasno, pa bi imele
               na že tako nizko pokojnino še do 18 % odbitka.</p>
               <p>Poslanci Nove Slovenije bomo, razumljivo, predlog novele zakona o pokojninskem in
               invalidskem zavarovanju podprli. Hvala lepa.</p>
            </sp>
            <sp xml:id="SDZ7-Redna-37-2018-01-25.sp121">

               <speaker>PODPREDSEDNIK MATJAŽ NEMEC:</speaker>

               <p>Končali smo s predstavitvijo stališč poslanskih skupin.</p>
               <p>Sledi splošna razprava poslank in poslancev o predlogu zakona.</p>
               <p>Kot prvi dobi besedo predstavnik predlagatelja mag. Matej Tonin. Izvolite.</p>
            </sp>
            <sp xml:id="SDZ7-Redna-37-2018-01-25.sp122">

               <speaker>MAG. MATEJ TONIN (PS NSi):</speaker>

               <p>Po predstavitvah stališč poslanskih skupin sem zadovoljen, ker če preštejem glasove
               poslanskih skupin, ki so napovedale podporo temu zakonu, pridemo do številke 60
               glasov, kar je skoraj dvotretjinska podpora.</p>
               <p>Mi bomo ta zakon podprli. Podporo so napovedali tudi v SMC in v SDS in obema
               poslanskima skupinama se iskreno zahvaljujemo. Upam, da bo to v teh zadnjih mesecih
               tega mandata vendarle en znak, da ne bomo pri vsaki stvari vztrajali na trdih
               opozicijsko-koalicijskih okopih, ampak če se v zakonu najdejo tudi rešitve, ki so
               vsesplošno dobre in sprejemljive, potem take zakone podpremo.</p>
               <p>Zdaj pa glede posameznih komentarjev oziroma problemov, težav, ki ste jih imeli z
               našim zakonom. Kot je bilo danes v razpravi že večkrat povedano, ta naš popravek
               ZPIZ-2, torej pokojninskega zakona, predlaga tri različne rešitve. Pa se bom najprej
               dotaknil te, ki odpravlja krivice tistim, ki so tudi po 31. decembru 2012
               prostovoljno vplačevali v pokojninsko blagajno.</p>
               <p>Mislim, da je tukaj zadeva takšna, da če smo šli v odpravo krivic za tiste, ki so to
               počeli pred 31. 12. 2012, potem je treba to urediti tudi za tiste, ki so to počeli po
               tem. Mislim, da gre tukaj za vprašanje enakopravnosti, če smo za ene že uredili,
               potem je treba urediti tudi za preostale. Tukaj sem razumel tudi ključno podporo s
               strani SMC.</p>
               <p>Moram priznati, da nisem čisto natančno razumel, kje so imeli v SDS s to našo
               predlagano rešitvijo probleme. Najverjetneje bodo potem še v razpravi to svoje
               stališče dopolnili. Ker nikomur nič ne jemljemo s to rešitvijo, zgolj če smo eni
               skupini državljanom v preteklosti to omogočili, zdaj s tem zakonom omogočamo še drugi
               skupini državljanov. Tako da tukaj zadeva, kar se nas tiče in kot kaže tudi večine v
               tem parlamentu, ni sporna, da končno za vse to zadevo uredimo.</p>
               <p>Naslednja stvar: predvidljiv poslovni okvir. Tudi mi smo že malo utrujeni od stalnega
               ponavljanja, ker imamo občutek, da nas nekateri namenoma ne želite slišati in
               vztrajate na svojih ideoloških predpostavkah. Tukaj moram odgovoriti na stališče
               Socialnih demokratov, ki so dejali, da mi s to našo rešitvijo odvezujemo odgovornost
               delodajalcem. Ni res! Ni res! In prosil bi, da bi se končno začeli poslušati. Mislim,
               da se je tokrat prvič v zgodovini pri vseh teh obravnavah zgodilo, da je tudi
               poslanec Mesec priznal, končno je priznal, da ta naš predlog ne zmanjšuje standardov
               varnosti pri delu. Naredili smo vendarle en korak naprej. Če tudi Združena levica
               ugotavlja, da naš predlog ne zmanjšuje standardov pri delu – kaj pa potem predlagamo?
               Mi še vedno predlagamo, da delodajalci, ki naklepno ne zagotovijo ustreznih
               varnostnih standardov, morajo v celoti plačati stroške zdravljenja. In prosim, ne
               kriviti Nove Slovenije, če je inšpekcija tukaj neučinkovita, to ni stvar Nove
               Slovenije, to je stvar organizacije inšpekcije, pa ministrstva, ki nad temi zadevami
               bdi. Ampak po tem našem predlogu tisti, ki naklepno ne zagotovijo varnostnih
               standardov, stroške delavca plačajo v celoti.</p>
               <p>Potem imamo pa, kjer se dogodi večja malomarnost. Do zdaj je v primeru nesreč in pa
               zdravljenja delavcev v primeru večje malomarnosti ta znesek neomejen. Imamo primere,
               konkretni primer iz okraja poslanca Škoberneta, kjer je delodajalec dobil od Zavoda
               za zdravstveno zavarovanje Republike Slovenije zahtevek, da plača 70 tisoč evrov za
               zdravljenje svojega delavca. Za neko malo podjetje teh 70 tisoč evrov pomeni propad
               tega podjetja in izgubo vseh delovnih mest, ki so zbrana okrog tega podjetja. Kaj
               torej mi predlagamo? Da vendarle postavimo neko omejitev. Mi – kot so recimo v Levici
               razpravljali, pa mislim da tudi v Desusu, pa pri Socialnih demokratih – ne odvezujemo
               delodajalcev odgovornosti. Mi postavljamo mejo, da če se zgodi nesreča in če niso
               zagotovili ustreznih varnostnih standardov, še vedno plačajo 15 tisoč evrov za
               stroške zdravljenja tega delavca. Plačajo oni, ne imaginarno nekdo drug. Plačajo
               delodajalci. Zakaj je omejitev pomembna? Omejitev je pomembna zato, da delodajalci
               lahko to potencialno odgovornost zavarujejo pri zavarovalnicah. Plačajo mesečno neko
               premijo in če se jim zgodi tovrstna nesreča, v celoti plača to zdravljenje
               zavarovalnica. V tem je poanta. Če si recimo, ne vem, Levica, ki ni naklonjena
               podjetništvu pa gospodarstvu, predstavlja, da je kazen 15 tisoč evrov prenizka, se ta
               znesek lahko tudi v nadaljnji obravnavi, v drugi obravnavi dvigne. Po pogovorih, ki
               smo jih imeli z nekaterimi, so pripravljeni tudi na dvakrat višji znesek, tudi na 30
               tisoč evrov, ampak bistveno je, da se nekje postavi omejitev, ker nobena
               zavarovalnica pa te odgovornosti ne želi zavarovati, če ni postavljena omejitev.
               Torejs tem predlogom mi želimo zgolj vzpostaviti neko bolj predvidljivo poslovno
               okolje in nikakor ne odvezujemo podjetnikov od odgovornosti, da za potencialno
               nesrečo ne odgovarjajo. Ključno pa je – in to bi prosil, da zlasti v Desusu zelo
               dobro poslušajo – delavci niso v ničemer na slabšem. Zaradi tega našega predloga
               delavci dobijo vse, od bolniške, do vsega zdravljenja, servisov, vse. Ta naš predlog
               v ničemer ne posega v pravice delavcev, ampak ureja samo način, kako se zdravljenje
               teh delavcev ureja. To je vsa poanta tega zakona. Pošteno bi bilo, da tisti, ki zgolj
               iz nekih ideoloških razlogov te rešitve zavračate, poveste, kako bi to stvar ustrezno
               rešili. A se vam zdi smiselno, da recimo 5, 6 delovnih mest propade, ker so ti
               stroški zdravljenja lahko tako izrazito visoki, ali je boljše, da postavimo neko
               omejitev, za katero se plača? To je seveda ključno vprašanje. In ne smemo pozabiti
               tudi ob tem, da nas pa delodajalci opozarjajo, da se pa vsak mesec pri plačah
               delavcev plačuje določen znesek, ki je prav temu namenjen, torej poškodbam pri delu,
               in da se iz tega naslova zbere okrog 70 milijonov evrov, ki pa se porabijo
               nenamensko. Mislim, da sem tukaj vse stvari pojasnil in vesel sem zgolj tega, da se
               je v tej današnji razpravi vendarle uporabljalo nekoliko manj te demagogije oziroma
               lažnih zavajanj, kot se je v preteklosti.</p>
               <p>Zdaj pa še glede dvojnega statusa. Nekdo, ki je izpolnil pogoje za pokojnino, mora to
               pokojnino dobiti. In to je osnova, ki bi jo morali razumeti tudi v Desusu. Po
               stališču njihove poslanske skupine je razumeti, da oni niso za to, da če nek delavec,
               nek obrtnik izpolni pogoje za penzijo, da lahko to penzijo v celoti dobi. To je bilo
               njihovo stališče. Naše stališče v Novi Sloveniji je, da če nekdo izpolni pogoje za
               starostno penzijo, jo lahko v celoti 100-procentno dobi, če pa želi, naj pa dela
               naprej. Kakšna pa je posledica današnje ureditve? Če nekdo želi delati naprej, dobi
               zgolj 20 % pokojnine. Seveda nihče na to ne pristane. In prav zato, ker se obrtniki
               niso strinjali, da jim daste zgolj petino penzije, so svoje dejavnosti zaprli.
               Statistični podatki obstajajo in pravijo, da se je leta 2016 zaradi te ureditve kar
               tisoč 942, torej skoraj 2 tisoč podjetnikov in obrtnikov je formalno zaprlo svojo
               dejavnost. Ko pa greš po terenu in se pogovarjaš, pa vam rečejo: »Veste kaj, če nam
               država ne dovoli in ne omogoča, da dobimo polno penzijo in delamo naprej, ja, glejte,
               potem formalno svoje dejavnosti zapremo, da dobimo 100-procentno pokojnino, isto pa
               delamo naprej.« Na nek način se tovrstne ljudi sili, da delajo na črno, da delajo v
               takem sivem območju, in to se nam ne zdi prav. Potem je tukaj še ena ideološka
               floskula, ki jo je uporabljala zlasti v Levici in v Desusu, pravijo: »Ti bogati
               obrtniki ne samo da imajo dobre plače pa da dobro zaslužijo, zdaj si želijo še
               100-procentno penzijo.« Prosim vas, no! Če greste pogledat socialno-ekonomske
               podatke, kdo so bili predvsem ti ljudje, ki so dobili, ki so si želeli 100-procentno
               penzijo in delati naprej, to so bili predvsem tisti obrtniki, ki so imeli izjemno
               nizke dohodke, , torej izjemno nizke penzije, in so si s tem, da so si še kaj zraven
               delali, izboljševali svoje položaj. Mislim, da ste tudi vi kot poslanci dobili kar
               nekaj mailov, v katerih so nas zlasti čevljarji in šivilje opozarjali, da je njihova
               penzija tako nizka in tako mizerna, da če ne delajo zraven, ne morejo preživeti. In z
               vašo ureditvijo jih zdaj silite k delu na črno, z našo ureditvijo bi pa te stvari
               legalizirali, tako da bi tudi pokojninska blagajna dobila določene prispevke. Gre pri
               tej stvari tudi za to, da dobimo čim več vplačil v pokojninsko blagajno. Teh tisoč
               942 ljudi, ki je zaprlo svoje dejavnosti, danes ne plačuje nič v pokojninsko
               blagajno. Če bi bila uveljavljena naša rešitev, bi najverjetneje prihodki v
               pokojninsko blagajno bili. Glede na naš demografski položaj je jasno, da potrebujemo
               čim več vplačil v pokojninsko blagajno. In še ena stvar, tisti ki pravite, da se
               zavzemate za enakopravnost, zlasti ta levi del bi prosil, da pozorno posluša, dajte
               razložiti, kako je možno, da zlasti zdravniki pa profesorji lahko dobijo polno
               pokojnino in delajo naprej, obrtnikom pa to ni dovoljeno. Razložite, zakaj ta
               razlika. Zakaj bi mi šli po nekih vaših razpravah izven ustavnih okvirjev, če bi
               uveljavili zgolj to, kar imajo danes možnost zdravniki in obrtniki? Zelo preprosto
               razložite to. S tem našim predlogom na nek način uvajamo tudi enakopravnost.</p>
               <p>Če zaključim s tem, ne vem, verjetno si Levica da raje strel v koleno, kot da bi
               podprla nek predlog Nove Slovenije. Četudi se z njim strinja. Tako nekako je bilo
               razumeti poslanca Meseca, da oni se sicer strinjajo s tem, da je treba tiste, ki so
               prostovoljno vplačevali v pokojninsko blagajno urediti, ampak najverjetneje ker smo
               to predlagali mi, tega ne bodo storili. Se pravi, da je ta ideološki naboj in okvir
               strašansko trd. Potem pridemo do slavnega Desusa. Poslušam poslanko, ki predstavlja s
               stališča poslanske skupine, oni se za vse zavzemajo, oni bi vse rešili, ampak ko pa
               pride do konkretnih dejanj, pa njihovi prsti otrpnejo. Tako da dajte se vprašati, če
               je ta vaš pristop pravi, ker naj bi se zavzemali za upokojence. Vsaj tako je slišati
               iz javnih razprav. Dajte vi upokojencem razložiti, ker pravite, da ste bolj domači
               pri upokojencih, dajte jim razložiti, zakaj upokojenci ne smejo dobiti 100-procentne
               penzije, če so si jo zaslužili. Zakaj? Zelo preprosto vprašanje. Odgovorite na to
               vprašanje. Nekdo, ki je delal 40 let, izpolnil pogoje za penzijo, zakaj tak
               upokojenec ne sme dobiti 100-procentno penzijo, če želi poleg tega delati še
               naprej.</p>
               <p>Razložite tudi to, zakaj ste proti temu, da bi se povečala vplačila v pokojninsko
               blagajno. Danes se je zgodil velik premik naprej, celo poslanec Mesec je priznal, da
               je treba zaradi teh primanjkljajev iz državnega proračuna vplačevati v pokojninsko
               blagajno. Torej vsak državljan, ki ga pridobimo, da plačuje v pokojninsko blagajno,
               je to super stvar za pokojninsko blagajno. Povedal sem pa uradno statistiko – tisoč
               942 ljudi ste izgubili, ki vplačujejo v pokojninsko blagajno. In tudi razložite, to
               pa nisem čisto vaše poslanke Julijane Bizjak Mlakar razumel, zakaj vi ne podprete
               tega, da tudi se tistim, ki so prostovoljno vplačevali v pokojninsko blagajno tudi po
               31. 12. 2012, odpravi krivica, tako kot se tistim, ki so to počeli pred tem datumom?
               Te stvari bi bilo dobro še malo razložiti.</p>
               <p>Kot pa sem dejal, jaz sem vesel, da bo ta zakon danes šel naprej, da bo šel v drugo
               obravnavo. Zakon je sestavljen iz treh različnih rešitev. Bomo videli, katere rešitve
               bodo potem imele večinsko podporo v drugo obravnavi. Ampak je pa vseeno pozitiven
               znak. Ta pozitivni znak je, da ste se vsaj nekateri v tem parlamentu pripravljeni
               vsaj pogovarjati in iskati neke rešitve. To pa je pozitiven znak. Ne vem, ali je to
               zaradi bližine volitev ali se je kaj drugega spremenilo, ampak to je treba povedati,
               da je pozitiven znak. Še kakšen mesec nazaj karkoli je prišlo iz opozicije, je bila
               najbrž večja verjetnost zadeti na sedmici, kot pa spraviti nek opozicijski zakon
               skozi proceduro.</p>
               <p>Tako da hvala lepa še enkrat vsem tistim, ki boste ta zakon danes podprli.</p>
            </sp>
            <sp xml:id="SDZ7-Redna-37-2018-01-25.sp123">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospa Ljudmila Novak, pripravita naj se gospod Saša Tabaković in gospa Iva
               Dimic.</p>
            </sp>
            <sp xml:id="SDZ7-Redna-37-2018-01-25.sp124">

               <speaker>LJUDMILA NOVAK (PS NSi):</speaker>

               <p>Hvala za besedo in lep pozdrav vsem!</p>
               <p>V Novi Sloveniji smo na strani delavnih ljudi in ni pomembno, ali je nekdo delavec,
               zaposlen v javni upravi, samostojni podjetnik, obrtnik, menedžer, zdravnik ali
               kdorkoli. Tisti, ki pošteno delajo, naj imajo pošteno plačilo. Smo proti nepoštenim
               praksam v kateremkoli poklicu. Prav tako ne moremo upokojence deliti na tiste
               poštene, v redu, ki si zaslužijo pokojnine, in na upokojence obrtnike, ki jih ne
               zaslužijo. Če je nekdo delal polno delavno dobo in zaslužil s tem pokojnino, je prav,
               da tisto pokojnino tudi uživa. Če je nekdo samostojni podjetnik in želi delati naprej
               in plačuje vse prispevke – zakaj bi mu pri tem celo pokojnino vzeli, če pa jo je
               zaslužil z vplačevanjem prispevkov in s preteklim delom? Zakaj kategoriziramo ljudi
               na navadne delavce, podjetnike, te, one, tretje, zdravnike, profesorje, ki pa lahko
               imajo polno pokojnino in še preko avtorske pogodbe nadaljujejo s svojim delom, pa so
               imeli verjetno prej boljše plače, kot so se jih lahko izplačevali obrtniki ali pa
               samostojni podjetniki? Seveda so med njimi tudi lumpi. Saj so tudi zaposleni lahko
               lumpi, ko dobi polno plačo, pa hvata krivine, kot temu pravimo, in ne dela na
               delovnem mestu ali pa odlaga svoje naloge. Zato me pa to zelo moti, če kategoriziramo
               samostojne podjetnike kot nebodigatreba, ki naj delajo, pa še plačujejo davke, pa še
               dodatno delajo, in tiste uboge, ki so garali, pa so upravičeni do vsega. Seveda, kdor
               je delal, mora biti pošteno in odgovorno plačan. Sem proti vsem slabim praksam, ki se
               pojavljajo na različnih poklicih in različnih mestih. S tem ko je nekdo samostojni
               podjetnik in zaposluje tudi druge – saj vplačujejo tudi ti v vse državne blagajne
               oziroma v vse blagajne, v katere se pač vplačujejo prispevki in pa tudi davki. Če bo
               nekdo zaprl svoje podjetje zaradi tega, ker se mu zdi neumno, da je 40 let delal, ima
               polno delovno dobo, pa ne sme prejemati polne pokojnine, pa bo raje zaprl podjetje,
               je s tem zaprl lahko tudi nekaj delavnih mest, in je državna blagajna tudi dodatno
               oškodovana za vse prispevke, davke, pa še morda bo imela več brezposelnih, pa bo
               morala tudi te plačevati. Zato ne delajmo takšnih razlik med enimi, drugimi,
               tretjimi, saj vendarle vsi želimo tej državi in tem državljanom najboljše in jih ne
               moremo kategorizirati na takšne in drugačne – eni so samo pošteni, drugi pa samo
               grdi, ker delajo, pa hočejo še naprej delati in biti plačani. To je nedopustno.</p>
               <p>Ko govorimo prav o teh odškodninah zaradi poškodb pri delu, mi ne zagovarjamo
               zniževanja varnostnih standardov pri delu. Nikakor ne. Nikakor ne. Vsak delodajalec
               mora izpolniti tisto, kar mora po zakonu narediti. Vemo pa, da prihaja do nesreč
               nehote. Ravno sama, me danes kar malo tišči v želodcu, sem izvedela za smrtno nesrečo
               svojega soseda, delavnega kmeta, pa se mu je to zgodilo. In pogosto to slišimo, ko
               pravijo podjetniki: »Jaz se bojim zaposliti ljudi, ker – kaj če se kaj zgodi?« A
               mislite, da to namerno hočejo? Seveda so tudi taki, ampak tisti so lumpi. Tisti naj
               bodo drugače kaznovani, nadzorovani. Tisti naj odpravijo te napake. Ampak nesreča
               nikoli ne počiva. In mi govorimo o takih primerih. Ker se ne morejo za take primere
               zavarovati, pa že plačujejo tudi v Sklad za poškodbe pri delu. Enostavno ni pravično,
               da je nekdo lahko ob osebno premoženje, ob svojo hišo, ob vse svoje premoženje zaradi
               tega, ker bo moral plačati odškodnine, ki niso omejene navzgor. Ne more se pa za to
               zavarovati. A mi to privoščimo ljudem, da bi prišli v tako stisko? Ne. Zakaj mi ta
               zakon predlagamo že četrtič? Ker te probleme srečujemo, o teh problemih nam ljudje
               govorijo, ker smo poslanci zato tukaj, da pomagamo pri stvareh, ki žulijo ljudi, ki
               so nepravične. Me veseli, da nekateri, čeprav tudi v prejšnjih branjih sem večkrat
               slišala, »ja, saj predlagate v redu stvari, ampak mi bomo to uredili bolje«. Zelo
               malo časa v tem mandatu še imamo, da to uredimo bolje. Uredimo zdaj, ko je
               priložnost, ker gre za konkretne ljudi in konkretne probleme. Zato bom zelo vesela,
               če bo šel zakon v prvem branju naprej in lahko skupaj potem vidimo, kaj pa morda še
               manjka, kaj lahko uredimo bolje, in da imamo vsi skupaj v zavesti to, da delamo za
               ljudi.</p>
            </sp>
            <sp xml:id="SDZ7-Redna-37-2018-01-25.sp125">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Saša Tabaković, pripravi naj se gospa Iva Dimic in gospod Andrej
               Čuš.</p>
            </sp>
            <sp xml:id="SDZ7-Redna-37-2018-01-25.sp126">

               <speaker>SAŠA TABAKOVIĆ (PS SMC):</speaker>

               <p>Spoštovani predsedujoči, hvala za besedo.</p>
               <p>Ja, res je, kot je povedal že marsikdo prej, pa tudi sedaj kolegica Ljudmila Novak,
               danes res že četrtič v tem cenjenjem državnem zboru obravnavamo predloge Nove
               Slovenije, ki se dotikajo razmerja med delodajalci in delavci. Jaz se sicer ne
               strinjam s to njihovo tezo, da je popolnoma vseeno, ali je posameznik delavec ali
               delodajalec, mislim, da neke razlike vseeno so, temu je tudi primerna zakonodaja,
               ampak kakorkoli. Tokrat obravnavamo predlog zakona, ki predvideva rešitev na način
               spremembe razumevanja odškodninske odgovornosti delodajalca, ko pride do poškodbe
               delavca pri delu zaradi neupoštevanja predpisov s področja varnosti in zdravja pri
               delu, tako da bi bila ta odškodninska odgovornost samo takrat, ko bi delodajalec
               kršil predpise namenoma ali iz velike malomarnosti. Če se pogovarjamo o neki
               namernosti, seveda s tem se lahko strinjam, ne morem pa se strinjati, da to besedo
               malomarnost, ali je velika, manjša, da to besedo oziroma ta pojem nategujemo kot neko
               gumico neskončno v vesolje. Mislim, da je obligacijski zakon glede tega zelo jasen.
               Ta zahteva od povzročitelja škode, da izkaže, da je pri zagotavljanju delovnega
               procesa ravnal skrbno in z vso odgovornostjo, namreč zavod tako ali tako potem o
               vsakem primeru posebej, individualno ugotavlja, kakšno je dejansko stanje in kakšne
               so bile okoliščine samega škodnega dogodka. Iz tega potem sledi tudi ugotavljanje
               dejanske krivde, naj si bo to na strani delavca ali pa tudi na strani delodajalca.
               Tako da mislim, da kršitve predpisov s področja varnosti in zdravja enostavno ne gre
               tolerirati. Da ne bo nesporazuma, meni ne gre na živce, da določena politična opcija,
               kot mi je bilo že enkrat v razpravi očitano na prejšnji plenarni seji, ko smo
               pravzaprav isti predlog, če lahko tako rečem, obravnavali, to vprašanje nekako
               popolnoma legalno odpira v Državnem zboru in tudi predstavlja svoj program, svoje
               poglede na to temo. S tem seveda nimam nobenih težav. Je pa res, da ob obilici
               medijskih objav, ki smo jim priča na področju kršenja delavskega prava, da pa takšne
               pobude v očeh marsikoga izpadejo nespodobno. To se pa moramo strinjati. Tako da
               rešitve, ki jo v Novi Sloveniji glede tega ponujajo, so nekako v nasprotju s
               konceptom politike Stranke modernega centra in zato jim tudi nasprotujemo.</p>
               <p>Kar se tiče dvojnega statusa, to vprašanje v tem trenutku obravnava Ustavno sodišče,
               ki še ni dokončno odločilo, kaj si o tem misli, zato je vsakršna sprememba zakonodaje
               v tem trenutku neprimerna. Lahko pa povem, kaj si mislim jaz. Pobuda, da se o tem
               pogovarjamo, je zagotovo razumna, je pa res, da odpira marsikatero vprašanje, ki pod
               zagato postavlja predvsem sam koncept pokojninskega zavarovanja, kot ga razumemo pri
               nas. Sam koncept upokojitve ali pokojnino razumemo kot nek sistemski, solidaren način
               varčevanja za starost, za tisti čas, ko posameznik ni zmožen za delo, ali to pač
               razumemo kot neko postavko malo bolj specifičnega varčevanja, ki je potem vezano na
               izpolnjena leta in potem se na podlagi različnih meril, pravil vsak posameznik
               odloči, kdaj in na kakšen način bo potem te pravice tudi kasneje unovčil. Kot rečeno,
               to je zagotovo odvisno od nekega družbenega soglasja, nekega družbenega konsenza. Če
               se bo razprava tudi po odločitvi Ustavnega sodišča glede tega vprašanja odprla tudi
               na družbeni ravni, si jaz osebno ne želim, da bi ta koncept šel v smeri neke popolne
               individualizacije računa vsakega posameznika, ki je vplačal prispevke, ker se mi zdi,
               da bi se potem lahko v prihodnosti zelo hitro obrisali pod nosom, kar se tiče
               solidarnosti.</p>
               <p>Druga stvar je pa tudi to, da je treba, če se bo to pojavilo po odločitvi Ustavnega
               sodišča, če bo odločitev takšna, kakršna bo, da bi moral tudi dvojni status prenesti
               test enakosti pred zakonom. Ker ne razumem, zakaj bi potem veljal samo za espe, zakaj
               ne bi mogel veljati potem tudi za vse ostale, ki so zaposleni, tudi v končni fazi za
               javne uslužbence. Kot rečeno, to so pomisleki na temo, s katero se že ukvarja Ustavno
               sodišče.</p>
               <p>Zdaj kar se tiče pa dokupa, je tu treba poudariti, da smo ob zadnji novelaciji ZPIZ
               zagotovo odprli vrata tudi ostalim upravičencem, ki zagotovo zahtevajo odpravo tako
               imenovanih krivic oziroma jih oni sami razumejo kot krivične. Na to so že ob zadnji
               razpravi novelacije ZPIZ opozarjali tako naši poslanci kot tudi poslanci opozicije,
               tudi Levice, zato mislim, da je prav, da se ta vrzel nekako odpravi, po možnosti tudi
               nadgradi, zaobjame mogoče širše razumevanje množice, ki jo pojmujemo kot ranljivo
               skupino.</p>
               <p>Jaz upam, verjamem, želim si, da se bo na samem odboru, če bo danes šel zakon naprej
               v drugo obravnavo, da se bo našla neka rešitev, morda tudi neka ponujena roka s
               strani ministrstva, da bomo tem zgodbam, ki smo jim v resnici priča ob različnim
               pokojninskim reformam in anomalijam, ki so se takrat pojavile, znali v končni fazi
               tudi postaviti piko.</p>
               <p>Kot rečeno, bom izključno zaradi tega razloga glasoval, da je novela zakona primerna
               za nadaljnjo obravnavo. Toliko za enkrat. Hvala lepa.</p>
            </sp>
            <sp xml:id="SDZ7-Redna-37-2018-01-25.sp127">

               <speaker>PODPREDSEDNIK MATJAŽ NEMEC:</speaker>

               <p>Besedo ima predstavnik predlagatelja, mag. Matej Tonin.</p>
            </sp>
            <sp xml:id="SDZ7-Redna-37-2018-01-25.sp128">

               <speaker>MAG. MATEJ TONIN (PS NSi):</speaker>

               <p>Poslancu Tabakoviću sem hvaležen za korektno razpravo in da bo dovolil, da ta zakon
               nadaljuje pot v drugo obravnavo. Kljub vsemu pa mislim, da je treba o določenih
               stvareh še dodatno razpravljati, ker se stvari ne kažejo takšne, kot jih vi v vaših
               razpravah predstavljate.</p>
               <p>Najprej glede tega našega predloga, da bi vzpostavili predvidljiv poslovni okvir.
               Dejali ste, da je morda glede na to, kar se dogaja izven te hiše pa po Sloveniji, ta
               naš predlog morda celo nespodoben. To so bile vaše besede. Iz te vaše razprave se da
               razumeti – ali to namenoma počnete ali ne namenoma, jaz ne vem – da poskušate
               ustvariti sliko, vtis, da Nova Slovenija podpira barabe, tiste, ki izkoriščajo
               delavce. To ni res, to je daleč od tega. Ne znižujemo standardov varnosti pri delu in
               ne odvezujemo delodajalcev za stroške zdravljenja njihovih delavcev. Če smo pošteni
               pri razpravah, potem je treba povedati, da v predlogu Nove Slovenije jasno piše
               notri, ko gre za naklep – in te številne medijske zgodbe, ki so se pojavljale po
               televiziji, po časopisih, to so bila naklepna dejanja, ker delodajalci naklepno,
               namenoma, ker so izkoriščali delavstvo, ker je bilo praktično to novodobno
               suženjstvo, niso izpolnjevali vseh standardov varnosti pri dela – mi v Novi Sloveniji
               nimamo nikakršne milosti do takšnih delodajalcev, in je prav, da pokrijejo vse
               stroške zdravljenja. Poleg teh barab, ki jih mi ne podpiramo, pa obstajajo tudi
               pošteni delavni ljudje, ki se vsak dan znova trudijo za to, da dajo ljudem kruh, da
               jim dajo plače. In tem ljudem se lahko zgodi tudi kakšna napaka, da niso zagotovili
               ustrezne varnosti pri delu. In mi zdaj te varnosti, teh standardov ne znižujemo.
               Torej temeljno vprašanje, o katerem se moramo v drugi obravnavi pogovarjati, je,
               koliko smo mi pripravljeni kaznovati delodajalce, ki niso zagotovili ustreznih
               pogojev dela. To je temeljno vprašanje. Naš predlog je, da bi to kazen omejili na 15
               tisoč evrov. Vaš predlog oziroma vaša razprava je, da je ta kazen praktično
               neomejena. Kar bi v Novi Sloveniji radi dosegli, je vsaj neka resna razprava, da
               poveste, kakšna je ta kazen, ki si jo ti delodajalci zaslužijo. Jaz verjamem, da v
               Združeni levici bodo predlagali, da mora biti ta kazen 100 tisoč evrov ali celo več,
               se pravi, da lahko podjetje kar zapremo. Ampak vsi tisti, ki imamo pa neko čut do
               gospodarstva, do ustvarjanja ustreznih poslovnih okolij, je pa to debata na mestu –
               kakšna naj bo ta kazen? Če se vam zdi v SMC 15 tisoč evrov prenizka, povejte, kakšna
               se vam zdi ustrezna. Ker poanta postavljanja limita je je zgolj v tem, da se lahko ta
               odgovornost zavaruje. Če boste rekli 50 tisoč evrov, je ta kazen zame še vedno
               boljša, kot je danes, ko je neomejena. Ampak o teh stvareh se je treba
               pogovarjati.</p>
               <p>Glede tega dvojnega statusa. Test enakopravnosti ste dejali. Danes žal državljani
               niso enakopravni, ker nek obrtnik, ki ima čevljarno ali pa šiviljstvo in bo imel
               slabo penzijo, in če hoče dobiti polno penzijo, ne more te svoje dejavnosti
               opravljati naprej. Medtem ko pa recimo določeni poklici, kot so zdravniki,
               profesorji, lahko z avtorskimi pogodbami te zadeve delajo naprej, ker to je možno z
               avtorskimi pogodbami, in dobijo polno penzijo. Se pravi, da v tehničnem smislu te
               skupine ljudi niso enakopravne. In to, kar mi želimo, je, da nekdo, ki je izpolnil
               pogoje za penzijo, da to penzijo tudi dobi. Jaz pa mislim, poslanec Tabaković, da
               obstaja razlika med javnim in realnim sektorjem. Javni sektor, v katerem smo tudi mi,
               ki svoje plače dobivamo od davkov, ki so pobrani po državi. Realni sektor pa to
               vrednost, ta zaslužek, te prihodke ustvarja sam na trgu. In to je bistvena razlika.
               Zato jaz nimam problema, da ljudje, ki delajo in ustvarjajo neko vrednost na trgu,
               delajo tudi potem, če želijo in če zmorejo, ko izpolnijo pogoje za upokojitev. Nisem
               pa za to, da to delajo javni uslužbenci. In tukaj je bistvena razlika, ki jo je treba
               upoštevati. Tudi pravo govori, da je enake okoliščine treba obravnavati enako,
               različne okoliščine pa različno. O teh stvareh se bomo najverjetneje lahko še
               podrobneje pozabavali v drugi obravnavi. Še enkrat pa rečem, da čutim napredek v tem
               smislu, da pa vendarle je zdaj nekoliko bolj realna razprava in ne tako vsesplošno
               obtoževanje. Stvari, ki jih mi predlagamo, eni pravite, da ne vem kolikokrat že. Ja,
               mislim, če ne bi teh pozivov konstantno slišali s terena med ljudmi, okrog katerih
               hodimo, potem zagotovo teh stvari ne bi predlagali. Se mi pa zdi, a veste kaj,
               poslanka SD Bačič je bila v neki skupini, kjer so podjetniki opozorili, da to je pa
               res nezaslišano, da so ti regresni zahtevki tako visoki, da lahko podjetje potopijo,
               pa je rekla, da to je pa treba urediti. Danes bere tukaj za govornico to stališče in
               je mnenje drugačno. Kaj si naj človek misli?</p>
            </sp>
            <sp xml:id="SDZ7-Redna-37-2018-01-25.sp129">

               <speaker>PODPREDSEDNIK MATJAŽ NEMEC:</speaker>

               <p>Replika, gospod Tabaković.</p>
            </sp>
            <sp xml:id="SDZ7-Redna-37-2018-01-25.sp130">

               <speaker>SAŠA TABAKOVIĆ (PS SMC):</speaker>

               <p>Hvala lepa.</p>
               <p>Zelo kratko bom repliciral. Jaz osebno sicer za razliko od vas se strinjam, da
               gospodarstvo zelo veliko doprinese k državi, ampak vseeno ne moremo reči, da pa javni
               sektor morda nima neke druge dodane vrednosti, ki jo naša družbo zagotovo
               potrebuje.</p>
               <p>Kar se tiče pa omejevanja odškodnin. Jaz nisem posameznik oziroma človek, ki bi
               lahko, ker se je zaradi nespoštovanja obligacijskega zakonika zgodila neka delovna
               nesreča, omejeval stroške zdravljenja. Kako pa mi vemo, kakšna nesreča se bo zgodila?
               Kako pa mi lahko rečemo, omejimo to na 50 tisoč? Življenje je lahko zelo zelo
               različno. In mislim, da če delodajalec, kot pravite vi sami, ni baraba, zagotovo zelo
               dobro pazi, da se nesreča ne bo zgodila, in da bo tudi zelo korektno spoštoval
               obligacijski zakonik, ker ti normativi so tam z nekim namenom. Tako da, žal, se o tem
               z vami ne morem strinjati.</p>
            </sp>
            <sp xml:id="SDZ7-Redna-37-2018-01-25.sp131">

               <speaker>PODPREDSEDNIK MATJAŽ NEMEC:</speaker>

               <p>Predstavnik predlagatelja, mag. Matej Tonin, imate besedo. Izvolite.</p>
            </sp>
            <sp xml:id="SDZ7-Redna-37-2018-01-25.sp132">

               <speaker>MAG. MATEJ TONIN (PS NSi):</speaker>

               <p>Glede teh omenitev, poslanec Tabaković, poznamo. Obrtna zbornica je predstavila
               konkretni primer iz volilnega okraja Jana Škoberneta, poslanca SD, ko je podjetje
               zaradi nesreče nekega delavca od Zavoda za zdravstveno zavarovanje Republike
               Slovenije dobilo zahtevek, da povrne stroške zdravljenja v višini 70 tisoč evrov. Pa
               to ni šlo za barabinsko podjetje, to ni šlo za podjetje, ki ne bi plačevalo
               prispevkov svojemu delavcu, to ni šlo za podjetje, ki ne bi zagotavljalo varnosti
               svojim delavcem, ampak je šlo verjetno za tipično slovensko podjetje, ki se jim lahko
               v določenih okoliščinah zgodi, da so kaj zgrešili, da so naredili napako, da niso
               zagotovili vseh ustreznih varnostnih standardov. In mi tukaj ne govorimo, da jih te
               odgovornosti opravičimo. Mi govorimo tukaj samo o tem, da se dogovorimo za nek
               maksimalni limit, ki ga je treba postaviti, da lahko to odgovornost zavarujejo. Kje
               pa postaviti ta limit? Lahko nekdo zdravljenje stane 15 tisoč evrov, lahko neko tudi
               100, 150. Ampak tukaj je treba upoštevati tudi neko sorazmernost. Zaradi neke napake
               ni v igri samo, ali bo to zdravljenje plačano, ampak tudi koliko bo izgubljenih
               delovnih mest. Če bomo naprtili nekemu malemu podjetju stroške zdravljenja 100 tisoč
               evrov, bo to podjetje propadlo in za seboj odneslo še kakšnih pet, deset delovnih
               mest. Vsa ta delovna mesta vplačujejo v pokojninsko in zdravstveno blagajno. Za to
               gre. Mislim, da se je upravičeno o teh omejitvah pogovarjati, ker delodajalci vsak
               mesec plačujejo pri plačah tudi poseben delež, ko plačujemo v pokojninsko,
               zdravstveno blagajno tudi za poškodbe in nesreče pri delu. Dejstvo je, da se iz tega
               naslova zbere 70 milijonov evrov.</p>
               <p>Naša poanta je, da postavimo omejitev, do te omejitve plačajo delodajalci sami, nad
               to omejitvijo se pa vklopi ta solidarnost in se plačuje iz tistega denarja, ki ga vsi
               pri plačah plačujemo. Gre za čisto nek normalen zahodnoevropski koncept. Če se trezno
               pogovarjamo o teh stvareh, potem so te stvari jasne. Če pa tukaj pripeljemo zraven
               raznorazno ideološko navlako, potem pa so zgodbe lahko fantastične.</p>
            </sp>
            <sp xml:id="SDZ7-Redna-37-2018-01-25.sp133">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospa Iva Dimic, pripravita naj se gospod Andrej Čuš in gospod Jernej
               Vrtovec.</p>
               <p>Izvolite, gospa Dimic.</p>
            </sp>
            <sp xml:id="SDZ7-Redna-37-2018-01-25.sp134">

               <speaker>IVA DIMIC (PS NSi):</speaker>

               <p>Najprej bi želela povedati ali pa odgovoriti na zadevo, zakaj smo ponovno, in to že
               četrtič vložili zakon v obravnavo. Pa bom povedala z neko priliko ali kar že lahko
               rečem temu.</p>
               <p>V neki župniji so ves čas opozarjali duhovnika, da ima vsako nedelje iste pridige. In
               veste, kaj jim je odgovoril? Ali ste že vse naredili, kar je bilo treba, kar sem
               govoril? To je pa prav tako. Zakaj smo mi ponovno vložili? Zato ker zadeve niso
               odpravljene. Ker zadeve ali ne slišite ali pa jih dejansko tudi zaradi kakšne
               žlehtnobe ne odpravite. Pa vendarle naj povem, da je še predsednik države gospod
               Pahor na Brdu letos novembra, ko je bila razglasitev obrtnika in podjetnika leta
               2017, ravno to izpostavil, kar mi danes vlagamo, kaj je treba popraviti v zakonu in
               kaj je tisto, kar teži obrtnike in podjetnike. In to so regresni zahtevki oziroma
               odškodnine poškodb pri delu, dvojni status upokojencev. Pa se zadeve ne premaknejo.
               Pa sem bila jaz tam, pa bili so tudi poslanci iz SMC, gospod Ranc, gospod Škodnik,
               bila je tudi gospa Bratuškova, bil je celo gospod Trček in še tudi ostali poslanci
               morda, ampak mi smo se več ali manj skupaj peljali tja. Vsi smo to isto slišali.
               Zanimivo. V avtu smo se vsi strinjali, kaj bi bilo treba narediti, da bi vendarle
               premaknili zadeve naprej. Vsi smo razumeli težnje, zakaj si želijo obrtniki in
               podjetniki te zadeve urediti. Ko pa pridemo v poslanske klopi, pa se zadeve ponovijo
               z istimi razlogi in z istimi bojaznimi. Jaz lahko rečem, da še nisem srečala nobenega
               delodajalca, pa naj bo to podjetnik, naj bo to obrtnik, ki bi bil vesel, da mu gre
               delavec na bolniško zaradi poškodbe. Jaz ga še nisem srečala. Vsak delavec je s
               svojim znanjem zelo pomemben v vsakem delovnem procesu pri vsakem delodajalcu. Se mi
               pa zdi, za tisto, kar smo mi poklicani v ta državni zbor, da je država do vseh in za
               vse pravična in ima enake kriterije. Ne pa nekomu, ker ima espe, ker je samostojni
               podjetnik, ne dati možnosti, da bi si lahko zavaroval za odškodnine. Jaz mislim, da
               smo tukaj zato, da to odpravimo in da zadeve naredimo tako, da bodo lahko koristili
               zavarovalne produkte, da bodo lahko enakovredni, da bomo lahko govorili, da smo
               naredili za vseh tistih skoraj 60 tisoč samostojnih podjetnikov in obrtnikov državo
               pravično. Država mora biti za vse pravična, da imajo ljudje občutek, da so
               enakovredni. Zato tudi naš predlog že četrtič.</p>
               <p>Sem vesela, kar sem zasledila, da naj bi šli zakoni v prvem branju skozi, da se bodo
               potem seveda z vašo pomočjo dopolnili, pa vendar jaz upam, da bomo zasledovali isti
               cilj, cilj, da bomo ljudi čim dlje lahko obdržali delovno aktivne. To je resolucija o
               dolgoživi družbi. Govori o tem, da je treba zagotoviti vse standarde, vse kriterije,
               da bodo ljudje čim dlje časa ostali delovno aktivni. Mi z dvojnim statusom
               upokojencem na tak način delamo ravno nasprotno. Če želimo, da bo zagotovljeno tudi
               potrebi po delovni sili, in če želimo, da se bodo blagajne, tako zdravstvena,
               pokojninska in tudi davčna polnile, potem moramo mi narediti pogoje, da bodo ljudje
               delali. Veste, kako pa pravijo? Zastonj se še mačke ne gonijo. Ja, tako je. Vsak mora
               nekaj od tega imeti, da lahko preživi in da nekaj od tega ima.</p>
            </sp>
            <sp xml:id="SDZ7-Redna-37-2018-01-25.sp135">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Jernej Vrtovec. Pripravita naj se gospa Jelka Godec in gospod Jožef
               Horvat.</p>
               <p>Izvolite, gospod Vrtovec.</p>
            </sp>
            <sp xml:id="SDZ7-Redna-37-2018-01-25.sp136">

               <speaker>JERNEJ VRTOVEC (PS NSi):</speaker>

               <p>Spoštovane kolegice in kolegi, lep dober dan.</p>
               <p>Izboljšanje poslovnega okolja je zgodba, ki nikoli ni končana, zlasti za nas
               zakonodajalce. Mi smo tisti, ki imamo škarje in platno v svojih rokah, in mi smo
               tisti, ki lahko naredimo Slovenijo podjetnikom, podjetjem, obrtnikom, espejem ali pa
               tujim velikim investitorjem prijazno ali pa ne. V preteklosti smo videli, kako je
               imela tudi Vlada kar veliko posluha do nekaterih velikih investitorjev, ki so želeli
               priti v državo in tukaj investirati. V Novi Sloveniji pa imamo na očeh tudi male
               obrtnike, družinska podjetja, ki so res tista prava dodana vrednost. Če kaj, potem je
               lahko Slovenija priložnost za družinska podjetja in za njihov razvoj. Ta trenutek
               imamo dobre, pozitivne gospodarske kazalce. Tudi dodana vrednost, ki jo ustvarjajo
               družinska podjetja, obrtniki, je danes zelo visoka. Ampak kaj smo naredili skozi
               mandat, da bi to dodano vrednost ohranili tudi v času krize, ki je, kot lahko
               spremljamo tudi tuje medije, pred vrati? V Novi Sloveniji prav zaradi tega predlagamo
               ta zakon, ki vsebuje tri ključne segmente.</p>
               <p>Ampak za uvod, ta ideološka razprava, na eni strani gospodarstvo, na drugi strani
               javni sektor. Glejte, nihče nima pravice poštenih podjetnikov in obrtnikov zmerjati z
               ultrakapitalisti, neoliberalci, s tistimi, ki izkoriščajo delavce in ki gledajo samo
               za svoj lasten kapital in dobiček. Ne. Biti danes podjetnik, zlasti podjetnik, ki
               zaposluje ljudi, je izredno plemenito dejanje. In tudi zelo tvegano dejanje, ampak
               hkrati zelo plemenito. Ne skrbiš le zase, ampak tudi za družbo, za okolje. Če imaš
               zaposlene ljudi, skrbiš za družine zaposlenih, plačuješ tudi prispevke in skrbiš za
               celotno javno upravo. Zaradi tega govoriti, kaj je bilo prej – kura ali jajce, kaj je
               bolj pomembno – gospodarsko, realni sektor ali javni sektor … Glejte, brez dobro
               delujočega gospodarstva bodo tudi naše plače v javnem sektorju, pogoji za delo
               javnega sektorja ne bodo takšni, kot bi si danes tudi javni sektor želel. Zaradi tega
               je prvi pogoj ta, da omogočimo pozitivno poslovno okolje.</p>
               <p>Najprej dvojni status. Kaj Nova Slovenija predlaga? Mi predlagamo zgolj in samo več
               pravičnosti na tem področju, in sicer da kdor želi delati, ima možnost delati. Zdaj
               pa vas jaz vprašam: ali je pokojnina pravica iz dela? Se pravi, nekdo je delal 40
               let, pošteno plačeval svoje prispevke in si zasluži polno pokojnino – da ali ne? Vsi
               mi boste odgovorili: »Da, si jo zasluži.« Kaj pa je zdaj narobe? Da tisti, ki pa
               zraven želi še delati in dodatno plačevati v našo pokojninsko blagajno, ta pa ne sme
               prejemati polne pokojnine. Recimo, da je v tujini to mogoče, pri nas pa se bojimo
               imeti delovnoaktivno prebivalstvo, več delovnoaktivnega prebivalstva in več denarja v
               pokojninski blagajni. Zlasti pa je to pomembno zaradi tega, ker omogočamo tistim, ki
               imajo zaposlene, da nadaljujejo s svojim poslom naprej. Več denarja v blagajni in
               tudi nadaljevanje podjetništva, da ni treba podjetnikom zapirati podjetij, odpustiti
               delavcev. Tega si tudi te podjetniki niso zaslužili. Ne razumem države, ki reče, da
               tistemu, ki si želi delati še naprej, neka pravica ne pripada. Naša dolžnost kot
               zakonodajalca pa je, da zadostimo temu elementu pravičnosti tudi napram drugih
               poklicev, kot so profesorji, zdravniki in tako dalje, ki dobivajo polno pokojnino in
               tudi lahko delajo. Če je v nas kaj pravičnosti, potem je naša naloga ta, da zakon
               spustimo v nadaljnjo proceduro in ga tudi dokončno sprejmemo. Posledice, kot sem že
               dejal, so lahko zapiranje podjetij. In ravno to se je zgodilo, več kot tisoč podjetij
               se je zaprlo. To se ne sme več v bodoče dogajati.</p>
               <p>Druga stvar, ki jo mi predlagamo, druga rešitev so regresni zahtevki. V našem zakonu
               imamo v mislih zlasti podjetja, ki jih lahko že malce višji regresni zahtevek
               popolnoma uniči. Ko pride več deset tisoč evrov kazni na ta naslov, ko na drugi
               strani nimamo zavarovalnic, ker ta omejitev navzgor ni določena, se lahko zgodijo
               družinske tragedije, in je tudi celotna tradicija podjetništva kar naenkrat
               prekinjena. Ne nazadnje tudi delavci so odpuščeni. Predlagamozgolj in samo boljšo
               urejenost tega področja, da tudi zavarovalnice, ki sedaj niso pripravljene zavarovati
               te škode zaradi poškodbe pri delu, vstopijo na ta trg. Samo to je naš predlog, naša
               podpora podjetništvu za izboljšanje poslovnega okolja. Strinjamo se, da je treba
               okrepiti inšpekcijo, če prihaja pri nekaterih podjetjih do zlorabe, ampak tukaj
               govorimo o čisto drugi stvari, čisto drugi zgodbi – o inšpektoratu. In če se dogajajo
               zlorabe, naj inšpekcija tam urgira in naj kaznuje tiste, ki zlorabljajo to področje,
               ampak dopustimo pa tistim poštenim delodajalcem, poštenim podjetnikom, obrtnikom, da
               opravljajo svoje delo, da jim zagotovimo možnosti dobrega poslovanja. Glejte, pri nas
               je delodajalec odgovoren skoraj da za vsako, tudi manjšo poškodbo, če delavcu
               spodrsne na luži v tovarni. In tudi taki primeri so že bili. Nihče pa se ne povpraša
               na drugi strani, kako bi se lahko drugače poplačala ta škoda, ki je nastala. In ni
               pravično do obrtnikov in podjetnikov, ki na letni ravni zberejo 80 milijonov evrov
               denarja iz tega naslova, na koncu pa nimajo možnosti, da bi se lahko iz tega denarja
               povrnili ti stroški.</p>
               <p>Naš zakon, naši ukrepi so samo namenjeni temu, da se zadosti elementom pravičnosti in
               da naredimo v tej državi bolj pozitivno poslovno okolje za razvoj malega in srednje
               velikega podjetništva.</p>
            </sp>
            <sp xml:id="SDZ7-Redna-37-2018-01-25.sp137">

               <speaker>PODPREDSEDNIK MATJAŽ NEMEC:</speaker>

               <p>Prebral bom še dva prijavljena razpravljavca. Kot prvi dobi besedo gospod Jožef
               Horvat in kot drugi oziroma zadnji dr. Mitja Horvat.</p>
               <p>Izvolite, gospod Jožef Horvat, imate besedo.</p>
            </sp>
            <sp xml:id="SDZ7-Redna-37-2018-01-25.sp138">

               <speaker>JOŽEF HORVAT (PS NSi):</speaker>

               <p>Hvala, gospod podpredsednik.</p>
               <p>Rad bi samo spomnil na to, da vendarle v Republiki Sloveniji le moramo sprejeti neke
               evropske standarde in spoštovati konkurenčnost slovenskega gospodarstva, ker drugače
               bomo zaostali. Mi poznamo 82. člen Ustave. Nekdo nam je očital, da smo mi
               predstavniki Obrtno-podjetniške zbornice. Ne, nismo. Smo pa tukaj predstavniki
               obrtnikov in podjetnikov, če hočete, podjetniškega sektorja. Po 82. členu Ustave smo
               poslanci predstavniki vsega ljudstva, torej tudi malih podjetnikov, ki tvorijo
               hrbtenico slovenskega gospodarstva. Vsi smo bili kdaj na obrtni zbornici pa na
               mednarodnem obrtnem sejmu in smo si domov vzeli Zahteve slovenske obrti in
               podjetništva 2017, stara zgodba. Kot prvo zahtevo so obrtniki pred nas zakonodajalce
               postavili drugačno ureditev povračila škode delodajalcev v primeru nesreče pri delu.
               To je približno to, o čemer danes govorimo. Dajmo to rešiti, dajmo to rešiti! Morda
               je prav zdaj, ko smo proti koncu mandata, priložnost. Razum v roke!</p>
            </sp>
            <sp xml:id="SDZ7-Redna-37-2018-01-25.sp139">

               <speaker>PODPREDSEDNIK MATJAŽ NEMEC:</speaker>

               <p>Dr. Mitja Horvat, izvolite, imate besedo.</p>
            </sp>
            <sp xml:id="SDZ7-Redna-37-2018-01-25.sp140">

               <speaker>DR. MITJA HORVAT (PS SMC):</speaker>

               <p>Najlepša hvala, predsedujoči za dano besedo.</p>
               <p>Majčkeno moram odreagirati, spoštovani mag. Tonin, na tisto, kar ste takoj potem, ko
               so bila predstavljena stališča, povedali. Nenasprotovanje zakonu še ne pomeni ravno
               podporo zakonu. Tako da bom vesel, če boste kdaj tudi aktivno in dejansko podprli
               kakšne predloge, za katere boste šteli, da so dobri. Z naše strani zagotovo ne gre
               vprašanje ideološkosti, ampak gre za to, da uredimo statuse. Če smo bili pri
               obravnavi, ki je bila danes večkrat omenjena, oktobra, novembra pri prvih spremembah
               Zakona o pokojninsko-invalidskem zavarovanju v eni situaciji, kjer smo opozorili, da
               gre za dva temeljna cilja. Po eni strani za popravo ali odpravo določenih krivic, za
               katere ni bilo težav in je v glavnem vladalo soglasje v Državnem zboru. Smo pa bili
               nekoliko različnih stališč glede drugega cilja, kjer je šlo za eno drugo vprašanje,
               in to iz delovnopravne zakonodaje, kjer smo imeli kar precej živahno in burno
               razpravo. Ne bom je danes obnavljal, želel sem samo opozoriti, ker iz tega lahko
               danes vidimo, da imamo pa kar tri cilje, ki bi jih želeli hkrati rešiti. Na podlagi
               te razprave, ki smo jo imeli danes, in argumentov, ki ste jih navedli, o njih bom
               razmislil in si bom vzel čas, da jih pretehtam, ker je malo širša slika potrebna, ne
               glede na politično pripadnost in tu nikakor ne gre za ideološko vprašanje, ampak
               enostavno za vprašanje, kaj je s tem in morda malo v premislek, ker je bilo tudi
               izraženo posebej, kaj je v beli knjigi. Gre seveda za vprašanja starajoče družbe,
               kako bomo odgovorili na izzive, s katerimi se aktualno srečujemo v naši družbi. In ni
               nujno, sem pa pripravljen še naprej zlasti na delovnem telesu razmišljati in
               argumentirati v tej smeri, ali to naslavlja isti problem, isti izziv, na katerega je
               v osnovi odgovorjeno z belo knjigo. Vsekakor se bomo s tem izzivom morali ukvarjati,
               tako kot smo se že v tem, tudi v naslednjem mandatu. In niti približno ne gre za
               enostavno vprašanje. Jaz sem seveda vesel za vsakega, ki je pripravljen še naprej
               delati tudi po tem, ko izpolni pogoje za upokojitev. Sem pa malo zadržan do
               argumentov, ki ste jih v vaši poslanski skupini navajali v zvezi s tem in bi želel
               opozoriti, da so ljudje kaj različnega življenja v tej dobi, ko napolnijo tudi pogoje
               za upokojitev. Če mi je dovoljeno, upam, da mi ne boste zamerili, bi v tem delu
               rekel, da razumem vaše napore, da bi pokojninsko in invalidsko zavarovanje, kakršnega
               imamo danes na podlagi solidarnosti, vzajemnosti, utemeljene v našem sistemu, v naši
               družbi, razumem ta premik ali pa razmišljanje o tem, da bi imeli princip zavarovanja
               tistega temeljnega zavarovanja. Verjamem, da se o tem velja še pogovarjati in tudi
               ugotoviti, ali v družbi obstaja konsenz, da gremo od obstoječega sistema na
               zavarovalni princip, kjer bi vsi vaši argumenti vzdržali. Tako da jim ne nasprotujem
               v osnovi, sprašujem se samo, ali smo v našem prostoru, v našem sistemu pripravljeni
               nanj.</p>
               <p>Glede drugega temeljnega cilja, ki ga zasledujete s tem predlogom, se sprašujem, ali
               je res nujno, da se to ureja preko pravil Zakona o pokojninskem in invalidskem
               zavarovanju, ali bi morda veljalo premisliti, da bi na kakšnem drugem področju
               razmišljali o tem vprašanju. Tudi moram reči, da ne vidim čisto direktno za mnogo
               tega, kar ste danes povedali v svojih razpravah, ali se res nanaša na rešitev,
               kakršno predlagate tudi z zakonom o pokojninsko-invalidskem zavarovanju.</p>
               <p>Pri tem delu mislim, da obstajajo tudi druge poti, da ni nič zaprto. Princip
               zavarovanja, ki ga pri prvem cilju zasledujete, verjamem, da je absolutno uporaben in
               možen pri drugem cilju, zato verjamem, da boste lahko razumeli, da ne gre za
               ideološko ali kakršnokoli drugo nasprotovanje, ampak enostavno za razmišljanje o tem,
               ali in koliko, kaj, katera vprašanja urediti in ali res ta vprašanja v tem zakonu,
               katerega spremembo predlagate, urediti. Zato boste lahko razumeli, da vztrajamo na
               stališčih, ki so bila predstavljena do sedaj. Tudi drugi predstavniki koalicijskih
               strank so z enakimi argumenti, torej da gre za enaka in podobna razmišljanja, ki so
               že bila zavrnjena, da glede tega imamo bistveno več argumentov, kakor za tretji cilj,
               ki ga zasledujete s predlogom zakona o pokojninskem in invalidskem zavarovanju.</p>
               <p>Tudi tukaj vas bom samo spomnil na to, da sem si kar kakšne pol ure vzel pri
               obravnavi prejšnjih sprememb in dopolnitev zakona o pokojninskem in invalidskem
               zavarovanju, zato na tem mestu tega ne bi ponavljal. Bi pa opozoril, in to je nekaj,
               kar vam kar iskreno v naprej povem, ob tej krivici, na katero opozarjate in katere
               odpravo predlagate in je bila kar precej široko, kar vam je tudi malo dalo krila, da
               bi poskusili, ali lahko greste še malo dlje pri tem. Tako da v tem delu dajte
               razumeti, da v tem delu gre za to, da štejemo, da je kar nekaj zanimivih vprašanj in
               zlasti ta tretji cilj, ki ga zasledujete, tudi za mene osebno in za Poslansko skupino
               Stranke modernega centra zelo zanimiv. Je pa tista sprememba, na katero sem opozarjal
               tudi prejšnje predlagatelje in je tudi tukaj ne vidim, vsaj ne tako eksplicitno, ko
               smo razmišljali pri spremembah oktobra in novembra in ko so nam tudi predstavniki
               tako Ministrstva za delo, družino, socialne zadeve in enake možnosti in tudi direktor
               Zavoda za pokojninsko in invalidsko zavarovanje razlagali, da gre tukaj za manjšo
               skupino ljudi, da ne gre za velike posledice in da se odpravljajo pomembne krivice.
               Kot veste, je tudi naša poslanska skupina podprla te spremembe, zato štejemo, da je
               prav, če nadaljujemo v istem slogu. Če smo začeli s popravljanjem krivic manjšega
               obsega, je prav, da s tem procesom nadaljujemo. Tukaj vas pozivam, če boste lahko
               razumeli in pristopili tudi k temu, da se skupaj dogovorimo in najdemo rešitve za
               najbolj ranljive skupine ljudi. Tukaj mi boste morali oprostiti, tukaj se ne bom
               ukvarjal z ljudmi, ki imajo, in jih tudi sam spoštujem, to voljo in sposobnost, da so
               sami podjetniki, da zaposlujejo druge. S tem, kot veste, nimam nobenih težav. Ampak
               če mi boste oprostili in če lahko malo plediram tudi na vas, da premislite tudi v
               smeri, da bi podprli kakšne rešitve, ki se bodo nanašale na posebej ranljive skupine
               ljudi. Zelo hitro bom pri njih.</p>
               <p>Skozi ves mandat poslušam in ko prebiram podatke, ki jih predstavlja tudi Ministrstvo
               za delo, družino, socialne zadeve in enake možnosti, se odpira vprašanje, da smo na
               vrhu lestvice med evropskimi državami z dolgotrajno brezposelnimi osebami, ki so
               starejše od 55 let. Še zlasti se sprašujem, in tukaj bom recimo plediral tudi na
               Ministrstvo za delo, družino, socialne zadeve in enake možnosti, da premisli o tem
               vprašanju še enkrat, kljub temu da smo danes slišali spoštovanega državnega
               sekretarja, ki temu predlogu, ki ste ga podali, nasprotuje in da vsi skupaj
               razmišljamo, kaj je s tistimi ekscesnimi primeri, na katere smo opozarjali že pri
               razpravi oktobra in novembra ter pri sprejetju novele Zakona o pokojninskem in
               invalidskem zavarovanju-2. Gre za ljudi, ki niso nujno izpolnjevali pogojev, ki so
               bili določeni v prehodnem obdobju. Se pravi, jaz sem vesel, da ste odprli 394. člen.
               Moj poziv ali če drugače rečem, vas povabim k premisleku o tem, ali nismo v tisti
               razpravi zaznali nekatere primere, kjer se je nekaterim posebej ranljivim ekstremno
               podaljšal čas, ko se bodo lahko upokojili. Gre za ljudi in zdaj ne bom, da ne bo v
               tej danes sicer krajši razpravi, ampak vendarle z nekoliko bolj umirjenimi toni, brez
               kakšnega večjega nasprotovanja, brez ideološke razprave, ali nismo med njimi našli
               tudi invalide, invalide druge in tretje kategorije, ki so se po svojih močeh trudili.
               Tako kot ste danes tudi vi govorili o ljudeh, ki delajo, ki pošteno delajo, ki se
               trudijo, da bi poskrbeli tudi zase, da bi bili koristni v tej družbi, pa so morda
               bili v tistem zelo skopo odmerjenem prehodnem obdobju zaposleni. Niso bili na zavodu
               za zaposlovanje, niso uveljavljali kakšnih drugih pravic, ampak so se enostavno
               trudili in so delali. In ravno zaradi tega ker vas vabim k razmisleku in k temu, da
               pogledamo, bom seveda zelo vesel, če bo konstruktivno sodelovalo tudi Ministrstvo za
               delo, družino, socialne zadeve in enake možnosti, kakšni so podatki za to posebej
               ranljivo skupino ljudi. Iskreno bom priznal, da so se nekateri obrnili name. Imam
               nekaj komunikacije, tudi nekateri člani Poslanske skupine Stranke modernega centra so
               jih sprejeli na pogovor, zato da so nam predstavili situacijo, v kateri so. Ni
               enovita, precej različne situacije so. In kar plediram tukaj, je, da pri tistih, ki
               so jih zadele negativne posledice, ker niso ravnali ozko po določilih zakona in se
               jim je zaradi tega podaljšala doba do njihove upokojitve, moj edini namen danes je
               bil, ker smo pri splošni razpravi, da vas vse skupaj povabim k premisleku o tem, da
               malo pogledamo številke, malo pogledamo te različne situacije, o katerih je bilo
               govora. Pri nekaterih smo ugotovili, da se jim tja do – ekstremni primer – 12 let
               podaljša doba, v kateri se bodo lahko upokojili. Jaz verjamem, da tega ni veliko. Jaz
               verjamem, ko bomo dali na tehnico pluse in minuse, ko bomo na eni strani pogledali,
               kakšne so finančne posledice, da bomo najverjetneje, to je moje ugibanje po podatkih,
               ki so mi dostopni v skladu z vsemi elementi, ki jih upoštevam pri tem predlogu, in
               napovedujem, da bomo s strani naše poslanske skupine šli tudi v predlog amandmaja za
               odprte člene, če bo to potrebno, da pogledamo realno na situacijo in da imamo pred
               očmi, da gre za ljudi, ki so posebej ranljiva skupina. Ne nazadnje, pa nočem danes,
               ker danes smo bili malo bolj pri trdih argumentih, argumentih sodobnega sveta,
               podjetništva in nevarnosti za podjetnike, ali bodo propadli, če bodo odškodnine, ki
               jih morajo plačati, previsoke in tako naprej. Spoštujem in nimam nobenih težav, da
               pogledamo tudi na te interese in vidimo, ali in kakšne rešitve lahko sprejmemo. Zato
               seveda tudi pozdravljam vaš poziv. Če je 15 tisoč premalo, se lahko pogovarjamo o
               drugi številki. Zadeve po splošni razpravi so odprte, morajo ostati odprte in
               verjamem, da lahko v nekem konstruktivnem in umirjenem dialogu lahko pridemo do
               najboljših rešitev, pri čemer smo povedali, da verjamemo, da ni nujno prek zakona o
               pokojninskem in invalidskem zavarovanju. Ampak ne zapiram možnosti, puščam razpravo
               odprto, sam je ne bi želel s čem zapirati. Ampak dajmo na drugi strani pogledati na
               ljudi, ki, trdno verjamem, da ne po svoji krivdi so v posebni skupini, je zanje
               ugotovljeno, tudi te postopke vsaj malo poznam, in vsi tisti, ki poznate postopke za
               ugotovitev invalidnosti druge in tretje kategorije, veste, kakšni so ti postopki, pod
               kakšnimi pogoji, kako ti ljudje, ki so posebej ranljivi in ki so potrebni posebne
               obravnave in našega razumevanja, vzajemnosti, spoštovanja in, kot sem omenil na
               koncu, tudi solidarnosti, sočutja.</p>
               <p>Toliko v tem trenutku in upam, da boste lahko razumeli. Ne gre za to, da bi s figo v
               žepu dajali podporo za predlog zakona, smo pa tudi povedali, kje in koliko smo odprti
               v razpravi in kaj pričakujemo. Ne potrebujemo in ne želimo, bomo zavrnili kakršenkoli
               očitek, če bi nam kdo želel očitati, da smo kaj s figo v žepu počeli. Vedno znova smo
               in v tistem delu, kjer sem odreagiral, ko sem rekel, mogoče ste majčkeno dobili
               krila, ste malo poleteli in ste želeli že kar danes na splošni razpravi doseči več,
               kot je potrebno ali mogoče v tej splošni razpravi.</p>
               <p>Poslanska skupina Stranke modernega centra je takoj na začetku mandata povedala, da
               si želi sodelovanja v Državnem zboru in po najboljših možnih močeh to tudi počnemo.
               Ne glede na to, iz katerekoli smeri, če prihajajo dobri predlogi, z veseljem
               prisluhnemo, sodelujemo in skupaj iščemo najboljše možne rešitve. Najlepša hvala.</p>
            </sp>
            <sp xml:id="SDZ7-Redna-37-2018-01-25.sp141">

               <speaker>PODPREDSEDNIK MATJAŽ NEMEC:</speaker>

               <p>Predstavnik predlagatelja, mag. Matej Tonin, izvolite, imate besedo.</p>
            </sp>
            <sp xml:id="SDZ7-Redna-37-2018-01-25.sp142">

               <speaker>MAG. MATEJ TONIN (PS NSi):</speaker>

               <p>Kar dobro sem poslušal razpravo in se zavedam, da ni bila vsesplošna podpora temu
               zakonu, ampak posameznim rešitvam. Vi pa tudi poznate sam postopek in veste, da če
               danes ta zakon ubijete, potem ne bo nobene razprave in bo postopek končan. Če ga
               spustite v drugo obravnavo, so možnosti odprte. Lahko od treh rešitev izglasujete
               samo eno, lahko dve, lahko tri, kakorkoli. Skratka, vse je še možno spreminjati in
               dodeljevati. To se mi zdi bistvena poanta, kar praksa v preteklosti ni bila. Ko ste
               dejali, da je bil SMC vedno pripravljen na sodelovanje … V začetku mandata ja, vmes
               malo ne, zdaj se pripravljenost spet malo veča, kar je v redu stvar.</p>
               <p>Glejte, tudi mi smo več kot zainteresirani, da se popravijo krivice najširšemu krogu
               in da se da pri tem, kar smo predlagali, narediti še en korak naprej. S tem se
               strinjam, in to je stvar za drugo obravnavo. Glede ostalih dveh rešitev, jaz se bom,
               me pa tudi razumite, trudil se bom še naprej predstavljati te argumente, ker vendarle
               mislim, da so argumenti na naši strani, da jih pa marsikdo noče razumeti. Verjamem,
               da vi mislite drugače. Ampak vsaj danes je bil pri teh regresnih zahtevkih narejen
               premik naprej v tem smislu, da se je razprava vendarle osredotočala bolj na to, v
               kakšni višini jih določamo, ne pa, da je bilo to vsesplošno klofutanje, da gre za
               odpravljanje standardov varnosti pri delu. To pa je korak naprej. Bomo videli, kako
               se bodo stvari razvijale.</p>
            </sp>
            <sp xml:id="SDZ7-Redna-37-2018-01-25.sp143">

               <speaker>PODPREDSEDNIK MATJAŽ NEMEC:</speaker>

               <p>Prehajamo v sklepni del splošne razprave, v katerem dobita besedo, če želita, ponovno
               predstavnik predlagatelja in predstavnik Vlade.</p>
               <p>Predstavnik predlagatelja, mag. Matej Tonin, imate besedo, izvolite.</p>
            </sp>
            <sp xml:id="SDZ7-Redna-37-2018-01-25.sp144">

               <speaker>MAG. MATEJ TONIN (PS NSi):</speaker>

               <p>Ob zaključku razprave bi se iskreno želel zahvaliti za korektno razpravo, ki je
               tokrat minila v takih umirjenih tonih in se je dotikala predvsem konkretnih dejstev.
               Hvaležni smo vsem tistim, ki ste danes napovedali, da boste ta zakon podprli, da bo
               lahko nadaljeval svojo pot. Že danes pa napovedujem, da smo se tudi s tistimi, ki ste
               bili danes nekoliko trši in ste dejali, da sicer podpirate posamezne rešitve, da pa
               kljub vsemu zakona ne boste podprli, pripravljeni pogovarjati, če bi vendarle našli
               najmanjši skupni imenovalec, da določene stvari premaknemo naprej. Ne pozabite, da
               nimamo več ogromno časa, da bo tega mandata praktično aprila konec in da se nam, kar
               se tiče same parlamentarne procedure, že relativno mudi. Mi bomo vložili vse napore.
               Kot je videti, ima veliko možnost tisti del, ki govori o ljudeh, ki so tudi po 31.
               12. 2012 prostovoljno vplačevali v pokojninsko blagajno, vsaj po razpravi sodeč je
               bilo razumeti, da ta del zakona ima največjo podporo. Bomo pa vložili maksimalni
               napor, da bi vendarle pri teh regresnih zahtevkih oziroma pri oblikovanju bolj
               predvidljivega podjetniškega okvira naredili zadeve bolj jasne in pregledne. Ta
               številka 15 tisoč je bila vzeta iz avtomobilskih zgodb, iz avtomobilskih odškodnin in
               sem rekel, da je stvar debate. Lahko se tudi dvigne, bistveno pa je, da se postavi
               neka omejitev, da se te nevarnosti in odškodninske zahteve lahko zavarujejo. Pri
               dvojnem statusu pa tudi upam, da bodo še kakšni argumenti zalegli, da tudi tukaj
               naredimo korak naprej. Hvala lepa danes vsem.</p>
            </sp>
            <sp xml:id="SDZ7-Redna-37-2018-01-25.sp145">

               <speaker>PODPREDSEDNIK MATJAŽ NEMEC:</speaker>

               <p>Vsi prijavljeni razpravljavci, ki ste to želeli, ste dobili besedo.</p>
               <p>Ker čas, določen za razpravo, še ni potekel, sprašujem, ali želi na podlagi prvega
               odstavka 71. člena Poslovnika Državnega zbora še kdo razpravljati. Ugotavljam, da ne,
               zato zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločali danes v okviru glasovanj, to je pol ure
               po prekinjeni 14. točki dnevnega reda.</p>
               <p>S tem tudi prekinjam 9. točko dnevnega reda.</p>
               <p>Prehajamo na <title>5. TOČKO DNEVNEGA REDA, TO JE NA DRUGO OBRAVANVO PREDLOGA ZAKONA O
                  PLAČILNIH STORITVAH, STORITVAH IZDAJANJA ELEKTRONSKEGA DENARJA IN PLAČILNIH
                  SISTEMIH. </title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade, in sicer
               državni sekretarki na Ministrstvu za finance mag. Saši Jazbec.</p>
            </sp>
            <sp xml:id="SDZ7-Redna-37-2018-01-25.sp146">

               <speaker>SAŠA JAZBEC:</speaker>

               <p>Spoštovani predsedujoči, spoštovane poslanke in poslanci!</p>
               <p>Državni zbor danes razpravlja o Predlogu zakona o plačilnih storitvah, storitvah
               izdajanja elektronskega denarja in plačilnih sistemih, ki ga je v obravnavo Državnemu
               zboru posredovala Vlada Republike Slovenije.</p>
               <p>Glavni namen predloga zakona je v slovensko zakonodajo prenesti direktivo o plačilnih
               storitvah na notranjem trgu. Za navedeno direktivo velja načelo popolne
               harmonizacije, kar pomeni, da države članice ne smejo predpisati dodatnih ali
               drugačnih zahtev v zvezi z vsebinami, ki jih ureja direktiva. Predlog zakona bo
               nadomestil sedanji zakon o plačilnih storitvah in sistemih. Osnovna struktura in
               vsebina Zakona o plačilnih storitvah in sistemih se je ohranila tudi v predlogu
               novega zakona, ki poleg tega ureja tudi nekatera nova področja. Prav tako predlog
               dopolnjuje oziroma spreminja določbe veljavnega zakona tako z vidika prenosa določb
               prej omenjene direktive kot tudi v delih, kjer se je pri izvajanju zakona to pokazalo
               za potrebno.</p>
               <p>Glavna sprememba, ki jo prenaša predlog zakona je povezana s prinosom direktive o
               plačilnih storitvah na notranjem trgu, in sicer se razširjajo dejavnosti, ki se
               štejejo za plačilne storitve. Tako sta med plačilne storitve dodatno vključeni dve
               novi obliki, ki se izvajata preko interneta, to sta storitev odreditve plačil in
               storitev zagotavljanja informacij o računih. Storitve odreditve plačil omogočajo
               plačevanje v okviru e-trgovine z vzpostavitvijo programske povezave med spletnim
               mestom trgovca in spletno bančno platformo plačnikovega ponudnika plačilnih storitev,
               ki vodi plačnikov plačilni račun. S tehnološkim razvojem se je v zadnjih letih
               pojavila tudi vrsta dopolnilnih storitev, kot so storitve zagotavljanja informacij o
               računih. S temi storitvami se uporabniku plačilnih storitev zagotavljajo spletne
               informacije v zbirni obliki o enem ali več plačilnih računih, ki jih ima pri enem ali
               več drugih ponudnikih plačilnih storitev in so dostopne prek spletnih vmesnikov
               ponudnika plačilnih storitev, ki vodi račune.</p>
               <p>Z vidika odnosa med uporabnikom in ponudnikom plačilnih storitev predlog zakona
               določena nekatere dodatne informacije, ki jih mora zajemati okvirna pogodba o
               opravljanju plačilnih storitev. V zvezi z uporabnikovo odpovedjo okvirne pogodbe pa
               določa, da ponudnik plačilnih storitev ne sme zaračunati uporabniku posebnih
               nadomestil zaradi odpovedi pogodbe, če upravnik odpove okvirno pogodbo po izteku
               šestih mesecev od sklenitve, in ne več po izteku dvanajstih mesecev, kot je to
               veljalo v trenutnem zakonu.</p>
               <p>Predlog zakona tudi predvideva, da v primeru uporabnikove odgovornosti za neodobrene
               plačilne transakcije uporabnik krije izgubo zneskov do največ 50 evrov, če je bila
               plačilna transakcija izvedena kot posledica uporabe ukradenega ali izgubljenega
               plačilnega instrumenta ali zlorabe plačilnega instrumenta. V skladu s sedanjo
               ureditvijo uporabnik namreč krije znesek do 150 evrov. Novost je tudi, da morajo
               ponudniki plačilnih storitev vzpostaviti in uporabljati ustrezne in učinkovite
               postopke za reševanje pritožb uporabnikov plačilnih storitev, ki med drugim vključuje
               tudi zahtevo, da morajo na pritožbo odgovoriti v 15 delovnih dneh od prejema. Predlog
               zakona zainteresiranim strankam, vključno z združenji potrošnikov tudi omogoča, da
               pri Banki Slovenije vložijo pritožbo v zvezi z domnevnimi kršitvami tega zakona s
               strani ponudnikov plačilnih storitev.</p>
               <p>Spoštovane poslanke in poslanci! Vlada predlaga, da Državni zbor sprejme predlagano
               besedilo Zakona o plačilnih storitvah, storitvah izdajanja elektronskega denarja in
               plačilnih sistemih. Hvala.</p>
            </sp>
            <sp xml:id="SDZ7-Redna-37-2018-01-25.sp147">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročil odbora dajem besedo podpredsednici gospe Vojki Šergan.
               Izvolite.</p>
            </sp>
            <sp xml:id="SDZ7-Redna-37-2018-01-25.sp148">

               <speaker>VOJKA ŠERGAN (PS SMC):</speaker>

               <p>Hvala za besedo. Spoštovana državna sekretarka, kolegice in kolegi!</p>
               <p>Poročilo o Predlogu zakona o plačilnih storitvah, storitvah izdajanja elektronskega
               denarja in plačilnih sistemih. Odbor za finance in monetarno politiko je na 46. seji
               11. januarja 2018 kot matično delovno telo obravnaval Predlog zakona o plačilnih
               storitvah, storitvah izdajanja elektronskega denarja in plačilnih sistemih, ki ga je
               v Državni zbor v obravnavo in sprejetje predložila Vlada. Odbor je poleg predloga
               zakona prejel tudi mnenje Zakonodajno-pravno službe in mnenje Komisije Državnega
               sveta za gospodarstvo, obrt, turizem in finance. V skladu s 129. členom Poslovnika
               Državnega zbora so amandmaje k predlogu zakona k posameznim členom vložile poslanske
               skupine koalicije. Seje odbora so se udeležili predstavniki Ministrstva za finance,
               Zakonodajno-pravna služba in Banke Slovenije.</p>
               <p>V uvodni dopolnilni obrazložitvi je državni sekretar na Ministrstvu za finance
               pojasnil cilje in namen predloga zakona ter predstavil poglavitne rešitve, ki se
               nanašajo predvsem na prenos direktive, na nadomeščanje že sprejetega zakona, hkrati
               pa predlog zakona ureja tudi nova področja ter razširja dejavnosti, ki se štejejo za
               plačilne storitve. Predstavnica Zakonodajno-pravne službe je glede pripomb iz pisnega
               mnenja poudarila, da so nekatere pripombe upoštevane z vloženimi amandmaji ter
               opozorila na kratke vsebinske obrazložitve posameznih amandmajev. Opozorila je tudi
               na neenotnost izrazoslovja in togo sledenje direktivi, ki se prenaša. Predstavila je
               tudi pripombe k posameznim členom. Uvodoma je predstavnik Državnega sveta predstavil
               pisno mnenje Komisije Državnega sveta za gospodarstvo, obrt, turizem in finance in
               povedal, da Državni svet predlog zakona podpira.</p>
               <p>V razpravi je bilo opozorjeno na mnenje Zakonodajno-pravne službe glede izrazoslovja
               in kompatibilnosti predloga zakona z direktivo o notranjem trgu, izpostavljena je
               bila višina ustanovnega kapitala ter omenjena vloga Banke Slovenije kot prekrškovnega
               organa in njena vključenost v pripravo predloga zakona. Izpostavljeno je bilo tudi
               vprašanje glede ureditve v zvezi z fiduciarnimi računi in glede definicij posameznih
               kategorij, kot so električni denar, kriptovaluta in Bitcoin ter možnost zlorab,
               vprašanje nadzora nad omenjenimi valutami in vprašanje izjem. Povedano je bilo, da
               predlog zakona prinaša pozitivne učinke, saj zmanjšuje stroške in cene za uporabnike
               plačilnih storitev.</p>
               <p>Med razpravo so državni sekretar z Ministrstva za finance ter predstavnica Banke
               Slovenije odgovorili na zastavljena vprašanja in podali dodatna pojasnila. Odbor je v
               skladu s Poslovnikom Državnega zbora obravnaval vložene amandmaje poslanskih skupin
               koalicije in jih sprejel skupaj z predlaganimi spremembami.</p>
               <p>Odbor je v skladu s 128. členom Poslovnika Državnega zbora glasoval o vseh členih
               predloga zakona in jih sprejel. Hvala.</p>
            </sp>
            <sp xml:id="SDZ7-Redna-37-2018-01-25.sp149">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Gospod Luka Mesec bo predstavil stališče Poslanske skupine Levica. Izvolite.</p>
            </sp>
            <sp xml:id="SDZ7-Redna-37-2018-01-25.sp150">

               <speaker>LUKA MESEC (PS Levica):</speaker>

               <p>Hvala za besedo, gospod podpredsednik, in lep pozdrav.</p>
               <p>Glede na zmedo zadnjič na odboru, bom na začetku povedal za državljane, ki nas
               spremljajo, da se zakon, ki ga obravnavamo, ne nanaša na kriptovalute, ampak
               elektronski denar, o katerem govorimo, so kreditne kartice, razni pripomočki za
               plačevanje z mobiteli, kot so Moneta in pripomočki za plačevanje na internetu, kot je
               PayPal. Zakon vsebuje nekaj pozitivnih rešitev za potrošnike, žal pa je nekoliko
               nedosleden in hkrati s pravicami za potrošnike širi tudi liberalizacijo trga in
               omogoča nekatere koristi multinacionalkam, kot je že omenjeni PayPall. V Levici se
               strinjamo s tistimi ukrepi, ki povečujejo varnost potrošnikov, ki kupujejo po spletu,
               plačujejo z mobitelom in podobno. Strinjamo se z rešitvijo, da imetnik kartice ali
               drugega plačilnega sredstva, ki mu kartico ukradejo in z njo nakupujejo, ne krije
               celotnega stroška zlorabe, ampak maksimalno 50 evrov. Prav tako se strinjamo s tem,
               da mora podjetje, ki uvaja plačilne storitve, omogočiti pošteno obravnavo pritožb.
               Enako je pomembno, da se lahko potrošnik, ki je bil oškodovan oziroma združenje
               potrošnikov pritoži direktno na Banko Slovenije. Dobrodošla je tudi prepoved
               zaračunavanja provizij za plačevanje s karticami, problem pa je, da bodo nekatere
               multinacionalke, recimo PayPall, kljub temu zakonu še vedno zaračunavale provizije.
               To je eden od razlogov, zakaj pravim, da je ta zakon nedosleden.</p>
               <p>Naposled moram pa opozoriti še na člen, ki se nanaša na fiduciarne račune, torej na
               račune, ki jih nekdo v svojem imenu vodi za neko drugo osebo ali podjetje. Fiduciarni
               računi so vrsta, ki jo je treba vsekakor omejiti, ker se pogosto za njimi skrivajo
               dejanski lastniki iz takšnih ali drugačnih namenov. Recimo znano je, da različni tuji
               skladi skrivajo delnice Petrola na fiduciarnih računih tujih bank. V takih primerih
               je to absolutno treba prepovedati. Strinjamo se, da lahko fiduciarne ali skrbniške
               plačilne račune načeloma lahko vodijo samo odvetniki ali notarji. Opozarjamo pa, da
               imajo po veljavni zakonodaji fiduciarne račune tudi nekatere delavske organizacije,
               recimo 21 jih imajo odprtih sindikati, 151 pa zadruge. Te račune bodo morali v roku
               treh let v glavnem zapreti, zato na tem mestu, preden zaključim stališče, odgovorne
               pozivam, naj postopke vodijo tako, da bodo tudi te organizacije in zadruge lahko
               normalno delovale.</p>
               <p>V Levici se bomo na podlagi povedanega pri glasovanju o tem zakonu vzdržali.</p>
            </sp>
            <sp xml:id="SDZ7-Redna-37-2018-01-25.sp151">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Andreja Potočnik bo predstavila stališče Poslanske skupine Stranke modernega
               centra. Izvolite.</p>
            </sp>
            <sp xml:id="SDZ7-Redna-37-2018-01-25.sp152">

               <speaker>ANDREJA POTOČNIK (PS SMC):</speaker>

               <p>Spoštovani predsedujoči, kolegi in kolegice!</p>
               <p>Glavna sprememba, ki jo prinaša Predlog zakona o plačilnih storitvah, storitvah in
               izdajanju elektronskega denarja in plačilnih storitvah, je razširitev dejavnosti, ki
               se štejejo za plačilne storitve. Plačilne storitve zajemajo aktivnosti, ki omogočajo
               polog gotovine na plačilni račun, in vse aktivnosti, ki so potrebne za upravljanje
               tega računa; aktivnosti, ki omogočajo dvig gotovine s plačilnega računa, in vse
               aktivnosti, ki so potrebne za upravljanje tega računa; aktivnosti, ki omogočajo
               izvrševanje plačilnih transakcij v breme in dobro plačilnega računa pri pobudniku
               plačilnih storitev, ki vodi plačilni račun, ali pa pri drugem ponudniku plačilnih
               storitev.</p>
               <p>Poleg tega sta med plačilne storitve dodani tudi dve novi obliki, to sta storitev
               odreditve plačil in storitev zagotavljanja informacij o računih. Storitev odreditve
               plačil je storitev za odreditev plačilnega naloga na zahtevo uporabnika plačilnih
               storitev v zvezi s plačilni računom, odprtim pri drugem ponudniku plačilnih storitev.
               Storitev zagotavljanja informacij o računih pa je interna storitev za zagotavljanje
               konsolidiranih informacij v enem plačilnem računu ali več plačilnih računih, ki jih
               ima uporabnik plačilnih storitev pri drugem ponudniku plačilnih storitev ali pa pri
               več kot enemu ponudniku teh storitev.</p>
               <p>Namen predloga je potrošnikom in trgovcem omogočiti v celoti izkoristek notranjega
               trga plačilnih storitev v primerjavi z veljavnim zakonom zlasti na področju
               e-trgovine. Za dosego tega cilja in spodbuditev večje konkurence, učinkovitosti in
               inovacij na področju elektronskih plačil predlog zagotavlja pravno jasnost in enake
               konkurenčne pogoje, kar naj bi prineslo znižanje stroškov in cen za uporabnike
               plačilnih storitev ter večjo izbiro in preglednost pri samih storitvah, spodbujanje
               inovativnih storitev ter zagotavljanje varnih in preglednih plačilnih storitev.</p>
               <p>Predlog zakona bo vplival tudi na ponudnike plačilnih storitev v delu, kjer se
               določajo drugačne ali dodatne zahteve, predvsem pa bo vplival na ponudnike storitev
               odreditev plačil in ponudnike storitev zagotavljanje informacij o računih.</p>
               <p>Zaradi vsega navedenega bo Poslanska skupina SMC podprla Predlog zakona o plačilnih
               storitvah, storitvah izdajanja elektronskega denarja in plačilnih sistemih.</p>
            </sp>
            <sp xml:id="SDZ7-Redna-37-2018-01-25.sp153">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Marko Pogačnik bo predstavil stališče Poslanske skupine Slovenske demokratske
               stranke. Izvolite.</p>
            </sp>
            <sp xml:id="SDZ7-Redna-37-2018-01-25.sp154">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, spoštovani državni sekretar, kolegice, kolegi!</p>
               <p>Zakon o plačilnih storitvah in storitvah izdajanja elektronskega denarja in plačilnih
               sistemih predvideva prenos evropske direktive v nacionalno zakonodajo. Poleg ciljev,
               ki so povezani s prenosom direktive Evropske unije, se s predlogom zakona odpravljajo
               tudi nekatere druge pomanjkljivosti veljavnega obstoječega zakona, ki so se pokazale
               pri njegovem izvajanju v praksi.</p>
               <p>V Slovenski demokratski stranki ocenjujemo, da so spremembe in dopolnitve tega zakona
               naravnane v pozitivno smer, gre za prenos evropske direktive, zato mu ne bomo
               nasprotovali.</p>
            </sp>
            <sp xml:id="SDZ7-Redna-37-2018-01-25.sp155">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Marija Antonija Kovačič bo predstavila stališče Poslanske skupine Demokratične
               stranke upokojencev Slovenije. Izvolite.</p>
            </sp>
            <sp xml:id="SDZ7-Redna-37-2018-01-25.sp156">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala za besedo. Spoštovani, vsem prav lep pozdrav!</p>
               <p>V Poslanski skupini Desus bomo predlog zakona soglasno podprli. Ta v slovensko
               zakonodajo prenaša evropsko direktivo o plačilnih storitvah na notranjem trgu, za
               katero velja načelo popolne harmonizacije, kar pomeni, da države članice ne smejo
               spreminjati vsebine, ki jih direktiva ureja. Z njim pa bomo nadomestili tudi
               dosedanji zakon o plačilnih storitvah in sistemih. Razširjajo se dejavnosti, ki
               štejejo za plačilne storitve, med katere sta dodatno vključeni dve novi obliki, ki se
               izvajata preko interneta, in sicer storitev odreditve plačilnih storitev in storitev
               zagotavljanja informacij o računih. Storitve odreditve plačil omogočajo plačevanje v
               okviru e-trgovine z vzpostavitvijo programske povezave med spletnim mestom trgovca in
               spletno bančno platformo plačnikovega ponudnika plačilnih storitev, ki vodi plačnikov
               plačni račun. Poleg tega določa nekatere dodatne informacije, ki jih mora zajemati
               okvirna pogodba o opravljanju plačilnih storitev. Poleg tega ponudnik plačilnih
               storitev ne bo smel zaračunavati uporabniku posebnih nadomestil zaradi odpovedi
               pogodbe, če bo uporabnik odpovedal okvirno pogodbo po izteku šestih mesecev od
               sklenitve pogodbe in ne v dvanajstih mesecih kot do sedaj. V primeru uporabnikove
               odgovornosti za neodobrene plačilne transakcije bo uporabnik kril izgubo zneskov do
               največ 50 evrov, če je bila plačilna transakcija izvedena kot posledica uporabe
               ukradenega ali izgubljenega plačilnega instrumenta ali zlorabe plačilnega
               instrumenta. Do sedaj je veljalo, da se krije znesek do 150 evrov. Odprtje
               fiduciarnih računov bo dopuščeno le tistim, v zvezi s katerimi obstoji nek širši
               interes, ki opravičuje v njihovem imenu odprt fiduciarni račun. V Poslanski skupini
               Desus to podpiramo, saj fiduciarni računi vse prevečkrat popačijo realno sliko o
               premoženju oseb. Naj na koncu še poudarim, da v Poslanski skupini Desus podpiramo
               predlagano prepoved zaračunavanja provizije pri plačilu s kartico pri skorajda vseh
               transakcijah.</p>
               <p>Zaradi vsega naštetega bomo v Poslanski skupini Desus predlog podprli. Hvala.</p>
            </sp>
            <sp xml:id="SDZ7-Redna-37-2018-01-25.sp157">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jožef Horvat bo predstavil stališče Poslanske skupine Nove Slovenije –
               krščanskih demokratov. Izvolite.</p>
            </sp>
            <sp xml:id="SDZ7-Redna-37-2018-01-25.sp158">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovani državni sekretar, kolegice in
               kolegi!</p>
               <p>Predlog zakona o plačilnih storitvah, storitvah izdajanja elektronskega denarja in
               plačilnih sistemih v slovenski pravni red prinaša več različnih sprememb. Nekatere
               spremembe ocenjujemo kot dobrodošle, to je na primer določba, da mora ponudnik
               plačilnih storitev prejemniku omogočiti razpolaganje z denarnimi sredstvi na njegovem
               plačilnem računu takoj, ko je znesek plačilne transakcije odobren, ter tudi določba,
               da mora ponudnik plačilnih storitev brezplačno zagotoviti, da ga uporabnik ob vsakem
               času obvesti o morebitni izgubi, kraji ali zlorabi.</p>
               <p>Predlog zakona pa obravnavamo ravno v obdobju razmaha razvoja tako imenovanih
               kriptovalut. Tehnologija na področju elektronskega denarja in plačilnega prometa se
               razvija skorajda s svetlobno hitrostjo. Različne oblike elektronskega bančništva in
               elektronskega plačevanja so danes že dejstvo. Kot običajno so tudi na tem področju
               inovativnost, stroka in trg dva koraka pred zakonodajalcem. Storitve izdajanja
               elektronskega denarja lahko v skladu s predlogom tega zakona v Sloveniji opravljajo
               izključno le banke, družbe za izdajo elektronskega denarja, družbe za izdajo
               elektronskega denarja z opustitvijo, Banka Slovenije in Uprava Republike Slovenije za
               javna plačila. Področje elektronskega bančništva in elektronskega poslovanja je zelo
               razvejano, zato je pomembno, kako zakon definira posamezne pojme. Predlog zakona je
               elektronski denar definiral kot shranjeno denarno vrednost v obliki terjatve imetnika
               elektronskega denarja do izdajatelja elektronskega denarja, ki je v elektronski
               obliki in jo izda izdajatelj elektronskega denarja na podlagi prejema denarnih
               sredstev za namen izvrševanja plačilnih transakcij ter jo kot plačilno sredstvo
               sprejme oseba, ki ni izdajatelj elektronskega denarja. Imetnik elektronskega denarja
               lahko kadarkoli zahteva, da mu izdajatelj elektronskega denarja unovči protivrednost
               izdanega elektronskega denarja, ki ni porabljena.</p>
               <p>Lahko bi ugotovili, da je ta definicija zelo splošna ter lahko zajema zelo široko
               področje elektronskega plačevanja, vključno s kriptovalutami. Na drugi strani pa
               Vlada pravi, da kriptovalute v tej definiciji niso zajete. Bojimo se, da bi lahko na
               tem področju nastala precej velika zmeda ter nejasnost. Svet gre naprej. V Novi
               Sloveniji bi si želeli, da zakonodajalec z realnim dogajanjem na področju tehnologije
               in trga ne bi vedno zaostajal za dva ali celo tri korake.</p>
               <p>Pri tem je zanimiva tudi predlagana ureditev, ki regulira družbe za izdajo
               elektronskega denarja. Te družbe morajo pridobiti dovoljenje Banke Slovenije za
               upravljanje storitve izdajanja elektronskega denarja. Ko pravno osebo zaprosi za
               dovoljenje Banke Slovenije, mora imeti ustanovni kapital vsaj v višini 350 tisoč
               evrov. Pri tem se nam v povezavi z ustavno pravico do svobodne gospodarske pobude
               postavlja vprašanje, zakaj Vlada predlaga ravno takšno višino. Ta višina ustanovnega
               kapitala se nam zdi relativno visoka oziroma previsoka.</p>
               <p>Zaradi številnih nejavnosti tega predloga zakona v Poslanski skupini Nove Slovenije
               ne bomo podprli.</p>
            </sp>
            <sp xml:id="SDZ7-Redna-37-2018-01-25.sp159">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Matjaž Han bo predstavil stališče Poslanske skupine Socialnih demokratov.
               Izvolite.</p>
            </sp>
            <sp xml:id="SDZ7-Redna-37-2018-01-25.sp160">

               <speaker>MATJAŽ HAN (PS SD):</speaker>

               <p>Hvala lepa, podpredsednik..Državni sekretar!</p>
               <p>Zakon o plačilnih storitvah izdajanja elektronskega denarja in plačilnih sistemih bo
               v celoti nadomestil veljavni zakon o plačilnih storitvah in sistemih. Zakon v
               slovenski pravni red prinaša evropsko direktivo in zagotavlja sodelovanje med
               nacionalnimi trgi ter enake konkurenčne pogoje za vse ponudnike plačilnih storitev na
               področju unije, ki je za plačilne storitve enoten notranji trg. Že danes namreč ni
               redkost, da imajo državljani povsem legalne in pregledne račune pri raznih ponudnikih
               plačilnih storitev, ki delujejo v tujini. Takšne storitve postajajo nepogrešljive. Ne
               le za določene poslovne sektorje, temveč tudi za povsem navadne ljudi in vsakodnevne
               opravke. Zato pomemben del zakona določa pravice in obveznosti uporabnikov in
               ponudnikov plačilnih storitev ter namenja pozornost izboljševanju zaščite potrošnikov
               pred goljufijami.</p>
               <p>Tudi zato bo verjetno najbolj opažena posledica sprejetja tega zakona, da izvajalci
               plačilnih storitev, na primer kartični posredniki ali spletne finančne platforme, ne
               bodo več mogli zaračunavati provizij za plačila kupcem, kar bo, hvala bogu, znižalo
               njihove stroške. Hkrati se s tem predlogom zakona urejajo tudi drugi pogoji za
               opravljanje plačilnih storitev in določajo pogoji za vstop na trg za ponudnike
               plačilnih storitev, vključno z novimi oblikami ponudnikov plačilnih storitev.
               Predpisujejo pa se tudi pogoji za ustanovitev, poslovanje, nadzor in prenehanje
               klirinških družb.</p>
               <p>V Poslanski skupini Socialnih demokratov bomo ta predlog podprli. Hvala lepa.</p>
            </sp>
            <sp xml:id="SDZ7-Redna-37-2018-01-25.sp161">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Amandmaji k dopolnjenemu
               predlogu zakona niso vloženi, zato zaključujem drugo obravnavo predloga zakona. O
               predlogu zakona bomo glasovali danes v okviru glasovanj, to je pol ure po prekinjeni
               14. točki dnevnega reda.</p>
               <p>S tem prekinjam 5. točko dnevnega reda.</p>
               <p>Prehajamo na <title>14. TOČKO DNEVNEGA REDA, TO JE NA OBRAVNAVO PREDLOGA DEKLARACIJE O
                  NEOBSTOJU PREHODA DRUŽBENE LASTNINE V DRŽAVNO. </title>
               </p>
               <p>Predlog deklaracije je v obravnavo zboru predložil poslanec gospod Janko Veber. V
               zvezi s tem predlogom deklaracije Odbor za finance in monetarno politiko predlaga
               Državnemu zboru sprejetje sklepa, da predlog deklaracije ni primeren za nadaljnjo
               obravnavo.</p>
               <p>Besedo dajem podpredsednici odbora Vojki Šergan za dopolnilno obrazložitev predloga
               sklepa. Izvolite.</p>
            </sp>
            <sp xml:id="SDZ7-Redna-37-2018-01-25.sp162">

               <speaker>VOJKA ŠERGAN (PS SMC):</speaker>

               <p>Hvala za besedo. Spoštovani sekretar, kolegice in kolegi, še enkrat!</p>
               <p>Poročilu k Predlogu deklaracije o neobstoju prehoda družbene lastnine v državno.
               Odbor za finance in monetarno politiko je na 46. seji 11. januarja 2018 obravnaval
               Predlog deklaracije o neobstoju prehoda družbene lastnine v državno, ki jo je
               Državnemu zboru v obravnavo predložil poslanec Janko Veber. Odbor je poleg predloga
               deklaracije prejel še mnenje Zakonodajno-pravne službe z dne 22. december 2017,
               mnenje Vlade Republike Slovenije z dne 11. januar 2018 in odgovor na mnenje
               Zakonodajno-pravne službe s strani skupine državljanov s podporniki, ki ga je odbor
               prejel na klop. V poslovniškem roku ni bilo vloženih amandmajev s strani
               kvalificiranih predlagateljev. Na seji odbora so bili prisotni predlagatelj,
               predstavniki Ministrstva za finance ter Zakonodajno-pravna služba.</p>
               <p>Uvodno dopolnilno obrazložitev k predlogu deklaracije je kot predlagatelj podal
               poslanec Janko Veber. Ob tem je izpostavil, da Državni zbor Republike Slovenije in
               Vlada Republike Slovenije nimata nikakršnega pravno veljavnega dokazila, da so se
               državljanke in državljani na kakršenkoli način odpovedali družbeni lastnini na
               ustavni ali mednarodni pravni ravni. Ni bilo ponujeno referendumskega ali drugega
               pravnoveljavnega primerjalnega posvetovanja z državljani kot lastniki. Družba ni
               skupina nekih imaginarni in neimenovanih oseb, temveč smo to državljani z imeni in
               priimki. Tako so lastniki znani od prvega do zadnjega. Predstavnica
               Zakonodajno-pravne službe je opozorila, da je položaj družbene lastnine v pravnem
               sistemu pri sprejemu svojih odločitev analiziralo tudi Ustavno sodišče. Najbolj
               decidirano stališče, ki je relevantno tudi za vsebino predlagane deklaracije, je
               zavzelo v odločbi UI77/93 z dne 6. julija 1995 v 19. točki, kjer je zapisalo amandma
               XCX k prejšnji ustavi, Uradni list Republike Slovenije št. 7/91, ki je predvidel
               preoblikovanje družbene lastnine v javno in v druge oblike lastnine z zakonom. V
               sedanji ustavni ureditvi, v kateri amandmaji k prejšnji ustavi seveda ne veljajo več,
               je zakonodajalec ustavno podlago za sprejem ZLPP imel v prvem členu Ustavnega zakona
               za izvedbo Ustave, po katerem je bilo treba vso zakonodajo uskladiti z novo ustavo,
               torej tudi zakonsko urediti način prenehanja družbene lastnine oziroma njenega
               preoblikovanja v pravo lastnino. Nova ustava kategorije družbene lastnine ne pozna
               več, zato ta tudi ne uživa ustavnega varstva. V prehodnem obdobju do njenega
               preoblikovanja jo varuje prejšnja zakonodaja, kolikor še velja, ter nova zakonodaja,
               ki ureja njeno preoblikovanje in varstvo. Ne glede na način nastanka družbene
               lastnine je bila naloga zakonodajalca, da družbeno lastnino preoblikuje v pravo
               lastnino in da določi kriterije za določitev znanih lastnikov. Pri tem je bil
               zakonodajalec vezan na ustavo, vendar ustava družbene lastnine kot take ne varuje.
               Poleg ustavnosodne judikature tudi iz stališč pravne teorije nesporno izhaja, da je
               bila v novem pravnem in ekonomskem sistemu družbena lastnina preoblikovana in ne
               obstaja več. Po mnenju Zakonodajno-pravne službe je navedena stališča, ki izhajajo iz
               Temeljne ustavne listine o samostojnosti in neodvisnosti Republike Slovenije,
               Ustavnega zakona za izvedbo Temeljne ustavne listine o samostojnosti in neodvisnosti
               Republike Slovenije, Ustave, Ustavnega zakona za izvedbo Ustave Republike Slovenije,
               pravne teorije, ustavnosodne prakse in iz zakonodajnih postopkov predlogov zakonov,
               ki so določili lastninjenje družbene lastnine, treba upoštevati pri odločanju o
               primernosti predlagane deklaracije.</p>
               <p>Državni sekretar Ministrstva za finance deli mnenje z Zakonodajno-pravno službo ter
               sporoča mnenje Vlade, da besedilo in obrazložitev predlagane deklaracije nista pravno
               utemeljena in zato njenemu sprejetju nasprotuje.</p>
               <p>V razpravi je bilo s strani nekaterih članov opozorjeno na časovno distanco vsebine
               tega predloga deklaracije ter da se vzbuja vtis po nekih predvolilnih aktivnostih,
               kar pa predlagatelj deklaracije zavrača, saj je njegova pobuda prisotna že od leta
               2016, ko je prvič opozoril na vsebino predlaganega akta. Nekateri člani so pohvalili
               mnenje Zakonodajno-pravne službe, ki naj bi bilo konkretno in dobro strukturirano ter
               se z njim strinjajo.</p>
               <p>Odbor za finance in monetarno politiko je po končani razpravi in glede na mnenje
               Vlade ter Zakonodajno-pravne službe na podlagi drugega odstavka 128. člena Poslovnika
               Državnega zbora sprejel sklep, da Predlog deklaracije o neobstoju prehoda družbene
               lastnine v državno ni primeren za nadaljnjo obravnavo. Hvala.</p>
            </sp>
            <sp xml:id="SDZ7-Redna-37-2018-01-25.sp163">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo dajem predlagatelju predloga deklaracije Janku Vebru za uvodno predstavitev
               stališča do predloga matičnega delovnega telesa.</p>
               <p>Izvolite, gospod Janko Veber.</p>
            </sp>
            <sp xml:id="SDZ7-Redna-37-2018-01-25.sp164">

               <speaker>JANKO VEBER (PS SD):</speaker>

               <p>Spoštovane kolegice in kolegi!</p>
               <p>Odbor za finance in monetarno politiko s takšnim sklepom onemogoča ljudstvu, da
               spregovori v Državnem zboru, hramu demokracije, in sicer spregovoril bi o naši skupni
               lastnini, ki so jo ustvarjale generacije in generacije in je temeljnega pomena za naš
               obstoj.</p>
               <p>Deklaracijo sem vložil, ker se je skupina državljanov obrnila name in sem jim
               prisluhnil. Želim tudi opozoriti, da ima deklaracija podporo 5 tisoč osebnih
               podpisnikov in organizacij, ki združujejo 300 tisoč članov. Tukaj se postavlja
               vprašanje, na kakšni podlagi lahko odbor prepreči ljudstvu, ki ima po 3. členu Ustave
               oblast, da ne sme spregovoriti o temeljnem vprašanju za naš obstoj v hramu
               demokracije.</p>
               <p>Citiram del drugega odstavka 3. člena Ustave: »V Sloveniji ima oblast ljudstvo.
               Državljanke in državljani jo izvršujejo neposredno in z volitvami.« Iz tega izhaja,
               spoštovani, da so oblast in država državljani. Državni zbor Republike Slovenije in
               Vlada Republike Slovenije sta le službi državljanom.</p>
               <p>Spoštovani! Ko smo bili izvoljeni s strani ljudstva, nismo dobili njihovega soglasja,
               da lahko podržavimo in uničujemo ali preprodajamo njihovo skupno lastnino. Družbeno
               lastnino bi lahko podržavili samo v simbolnem smislu, da jo varujemo. Na plebiscitu
               smo se odločili za samostojno in neodvisno državo zato, da ohranimo našo samobitnost.
               Svoje državo nismo ustanovili zato, da lahko peščica političnih izbrancev razprodaja
               našo skupno lastnino. Za to početje jim nismo nikoli dali soglasja, ne na referendumu
               ali v kakršnikoli drugi obliki izjasnjevanja.</p>
               <p>S sprejetjem deklaracije kot razglasom temeljnega pomena za državljanke in državljane
               Državni zbor sporoči Vladi Republike Slovenije, tudi Slovenskemu državnemu holdingu,
               tudi slabi banki in drugim državnim inštitucijam, da državljanke in državljani nismo
               bili nikoli povprašani za to razprodajo in nikoli nismo dali soglasja, da se razproda
               druga največja banka, Nova Kreditna banka Maribor, ki smo jo državljanke in
               državljani dokapitalizirali s petkratnikom pridobljene kupnine; nikoli nismo dali
               soglasja za razprodaja jeklarske industrije; nismo dali soglasja za razprodajo
               živilskopredelovalne industrije, na čelu z Žitom; nismo dali soglasja za razprodajo
               osrednjega trgovinskega sistema; in za razprodajo vrste ostalih proizvodnih podjetij,
               ki so temelj za delovna mesta in razvoj znanosti in tehnologij. In ne nazadnje danes
               se srečujemo z dobesedno napadom na Luko Koper.</p>
               <p>Z zavrnitvijo sklepa odbora se omogoči, da o neobstoju prehoda družbene lastnine v
               državno kot vprašanju temeljnega pomena za državljanke in državljane predstavi svoje
               stališče predsednik Republike Slovenije. Predsednik Vlade Republike Slovenije bo
               lahko predstavil vladno rešitev, ki jo je podal v mnenju Vlade k deklaraciji in jo
               vidi v ustavnem zakonu. Na javni predstavitvi mnenj lahko tudi strokovnjaki in vsi
               drugi državljani predstavijo svoje stališče in koristne informacije o naši skupni
               zasebni lastnini, ki nam je bila odvzeta brez našega soglasja, torej nezakonito.</p>
               <p>Spoštovani! Zato sem vam tudi posredoval poziv skupine državljank in državljanov k
               zavrnitvi sklepa odbora in predlagam, da ga upoštevate. Hvala.</p>
            </sp>
            <sp xml:id="SDZ7-Redna-37-2018-01-25.sp165">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za predstavitev stališča do predloga matičnega delovnega telesa dajem besedo
               predstavniku Vlade Gorazdu Renčelju, državnemu sekretarju na Ministrstvu za finance.
               Izvolite.</p>
            </sp>
            <sp xml:id="SDZ7-Redna-37-2018-01-25.sp166">

               <speaker>GORAZD RENČELJ:</speaker>

               <p>Hvala lepa za besedo, spoštovani predsedujoči. Spoštovane poslanke, spoštovani
               poslanci!</p>
               <p>Poslanec Janko Veber je Državnemu zboru predlagal sprejetje deklaracije o neobstoju
               prehoda družbene lastnine v državno, s katero bi Državni zbor sporočil vsem državnim
               institucijam, državljanom, državljankam, da Ustava Republike Slovenije ni nikoli
               določila načina preoblikovanja družbene lastnine v državno.</p>
               <p>Vlada je predlog te deklaracije preučila in ugotovila, da deklaracija ni primerna za
               nadaljnjo obravnavo. Najprej je treba poudariti, da se predlagana deklaracija nanaša
               na vprašanja ustavne ureditve in da deklaracija s formalnega vidika niti ni ustrezen
               akt, s katerim bi lahko posegali v veljavno ustavno ureditev.</p>
               <p>Z vidika vsebine Vlada ugotavlja, da predlagana deklaracija ni pravno utemeljena, saj
               ne upošteva 99. ustavnega amandmaja k prejšnji ustavi, sprejetega 20. februarja 1991,
               s katerim je že bilo urejeno preoblikovanje družbene lastnine v javno in v druge
               oblike lastnine. Ta ustavni amandma je namreč pooblastil zakonodajalca za
               preoblikovanje družbene lastnine v druge oblike lastnine, s tem pa tudi, da lahko
               država sebe določi za lastnika. To pomeni, da je država kot zakonodajalec dobila in
               ima ustavno podlago za preobrazbo družbene lastnine v državno lastnino. Zato je v
               zvezi s poslančevo navedbo, da ustava ne pozna pojma državne lastnine, treba
               pojasniti, da je od nove ustave naprej, ki je ob upoštevanju ustavnih amandmajev k
               prejšnji ustavi družbeno in s tem tudi lastninsko ureditev postavila na nove temelje,
               zato ni več potrebe, da bi se pojem državne lastnine posebej poudarjal v ustavi.</p>
               <p>Na koncu velja v zvezi z navedbo poslanca o samovoljnem odvzemu in preoblikovanju
               družbene lastnine z zakoni o lastninskem preoblikovanju še poudariti, da so volitve
               leta 1990 pomenile bistveno spremembo družbenega in ekonomskega sistema, da je
               ustavni amandma k prejšnji ustavi v začetku leta 1991 že uredil vprašanje
               preoblikovanja družbene lastnine in da je te spremembe družbene in lastninske
               ureditve konec leta 1991 dokončno pravno utrdila nova ustava. Zaradi tega ni mogoče
               trditi, da gre ob sprejetju zakonodaje o lastninskem preoblikovanju za samovoljno
               ravnanje ali za nedovoljeno poseganje v lastništva družbene lastnine.</p>
               <p>Vlada zato ugotavlja in sporoča Državnemu zboru, da besedilo in obrazložitev
               predlagane deklaracije nista pravno utemeljeni in zato njenemu sprejetju nasprotuje.
               Hvala lepa.</p>
            </sp>
            <sp xml:id="SDZ7-Redna-37-2018-01-25.sp167">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Mag. Dušan Verbič bo predstavil stališče Poslanske skupine Stranke modernega centra.
               Izvolite.</p>
            </sp>
            <sp xml:id="SDZ7-Redna-37-2018-01-25.sp168">

               <speaker>MAG. DUŠAN VERBIČ (PS SMC):</speaker>

               <p>Hvala za besedo, podpredsednik. Spoštovane poslanke, poslanci, državni sekretar, en
               lep večer!</p>
               <p>Predlagatelj deklaracije meni, da naj Državni zbor sprejme deklaracijo o neobstoju
               prehoda družbene lastnine v državno. Poslanec predlaga, da bi Državni zbor s to
               deklaracijo kot razglasom temeljnega pomena za državljane Republike Slovenije
               sporočil vsem državnim institucijam in državljanom in državljankam, da Ustava
               Republike Slovenije ni nikoli določila načina preoblikovanja družbene lastnine v
               državno. Družbena lastnina je tako v okviru 4. člena ustavnega zakona z dne 25.
               junija 1991 varovana enako kot zasebna in zato uživa posebno varstvo po ustavi in
               mednarodnih konvencijah.</p>
               <p>V Poslanski skupini Stranke modernega centra se s predlagano deklaracijo ne moremo
               strinjati. Podpiramo mnenje Zakonodajno-pravne službe Državnega zbora, ki je
               pojasnila, da je prehod iz družbenolastninskega v klasičen civilnopravni sistem
               potekal tako, da je že ustavni amandma k Ustavi Republike Slovenije, ki ga je
               razglasila Skupščina Republike Slovenije 20. februarja 1991, v 3. točki določal, da
               se razveljavijo določbe Ustave Republike Slovenije, ki določajo lastninski maksimum
               na kmetijskih in gozdnih zemljiščih, in določbe, ki izključujejo lastninsko pravico
               na stavbnih zemljiščih v mestih in naseljih mestnega značaja. Ustavni amandma je
               določil, da preoblikovanje družbene lastnine v javno in druge oblike lastnine ureja
               zakon. Ustavni amandma je s tem postavil neposredno ustavnopravno podlago za
               preoblikovanje družbene lastnine. Zakonodajalec je sistemsko najprej uredil
               lastninjenje družbenega kapitala z zakonodajo o lastninskem preoblikovanju pravnih
               oseb. S temi zakoni se je lastninsko preoblikoval družbeni kapital in sredstva,
               vendar ta zakonodaja ni v celoti lastninila tudi nepremičnin, ki so spadale med
               sredstva lastninsko preoblikovanih podjetij, temveč je to vprašanje urejalo več
               področnih zakonov, večinoma med prehodnimi določbami, in sicer različno glede na tip
               in namen premoženja v družbeni lastnini. Predpisov, ki so urejali lastninjenje
               nekdanjih družbenih nepremičnin, je bilo več. V teh zakonih se je pravica uporabe na
               družbeni lastnini preoblikovala v lastnino Republike Slovenije ali občine ali drugih
               subjektov, ki so imeli pravico uporabe na družbeni lastnini. Splošen predpis o
               lastninjenju nepremičnin v družbeni lastnini je bil Zakon o lastninskem
               preoblikovanju nepremičnin v družbeni lastnini, ki je uredil lastninjenje stavb in
               zemljišč v družbeni lastnini, ki niso bili predmet lastninjenja po drugih zakonih. S
               preoblikovanjem družbene lastnine na podlagi ustavnopravnih aktov in zakonov je
               prenehala družbena lastnina in poseben pravni režim varstva tega premoženja.</p>
               <p>Zaradi navedenega bomo v Poslanski skupini SMC podprli sklep, da Predlog deklaracije
               o neobstoju prehoda družbene lastnine v državno ni primeren za nadaljnjo obravnavo.
               Hvala lepa.</p>
            </sp>
            <sp xml:id="SDZ7-Redna-37-2018-01-25.sp169">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Marko Pogačnik bo predstavil stališče Poslanske skupine Slovenske demokratske
               stranke. Izvolite.</p>
            </sp>
            <sp xml:id="SDZ7-Redna-37-2018-01-25.sp170">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, spoštovani državni sekretar, kolegice, kolegi!</p>
               <p>V Poslanski skupini Slovenske demokratske stranke Predloga deklaracije o neobstoju
               prehoda družbene lastnine v državno nismo podprli. Poslanci in poslanke so na Odboru
               za finance in monetarno politiko glasovali proti.</p>
               <p>Glede na to, da ta deklaracija govori tudi o upravljanju državnega premoženja, bi v
               nadaljevanju nekaj besed posvetil le-temu. V Slovenski demokratski stranki smo
               prepričani, da je upravljanje državnega premoženja pod to vlado in pa pod to
               koalicijo Stranke modernega centra, Desusa in pa Socialnih demokratov najslabše v
               zgodovini Slovenije. Zaskrbljeni smo zaradi dogodkov okrog Nove Ljubljanske banke. V
               Slovenski demokratski stranki smo večkrat opozarjali na pasti in na neustrezen način
               prodaje Nove Ljubljanske banke. Danes pa nekako med vrsticami in pa neuradno celo
               lahko zasledimo, da bo Evropska komisija zahtevala povrnitev denarja, ki je bil
               vložen v Novo Ljubljansko banko, kar po mnenju Slovenske demokratske stranke pomeni
               tudi verjetno kolaps za javne finance. Večkrat smo opozarjali, da je upravljanje z
               državnim premoženjem pod to vlado neustrezno, neučinkovito in da dejansko
               prevladujejo parcialni osebni interesi. Vlada oziroma Ministrstvo za finance je
               moralo Slovenski državni holding dokapitalizirati v višini 200 milijonov evrov ob
               koncu leta 2016, prepričani smo, da zaradi neustrezne strategije upravljanja
               državnega premoženja. Vidimo, da je uprava Slovenskega državnega holdinga še vedno
               nepopolna, nepopoln je bil tudi nadzorni svet. Pred kratkim smo spremljali burlesko
               okrog plač predsednice uprave Slovenskega državnega holdinga in članice uprave
               Slovenskega državnega holdinga. Številna podjetja, ki jih upravlja SDH, so neustrezno
               kadrovana, nekateri so tudi brez članov uprave in brez popolnega nadzornega sveta.
               Podobna zgodba se dogaja z družbo za upravljaje terjatev bank, tako imenovano slabo
               banko. Pričakuje se sedaj poročilo Računskega sodišča o upravljanju te družbe. Po
               nekaterih informacij iz medijev smo lahko zasledili, da je osnutek tega poročila
               katastrofalen.</p>
               <p>Pozivamo še enkrat to vlado in to koalicijo, da se zresni in da začne resno in pa
               učinkovito upravljati slovensko državno premoženje, premoženje vseh državljank in
               državljanov Republike, kajti v nasprotnem primeru se bojimo, da bo to neučinkovito in
               neuspešno upravljanje državnega premoženja v obdobju štirih let vlade Mira Cerarja
               imelo nepopravljive posledice predvsem za slovensko gospodarstvo, za slovenski
               proračun in pa javne finance.</p>
            </sp>
            <sp xml:id="SDZ7-Redna-37-2018-01-25.sp171">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Uroš Prikl bo predstavil stališče Poslanske skupine Demokratične stranke
               upokojencev Slovenije. Izvolite.</p>
            </sp>
            <sp xml:id="SDZ7-Redna-37-2018-01-25.sp172">

               <speaker>UROŠ PRIKL (PS DeSUS):</speaker>

               <p>Hvala lepa, spoštovani predsedujoči. Drage kolegice, dragi koleg!</p>
               <p>Dejstvo je, da deklaracija, ki jo danes obravnavamo, je nastala kot reakcija
               nezadovoljstva ljudi zaradi upravljanje državnega premoženja. Tudi mi v Desusu smo
               mnogokrat kritični, upravičeno kritični, in tudi predlagamo rešitve, takšne in
               drugačne, pa mnogokrat tudi nismo uslišani. Vsesplošni očitki gredo v smeri
               netransparentnosti in neodgovornega ravnanja v postopkih privatizacije in
               dokapitalizacije bank. Nezadovoljstvu ljudstva tukaj, pa ne samo tukaj, tudi sicer ne
               gre oporekati. O tem bi se lahko na dolgo in široko pogovarjali in razpravljali, a
               pred seboj imamo predlog deklaracije, ki je na prvi pogled seveda všečen, a pravno
               gledano žal ne pije vode. Na to je v svojem mnenju opozorila tudi Zakonodajno-pravna
               služba Državnega zbora.</p>
               <p>Predlagatelj pri trditvah v deklaraciji izhaja iz prepričanja, da je bila nekdanja
               družbena lastnina vseh državljanov in da se to po ustanovitvi samostojne slovenske
               države na ustavni ravni ni uredilo. V tem pogledu drži, da v slovenski ustavi
               družbena lastnina sploh ni omenjena. Prehod iz družbenolastninskega v klasični
               civilnopravni sistem je namreč potekal tako, da je že ustavni amandma k ustavi
               prejšnje socialistične Republike Slovenije, ki ga je razglasila Skupščina Republike
               Slovenije leta 1991, določil, da se razveljavijo določbe Ustave Republike Slovenije,
               ki določajo lastninski maksimum na kmetijskih in gozdnih zemljiščih, in določbe, ki
               izključujejo lastninsko pravico na stavbnih zemljiščih v mestih in naseljih mestnega
               značaja. Še bolj bistveno pa je, da je ustavni amandma tudi določil, da
               preoblikovanje družbene lastnine v javno in druge oblike lastnine ureja zakon. S tem
               je ustavni amandma že postavil neposredno ustavnopravno podlago za preoblikovanje
               družbene lastnine.</p>
               <p>Družbena lastnina je obstajala le v prejšnji Jugoslaviji, vendar je bila njena
               pravniška definicija precej zamegljena. Vsekakor pa lahko rečemo, ni bila pojmovana
               kot zasebna lastnina vsakega državljana posebej, vsaj ne v smislu, da jo lahko
               prodaja in kupuje po svoji mili volji. Praktično je bila to neke vrste državna
               lastnina, o kateri se je bolj formalno kot ne, samoupravno odločalo ali pa
               soodločalo, če hočete. Iz tega je torej nemogoče povleči sklep, da je vsak državljan
               lastnik družbene lastnine, ker to ni bilo drugače urejeno v novi ustavi oziroma v
               ustavnem zakonu. To je bila velika poenostavitev, ki je morda komu politično všečna,
               zlasti v sedanjem času, ko so pred pragom oziroma pred vrati bližajoče se volite, a
               kot rečeno, je to pravno nevzdržno. Ne nazadnje je od sprejetja ustave minilo 26 let,
               zatorej bi sprejetje predlagateljeve teze lahko pomenilo poseganje v pravna razmerja
               za nazaj, kar pa ni skladno z duhom prava.</p>
               <p>Dejstvo je, da nova ustava kategorije družbene lastnine ne pozna več, zato ta tudi ne
               uživa ustavnega varstva. Poleg ustavnosodne judikature in tudi iz stališč pravne
               teorije pa nesporno izhaja, da je bila v novem pravnem in ekonomskem sistemu družbena
               lastnina preoblikovana in, če hočete, na žalost v oklepaju ali pa kakorkoli drugače,
               ne obstaja več.</p>
               <p>V Poslanski skupini Desus se med drugim sprašujemo, kaj bi lahko sprejetje takšne
               deklaracije sploh prineslo. Deklaracija ni pravnozavezujoč akt, pač pa predstavlja
               politična stališča in politično usmeritev za nadaljnje ukrepe in delovanje državnih,
               lokalnih in drugih nosilcev oblasti v državi. Seveda pa se bomo mi v Desusu in v naši
               poslanski skupini še naprej zavzemali za pravične ukrepe, ki bodo preprečili, da bi
               ljudje plačevali ceno nepravilne, nepremišljene, nekorektne, napačne odločitve
               oziroma odločitev upravljavcev. Na to dejstvo opozarjamo vseskozi in vedno znova, da
               ne gre prodajati državnega premoženja kar tako čez palec, brez resnih in tehtnih
               argumentov. S tem premoženjem je še kako potrebno ravnati skrbno, poudarjam skrbno,
               in previdno. Ne smemo si dovoliti njegovega nepremišljenega odtekanja. Kot dober
               primer premišljene akumulacije državne lastnine za potrebe tako sedanjih, še posebej
               pa bodočih generacij, bo prav gotovo novoustanovljeni demografski sklad, za katerega
               upam ali pa sem prepričan, da ga boste vsi v tem Državnem zboru podprli prav v
               interesu bodočih generacij. Ampak to je seveda že druga tema.</p>
               <p>Kot rečeno, iz vsega navedenega kar sem v tej kratki predstavitvi stališča Poslanske
               skupine Desus povedal, takšnega predloga deklaracije ne podpiramo. Najlepša
               hvala.</p>
            </sp>
            <sp xml:id="SDZ7-Redna-37-2018-01-25.sp173">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jožef Horvat bo predstavil stališče Poslanske skupine Nove Slovenije –
               krščanskih demokratov. Izvolite.</p>
            </sp>
            <sp xml:id="SDZ7-Redna-37-2018-01-25.sp174">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovani državni sekretar, drage kolegice in
               kolegi!</p>
               <p>Obstoj zasebne lastnine je eden od ključnih pogojev za vzpostavitev normalne družbe
               in normalnega gospodarstva. V Novi Sloveniji ne zagovarjamo prenosa državne lastnine
               v tako imenovano družbeno lastnino. Družbena lastnina je pojem, ki v praksi ne more
               obstajati. Z družbeno lastnino še vedno opravlja država, z državo pa upravlja
               politika. Vzpostavitev družbene lastnine v končni fazi vedno prinaša vpletanje
               politike v gospodarstvo, kar se je v dosedanji dolgoletni zgodovini samostojne
               Slovenije izkazalo kot izjemno negativen pojav. V Novi Sloveniji bolj kot v državo
               zaupamo v človeka. Prepričani smo, da so ljudje pri ravnanju s svojo lastnino veliko
               bolj odgovorni in kompetentni kot država. Ljudje pri razpolaganju s svojo lastnino
               veliko bolj učinkovito razvijajo svoje sposobnosti ter posledično preko razumno
               odmerjenih davkov prispevajo tudi državi. Od tega ima največ tako posameznik kot tudi
               država. V Novi Sloveniji nasprotujemo vračanju h konceptom prejšnje socialistične
               družbene ureditve, ki je brutalno propadla. Zagovarjamo socialno tržno gospodarstvo.
               Gre za preizkušeno in uspešno povezavo med načeli tržnega gospodarstva in
               prizadevanji socialne politike za dosego socialnega ravnovesja. Socialno tržno
               gospodarstvo ni zgolj nek gospodarski sistem, marveč družbeni koncept, ki je
               nezdružljiv s socialističnim konceptom. V socialnem tržnem gospodarstvu svoboda in
               odgovornost ter konkurenca in solidarnost sestavljajo celoto. Pa dovolite, da
               ponovim. V socialno tržnem gospodarstvu svoboda in odgovornost ter konkurenca in
               solidarnost sestavljajo celoto.</p>
               <p>V Novi Sloveniji zavračamo totalitarizem, socialni inženiring ter intrumentalizacijo
               posameznikov za cilje centrov moči in politike. Za nas so pomembni posamezniki,
               njihova svoboda in suverenost. Politike ne razumemo kot igre podrejanja državi, ampak
               kot upravljanje z državo, ki naj ljudem zagotovi okvir za varno ter urejeno življenje
               in gospodarjenje. Od tu naprej ljudje znajo in zmorejo sami brez uvajanja družbene
               lastnine.</p>
               <p>Slovenija je še vedno ena od držav z najvišjo vpletenostjo države v gospodarstvo.
               Obstoječa leva vladna koalicija je praktično zaustavila postopke umika vpletenosti
               države v gospodarstvu. Pri tem celo krši svoje zaveze do Evropske komisije in tvega
               visoke kazni. Tukaj mislim še posebej na Novo Ljubljansko banko. Nekaj ur so stare
               informacije o nezaupanju Evropske komisije o učinkovitost slovenskih ukrepov. Tisti,
               ki ste rekli ne prodaji Nove Ljubljanske banke kljub slovenskim zavezam leta 2013,
               ste rekli ne vladavini prava, ste rekli ne slovenskemu razvoju in ste rekli ne
               blaginji slovenskih družin in posameznikov. Slovensko ekonomijo obvladujejo podjetja,
               ki so posredno ali pa neposredno v lasti države. Gre za podjetja, s katerimi lahko
               preko lastniške strukture upravlja politika. Lastniški prepleti med temi podjetji in
               vertikalne povezave z drugimi sektorji, v katerih upravljavsko dominira politika,
               tvorijo ekonomijo, ki je bližje korporativizmu in nekakšni sprevrženi obliki
               socializma kot pa svobodnemu trgu. V teh okoliščinah, ko politika omejuje lastninsko
               pravico nad podjetji, žal ne moremo govoriti o pravem tržnem mehanizmu. Ponovna
               vzpostavitev družbene lastnine bi vse navedeno le še poglobila ter stanje še bolj
               zameglila.</p>
               <p>Ker se v Novi Sloveniji nikakor ne želimo vračati v čase prejšnje socialistične
               ureditve, bomo predlogu deklaracije seveda nasprotovali in tako smo ravnali tudi na
               odboru.</p>
            </sp>
            <sp xml:id="SDZ7-Redna-37-2018-01-25.sp175">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Luka Mesec bo predstavil stališče Poslanske skupine Levica. Izvolite.</p>
            </sp>
            <sp xml:id="SDZ7-Redna-37-2018-01-25.sp176">

               <speaker>LUKA MESEC (PS Levica):</speaker>

               <p>Hvala za besedo in lep pozdrav še zadnjič danes!</p>
               <p>Poslanci Levice se strinjamo z duhom deklaracije, katere pobudnik je Rastko Plohl iz
               Neodvisnih sindikatov Slovenije s somišljeniki. Zato bomo pri glasovanju o sklepu, ki
               ga je predlagala koalicija, da zakon ni primeren za nadaljnjo obravnavo, glasovali
               proti.</p>
               <p>Izhodišče te deklaracije je protest državljanov proti razlastitvi, ki je bila podlaga
               za obnovo kapitalizma v Sloveniji. Pobudniki deklaracije pravilno ugotavljajo, da so
               procesi lastninjenja, privatizacije in denacionalizacije potekali brez soglasja
               državljanov in da so bili državljani v tem procesu oškodovani. Družbena lastnina, ki
               je bila prej skupna lastnina vseh, je bila pretvorjena najprej v državno, potem pa v
               privatno lastnino, ki se je koncentrirala v rokah ozkega sloja novih kapitalistov –
               od pidovskih baronov do tajkunov. Zaposleni, ki so prej imeli pravico do
               samoupravljanja z družbeno lastnino, so bili degradirani na navadne mezdne delavce,
               danes pa je vse več zaposlenih, posebno mladih, ki niti nimajo več pravic delavca,
               ampak so brezpravni prekarci.</p>
               <p>Razlastitev je poleg tega uničila podjetja, kot sta TAM in Iskra in s tem uničila
               ogromen gospodarski potencial, nekoč cvetoče industrijske kraje, tipična primera sta
               Maribor ali pa Kranj, pa obsodila na trajno socialno nazadovanje. Vse skupaj je
               pripeljalo do točke, ko ima 10 % najbogatejših prebivalcev Slovenije v lasti skoraj
               polovico vsega premoženja, najrevnejših 20 % državljanov pa si lasti samo pol
               odstotka vsega premoženja. Ta deklaracija je zato v prvi vrsti sporočilo, da je bilo
               razlaščanja dovolj.</p>
               <p>Drugi razlog, zakaj bomo deklaracijo podprli, pa je, da zahteva drugačno upravljanje
               skupnega premoženja, ki je še ostalo v lasti države in občin. Vlada in občine niso
               lastniki državnega premoženja, ampak so zastopniki dejanskih lastnikov – državljanov.
               Ker so samo zastopniki državljanov, nimajo pravice razprodajati tega skupnega
               premoženja in nimajo pravice, da bi izvajali finančne malverzacije. To velja tudi za
               to vlado. Cerarjeva vlada sicer ni kriva za afero TEŠ 6 ali za oškodovanje
               državljanov pri sanaciji bank, je pa odgovorna za to, čeprav je od tega minilo že več
               kot pet oziroma v nekem primeru že skoraj deset let, da se te zadeve v tem mandatu še
               vedno ne bodo razčistile. Hkrati ta vlada nadaljuje privatizacijo. Ne samo da je
               prodala Novo Kreditno banko Maribor, in to po stečajni vrednosti, vlada namerava
               prodati tudi Novo Ljubljansko banko in Abanko, torej zadnji banki v javni lasti. Na
               seznamu za privatizacijo v letu 2018 najdemo še Hit, Geoplin in Unior Zreče. Delno bo
               privatizirano tudi podjetje Slovenske železnice – Tovorni promet, hkrati pa Vlada
               skuša pripustiti Madžarsko v lastništvo drugega tira proge Divača–Koper. Vprašanje
               je, če ima za vse to soglasje in mandat državljanov. Po naši oceni in po oceni
               predlagateljev deklaracije ga nima.</p>
               <p>Zato v Levici podpiramo duh te deklaracije, ki pravi, da je bila denacionalizacija v
               devetdesetih razlastitev, da Vlada ni lastnik državnega premoženja, da SDH ni sklad
               zasebnega kapitala in da brez mandata državljanov ne more in ne sme nadaljevati s
               postopki privatizacije in razlaščanja. Hvala.</p>
            </sp>
            <sp xml:id="SDZ7-Redna-37-2018-01-25.sp177">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. O predlogu sklepa, da predlog
               deklaracije ni primeren za nadaljnjo obravnavo, bomo odločali čez pol ure v okviru
               glasovanj.</p>
               <p>S tem prekinjam 14. točko dnevnega reda in 37. sejo Državnega zbora, ki jo bomo
               nadaljevali z glasovanjem ob 18.30. Čez pol ure. Hvala lepa.</p>
               <p>(Seja je bila prekinjena ob 17.57 in se je nadaljevala ob 18.31.)</p>
            </sp>
            <sp xml:id="SDZ7-Redna-37-2018-01-25.sp178">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo zbora. Preden preidemo na postopek glasovanja, vas
               želim obvestiti, da bo Državni zbor glasovanje opravil po naslednjem vrstnem redu:
               2., 3., 4., 12., 9., 5. in 14. točka dnevnega reda.</p>
               <p>Prehajamo na glasovanje zbora o predlogih odločitev. Poslanke in poslance prosim, da
               preverite delovanje glasovalnih naprav. <title>Nadaljujemo s prekinjeno 2. točko
                  dnevnega reda, to je obravnava Predloga zakona o dopolnitvi Zakona o dostopu do
                  informacij javnega značaja po skrajšanem postopku </title>
               </p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               amandmaji k dopolnjenemu predlogu zakona niso bili vloženi, prehajamo na odločanje o
               predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na seji matičnega delovnega telesa, predlog zakona
               neusklajen.</p>
               <p>Glasujemo. Navzočih je 70 poslank in poslancev, za je glasovalo 45, proti nihče.</p>
               <p>(Za je glasovalo 45.) (Proti nihče.)</p>
               <p>Ugotavljam, da je zakon sprejet. S tem zaključujem 2. točko dnevnega reda.<title>
                  Nadaljujemo s prekinjeno 3. točko dnevnega reda, to je obravnava Predloga zakona o
                  spremembah in dopolnitvah Zakona o izdelkih iz plemenitih kovin po skrajšanem
                  postopku </title>
               </p>
               <p>Prehajamo na <title>tretjo obravnavo</title> predloga zakona.</p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 74 poslank in poslancev, za je glasovalo 69, proti nihče.</p>
               <p>(Za je glasovalo 69.) (Proti nihče.)</p>
               <p>Ugotavljam, da je zakon sprejet. S tem zaključujem 3. točko dnevnega reda.<title>
                  Nadaljujemo s prekinjeno 4. točko dnevnega reda, to je obravnava Predloga zakona o
                  spremembah in dopolnitvah Zakona o evidentiranju nepremičnin po skrajšanem
                  postopku </title>
               </p>
               <p>Prehajamo na <title>tretjo obravnavo</title> predloga zakona.</p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Obrazložitev glasu v imenu Poslanske skupine Slovenske demokratske stranke, gospod
               Danijel Krivec.</p>
            </sp>
            <sp xml:id="SDZ7-Redna-37-2018-01-25.sp179">

               <speaker>DANIJEL KRIVEC (PS SDS):</speaker>

               <p>Hvala za besedo, predsednik.</p>
               <p>Mi tega zakona o evidentiranju nepremičnin ne bomo podprli. Dejstvo je, da smo
               predlagali, da se pri tako pomembnem zakonu, ki se dotika vsakega državljana, opravi
               postopek po redni proceduri. V nadaljevanju smo predlagali tudi javno predstavitev
               mnenj in vse to se je izkazalo kot zelo potrebno, kajti že na odboru smo ugotovili,
               da nekateri členi niso usklajeni. Koalicija je predlagala, da bo za tretjo obravnavo
               pripravila amandmaje, vendar amandmajev danes na seji nismo obravnavali, zato je kar
               nekaj členov, ki so zelo vprašljivi, najmanj pa 5. člen, ki v bistvu je verjetno v
               skrajnem primeru tudi ustavno sporen. V samem postopku legitimira samo naročnika
               lokacijske izboljšave, ne zagotavlja pa nobenega pravnega varstva vsem udeležencem v
               tem postopku. Že na odboru je bil ta predlog akceptiran in bil je celo predlog, da se
               seja prekine, nadaljuje na eni od naslednjih sej delovnega telesa, vendar je bila na
               glasovanju večina za to, da se nadaljuje oziroma bil je neodločen izid, kar je
               pomenilo, da sklep ni bil sprejet. Glede na to, da amandmaja koalicija oziroma Vlada
               ni pripravila, je ta člen še vedno neusklajen. Moram reči, da je bil na odboru zelo
               konkreten predlog, ki bi reševal tudi to zadevo, se pravi, da se vsi postopki
               izvajajo v smeri, da so po uradni dolžnosti, v primeru, da pa se legitimira samo ena
               stranka v postopku, so pa ostali v neenakopravnem položaju, zato bo ta zakon romal na
               Ustavno sodišče in bo verjetno v tem delu tudi razveljavljen. Mislim, da je
               nedopustno, da si tik pred koncem mandata delamo take težave z zakonom, ki v bistvu
               ne rešuje nobene stvari, pripravljen je na hitro in nedopustno je, da ob vsem
               zavedanju, ki ste ga poslanci na odboru in tudi v nekih neformalnih razpravah dali
               vedeti, da se strinjate, da je zadeva neusklajena, da bi tak zakon spustili skozi
               proceduro.</p>
               <p>Predlagam, da tudi ostali razmislite in, da zakon ustavimo in, da Vlada oziroma
               ministrstvo pripravi konsistenten zakon.</p>
            </sp>
            <sp xml:id="SDZ7-Redna-37-2018-01-25.sp180">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev?</p>
               <p>Glasujemo.</p>
               <p>Navzočih je 71 poslank in poslancev, za je glasovalo 41, proti pa 21.</p>
               <p>(Za je glasovalo 41.) (Proti 21.)</p>
               <p>Ugotavljam, da je zakon sprejet. S tem zaključujem 4. točko dnevnega reda.<title>
                  Nadaljujemo s prekinjeno 12. točko dnevnega reda, to je s prvo obravnavo Predloga zakona o interventnih
                  ukrepih za odpravo posledic vremenske ujme med 11. in 12. decembrom 2017. </title>
               </p>
               <p>Prehajamo na odločanje o naslednjem predlogu sklepa: Predlog zakona o interventnih
               ukrepih za odpravo posledic vremenske ujme med 11. in 12. decembrom 2017 je primeren
               za nadaljnjo obravnavo.</p>
               <p>Obrazložitev glasu v imenu Poslanske skupine Slovenske demokratske stranke, mag.
               Branko Grims.</p>
            </sp>
            <sp xml:id="SDZ7-Redna-37-2018-01-25.sp181">

               <speaker>MAG. BRANKO GRIMS (PS SDS):</speaker>

               <p>Spoštovani! 11. in 12. decembra je huda ujma zajela tako Gorenjsko, zlasti področje
               Jezerskega, Preddvora, Bohinja pa tudi Notranjsko, Idrijo, Kočevsko, Koroško in še
               nekatere druge dele Slovenije. Škoda, ki je nastala, je glede na podatke, ki jih je
               danes predstavil tudi državni sekretar, ki je govoril o že do sedaj ocenjeni škodi
               preko 2 milijonov kubičnih metrov podrtih gozdov, že primerljiva s tisto, ko je bil
               razvpiti žled leta 2014. To se pravi, da je zagotovo upravičeno predlagati ustrezen
               zakon, in v SDS smo to tudi storili, iz odgovornosti do ljudi, kajti s tem zakonom bi
               omogočili, da se vsem prizadetim hitreje izplačajo odškodnine, da se uvedejo davčne
               olajšave za vse, ki jih je ujma prizadela, da se hitro in popolnoma obnovijo ceste,
               daljnovodi in vsa druga infrastruktura, vse tisto kar je bilo v ujmi prizadeto, brez
               nepotrebnih birokratskih zapletov. Rešitve, ki jih predlagamo, ne odstopajo od
               podobnih rešitev pri večjih naravnih ujmah v preteklosti, ki smo jih prav tako
               urejali s posebnim zakonom.</p>
               <p>Poleg tega pa v tem zakonu predlagamo še nekaj, da ne samo v besedah, ampak tudi v
               dejanjih dokažemo, da spoštujemo plemenito poslanstvo gasilcev. V tem zakonu
               predlagamo, da država prevzame ustrezno odgovornost in uvede državne spodbude za
               prostovoljne gasilce in davčne stimulacije za njihovo zaposlovanje, in sicer tako, da
               zagotavlja sredstva za zavarovanje operativnih prostovoljnih gasilcev, da zagotavlja
               sredstva za preventivne zdravstvene preglede operativnih gasilcev, da zagotovi
               prostovoljnim operativnim gasilcem financiranje dodatnega zdravstvenega zavarovanja
               in za vsak dan izvajanja javne službe tudi dodatno pokojninsko zavarovanje. Poleg
               tega pa, ker vemo, da se prostovoljni gasilci srečujejo s težavami pri svojem
               zaposlovanju, kajti njihova odsotnost lahko resno zmoti poslovni proces v vsakem
               podjetju, zlasti če jih je več v podjetju, predlagamo, da država poslej stimulira
               tudi zaposlovanje gasilcev tako, da delodajalcu, ki zaposluje prostovoljnega gasilca,
               zniža zavarovalne premije in uvede tudi dodatne davčne olajšave delodajalcu. S tem
               bomo dokazali, da ne samo v besedah, ko izražamo vsi hvaležnost gasilcem, to
               dokazujemo tudi v dejanjih. Prenašati to na nek imaginarni sistemski zakon, ki se
               sprejema nekaj mesecev po rednem postopku, je v luči tega, da bo aprila zadnja seja,
               čisto navaden prozoren izgovor.</p>
               <p>V SDS bomo zato svojo odgovornost dokazali in glasovali za zakon.</p>
            </sp>
            <sp xml:id="SDZ7-Redna-37-2018-01-25.sp182">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Stranke modernega centra, gospa Vojka
               Šergan.</p>
            </sp>
            <sp xml:id="SDZ7-Redna-37-2018-01-25.sp183">

               <speaker>VOJKA ŠERGAN (PS SMC):</speaker>

               <p>Hvala.</p>
               <p>Za odpravo posledic naravnih nesreč že obstaja sistemski zakon, ki se v praksi in na
               terenu že izvaja, zato tega zakona ne bomo podprli in ni primeren za nadaljnjo
               obravnavo. Hvala.</p>
            </sp>
            <sp xml:id="SDZ7-Redna-37-2018-01-25.sp184">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 73 poslank in poslancev, za je glasovalo 21, proti 45.</p>
               <p>(Za je glasovalo 21.) (Proti 45.)</p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan. S tem zaključujem 12. točko dnevnega reda. <title>Nadaljujemo s
                  prekinjeno 9. točko dnevnega reda, to je s prvo obravnavo Predloga zakona o
                  spremembah in dopolnitvah Zakona o pokojninskem in invalidskem zavarovanju. </title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o pokojninskem in invalidskem zavarovanju je primeren za nadaljnjo
               obravnavo.</p>
               <p>Obrazložitev glasu v imenu Poslanske skupine Desus, Uroš Prikl.</p>
            </sp>
            <sp xml:id="SDZ7-Redna-37-2018-01-25.sp185">

               <speaker>UROŠ PRIKL (PS DeSUS):</speaker>

               <p>Hvala lepa za besedo, spoštovani predsednik. Spoštovane kolegice, spoštovani
               kolegi!</p>
               <p>V Poslanski skupini Desus bomo podprli predlog tega zakona. Ocenjujemo, da ni
               idealen, ni najboljši v tem trenutku, ampak računamo, da ga bomo v naslednjih fazah
               nekoliko izboljšali, popravili, vse pa v interesu upokojenk in upokojencev.
               Pričakujemo pa, to moram v isti sapi povedati, da boste vsi tisti, ki boste danes
               bodisi za bodisi proti temu zakonu, podprli tudi predlog našega zakona, ki govori o
               popravi krivic upokojencev in upokojenk, ki so se jim zgodile v minulem obdobju.
               Zakaj? Nedopustno je, da upokojenci so in še plačujejo najvišjo ceno tranzicije,
               najvišjo ceno finančne in ekonomske krize. Odrekajo se in pri tem prihajajo na rob
               svojega eksistenčnega minimuma. Po 40 in več letih odrekanja, prizadevanj za
               izgradnjo našega sistema se ne sme zgoditi to, da se pod vprašaj postavlja njihovo
               dostojno življenje. Mi prav tako podpiramo tudi prizadevanja vseh zaposlenih, da za
               pošteno delo dobijo pošteno plačilo. Le na tak način omogočamo vsem ljudem dostojno
               življenje. Dobrih 8 % neusklajevanj, ki jih želimo v naslednjem triletnem obdobju
               nekako povrniti upokojencem, kar predstavlja nekaj več kot 300 milijonov, pač ne sme
               biti za državo, ki zlahka zviša plače direktorjem, zlahka zviša plačo za nekaj deset
               odstotkov predsednici SDH, za to državo ne sme biti prevelik zalogaj.</p>
               <p>In da zaključim, ker v dvorani vlada precej nemira in predsednik tega ne zna ustrezno
               sankcionirati. Četudi pomanjkljiv korak pri tem zakonu, pa ga vendarle ocenjujemo kot
               verjetno korak v pravo smer, zato bo v tej fazi deležen podpore Desusa. Verjamem in
               prepričan sem, kot sem že povedal, da bo, ko pride na dnevni red, naš zakon, ki smo
               ga pripravili v Poslanski skupini Desus in pomeni popravo krivice upokojencev iz
               preteklosti, prav tako deležen široke podpore. Hvala lepa.</p>
            </sp>
            <sp xml:id="SDZ7-Redna-37-2018-01-25.sp186">

               <speaker>PREDSEDNIK DR. MILAN BRGLEZ:</speaker>

               <p> Še kakšna obrazložitev glasu? Najprej sprašujem, če je še kakšna obrazložitev glasu
               v imenu poslanskih skupin.</p>
               <p>Obrazložitev glasu v imenu Poslanske skupine Levica, Luka Mesec.</p>
            </sp>
            <sp xml:id="SDZ7-Redna-37-2018-01-25.sp187">

               <speaker>LUKA MESEC (PS Levica):</speaker>

               <p>Hvala za besedo.</p>
               <p>Kot sem v stališču poslanske skupine že prej povedal, v Levici absolutno nasprotujemo
               dvema ukrepoma iz tega zakona, in sicer je prvi zmanjšanje odškodninske odgovornosti
               delodajalcev, ker to pač pomeni, da ne bo več mogoče sploh izvajati učinkovite
               zaščite varnosti delavcev pri delu; druga stvar, ki ji popolnoma nasprotujemo, je
               dvojni status pri pokojninah. Razloge sem prej naštel, tako da jih ne bi
               ponavljal.</p>
               <p>Se bomo pa pri glasovanju vzdržali, in sicer z razlogom, da je v zakonu vsebovan tudi
               tretji del, s katerim se pa strinjamo in smo ga tudi sami predlagali že novembra lani
               na seji matičnega odbora. Ta pa je, da se ljudem, ki so se v obvezno zavarovanje
               vključili po starem ZPIZ-u in potem nepretrgoma vplačevali socialne prispevke tudi po
               uveljavitvi tako imenovanega Vizjakovega zakona, ki jim je pravico vzel, da se jim
               pač ta krivica popravi in da se jim v pokojninsko dobo všteje doba vključitve v
               zavarovanje tudi po 31. 1. 2012. Z upanjem, da problematične dele tega zakona v
               drugem branju izločimo in da se ohrani ta del, se bomo v tem primeru v Levici v prvem
               branju vzdržali, v drugem pa, če se ne bomo uspeli dogovoriti, tako kot sem zdajle
               nakazal, bomo glasovali proti, v nasprotnem primeru pa bomo zakon seveda podprli.</p>
               <p>Mogoče samo še ena opomba. V Levici smo glede ljudi, ki jim je bila za nazaj vzeta ta
               pravica glede obveznega zavarovanja, že predlagali formulacijo na seji matičnega
               delovnega telesa, ki je bila po našem mnenju ustreznejša od te, ki je v zakonu, tako
               da predlagatelju, če gre zakon skozi, predlagamo, da si pogleda tudi tisto
               formulacijo. Hvala.</p>
            </sp>
            <sp xml:id="SDZ7-Redna-37-2018-01-25.sp188">

               <speaker>PREDSEDNIK DR. MILAN BRGLEZ:</speaker>

               <p> Še kakšna obrazložitev? Takšna, kot je bila ta, ne takšna, kot je bila prejšnja, ki
               ni bila obrazložitev.</p>
               <p>Obrazložitev glasu v lastnem imenu Marinka Levičar.</p>
            </sp>
            <sp xml:id="SDZ7-Redna-37-2018-01-25.sp189">

               <speaker>MARINKA LEVIČAR (PS DeSUS):</speaker>

               <p>Hvala lepa za besedo.</p>
               <p>Jaz sem se odločila, da bom za ta zakon glasovala predvsem zaradi njegovega predloga
               za dvojni status. Jaz se načeloma za dvojni status samo za obrtnike ne strinjam,
               ampak ker je ta zakon v prvi obravnavi in bo deležen še druge obravnave, če bo danes
               sprejet, bomo lahko uveljavili dvojni status za vse. In jaz se zavzemam za dvojni
               status za vse. Torej da bo lahko nekdo, ki izpolnjuje pogoje za upokojitev, dobil
               pokojnino in še naprej ostal v delovnem razmerju ali pa da se bo tudi ponovno
               aktiviral. Spremembe na trgu delovne sile so se bistveno spremenile, delovne sile je
               premalo, to vsi vemo. Kateri so deficitarni poklici, tako v teh poklicnih skupinah,
               krovci, kleparji, ne vem kdo še vse, pa tudi zdravniki in znanstveniki in vsi drugi
               različni profili v teh skupinah.</p>
               <p>Zato bom ta zakon podprla predvsem s tem namenom, da bomo dvojni status lahko
               uveljavili v naslednji fazi sprejemanja, torej za vse upokojence, in tudi za vse
               tiste, ki so danes še v delovnem razmerju, pa izpolnjujejo pogoje za upokojitev, da
               bodo lahko imeli pokojnino in bodo ostali še v delovnem razmerju, če se bo
               delodajalec s tem strinjal. Hvala.</p>
            </sp>
            <sp xml:id="SDZ7-Redna-37-2018-01-25.sp190">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu? Obrazložitev glasu v lastnem imenu, dr. Franc Trček.
            </p>
            </sp>
            <sp xml:id="SDZ7-Redna-37-2018-01-25.sp191">

               <speaker>DR. FRANC TRČEK (PS Levica):</speaker>

               <p>Hvala za besedo.</p>
               <p>Malo ste me sprovocirali. Mogoče bom tudi jaz enkrat penzionist, preden me bo kap
               zadela. Ne, ni smešno. Glejte, jaz načeloma sam do tega, kar vi imenujete dvojni
               status, da nekdo dela, nimam problema, če je z neko ustrezno obdavčitvijo. Imam pa
               problem z ideološkim ozadjem tega. Človek ima tudi pravico do penzije navsezadnje. In
               naša politika, mi tukaj ali pa naslednji sklic mora ljudem omogočiti to možnost, ne
               pa, da bodo rintali do konca svojega življenja. In to je naloga sistemskih zakonov o
               zdravju in zdravstvu in strategije pametne specializacije in izobraževanja, da ne
               nadaljujem. Da stranka, ki zastopa upokojence 20 let v vseh vladah, tega ne vidi, je
               malo žalostno.</p>
               <p>Jaz bom tu vzdržan, upam pa, da bo ta zgodba šla naprej v neki smeri vseh sedanjih
               upokojencev in tudi navsezadnje nas, ki upam, da bomo to dočakali, čeprav če bodo
               take politike, kot jih Cerar pelje in sorodne vlade, pa rahlo dvomim, da bomo mi
               penzion dočakali. Hvala za besedo.</p>
            </sp>
            <sp xml:id="SDZ7-Redna-37-2018-01-25.sp192">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 73 poslank in poslancev, za je glasovalo 63, 5 pa jih je bilo
               proti.</p>
               <p>(Za je glasovalo 63.) (Proti 5.)</p>
               <p>Ugotavljam, da je zbor sklep sprejel, zato bo predlog zakona dodeljen v obravnavo
               Odboru za delo, družino, socialne zadeve in invalide kot matičnemu delovnemu telesu.
               S tem zaključujem 9. točko dnevnega reda. <title>Nadaljujemo s prekinjeno 5. točko
                  dnevnega reda, to je s tretjo obravnavo Predloga zakona o plačilnih storitvah,
                  storitvah izdajanja elektronskega denarja in plačilnih sistemih v okviru rednega
                  postopka. </title>
               </p>
               <p>Ker v drugi amandmaji k dopolnjenemu predlogu zakona niso bili vloženi, prehajamo na
               odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 74 poslank in poslancev, za je glasovalo 48, eden pa je bil
               proti.</p>
               <p>(Za je glasovalo 48.) (Proti 1.)</p>
               <p>Ugotavljam, da je zakon sprejet. S tem zaključujem 5. točko dnevnega reda. <title>
                  Nadaljujemo s prekinjeno 14. točko dnevnega reda, to z obravnavo Predloga
                  deklaracije o neobstoju prehoda družbene lastnine v državno. </title>
               </p>
               <p>Prehajamo na odločanje o naslednjem predlogu sklepa: Predlog deklaracije o neobstoju
               prehoda družbene lastnine v državno ni primeren za nadaljnjo obravnavo.</p>
               <p>Obrazložitev glasu v lastnem imenu, gospod Janko Veber.</p>
            </sp>
            <sp xml:id="SDZ7-Redna-37-2018-01-25.sp193">

               <speaker>JANKO VEBER (NeP):</speaker>

               <p>Hvala za besedo.</p>
               <p>Glasoval bom proti sklepu Odbora za finance, da deklaracija o neobstoju prehoda
               družbene lastnine v državno ni primerna za nadaljnjo obravnavo. Proti bom glasoval iz
               razloga, ker sem deklaracijo vložil na željo državljank in državljanov ob podpori 5
               tisoč podpisnikov k tej deklaraciji in ob skupinski podpori organizacij, ki
               združujejo 300 tisoč državljank in državljanov. Glede na to, da 3. člen Ustave v
               drugem odstavku zelo jasno govori, da ima v Sloveniji oblast ljudstvo, je s sklepom
               Odbora za finance onemogočeno ljudstvu, da spregovori v Državnem zboru. Ampak
               državljani imajo oblast. Odbor jim to preprečuje. Na kakšni podlagi? Trdim, da ni
               pravne podlage, da nekdo, ki ima oblast, ne more govoriti v hramu demokracije. In ne
               nazadnje gre za skupno zasebno lastnino. Ko govorimo o skupni zasebni lastnini,
               pomeni, da smo vsi kapitalisti in vsak mora imeti zagotovljen donos iz te skupne
               lastnine, ne pa samo izbrana peščica ljudi, ki imajo zaslombo v političnih strankah.
               In poglejte, politične stranke nimajo oblast v Sloveniji, ima oblast ljudstvo. In
               tudi ljudstvo vam je posredovalo poziv, da nasprotujete temu sklepu. Hvala.</p>
            </sp>
            <sp xml:id="SDZ7-Redna-37-2018-01-25.sp194">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu, Violeta Tomić.</p>
            </sp>
            <sp xml:id="SDZ7-Redna-37-2018-01-25.sp195">

               <speaker>VIOLETA TOMIĆ (PS Levica):</speaker>

               <p>Hvala za besedo.</p>
               <p>Tudi jaz bom kot cela Poslanska skupina Levice glasovala proti sklepu, da ta predlog
               deklaracije ni primeren za nadaljnjo obravnavo. Kot rečeno, podpisalo je več kot 300
               tisoč državljanov. In če ima ljudstvo oblast, potem je nujno prisluhniti njihovemu
               glasu. Predolgo so molčali, to je dejstvo, kajti nikoli, nikoli nismo dali
               oblastnikom karte bianko, da razprodajajo tisto, kar so naši starši in stari starši
               pridelali s svojim udarniškim delom, s svojimi nadurami, s svojim brezplačnim delom.
               Zakaj? Zato da bi mi živeli bolje. In ko ste restavrirali kapitalizem, smo dobili –
               kaj? Odpuščanje delavcev, prodaje uspešnih tovarn, tajkunizacijo, profite, ki so se
               selili v davčne oaze, ljudje pa so na cesti. Toliko brezdomcev, kot jih imamo danes,
               toliko brezposelnih, toliko zaposlenih revnih, je nedopustno. Ta glas podpisnikov je
               tudi jasen znak, da je dovolj tega izkoriščanja in da želimo drugačen, pravičnejši
               družbeni sistem. Nikoli nismo dali dovoljenja za prehod družbene lastnine v državno,
               kaj šele v zasebno, v zasebne žepe posameznikov. Danes imamo 10 % najbogatejših, ki
               imajo v lasti polovico vsega, vsi drugi pa smo brezpravna raja. Tudi ta vlada je
               privatizirala, kot vemo, od Letališča Brnik, Mercatorja, Telekom so hoteli, pa smo ga
               nekako ustavili. Nikoli, nikoli državljani nismo dali za to svojega glasu.</p>
               <p>Zato bomo glasovali proti sklepu, da ni primeren za nadaljnjo obravnavo. Prepričani
               smo, da se o tem moramo še kako pogovarjati. Delu čst in oblast!</p>
            </sp>
            <sp xml:id="SDZ7-Redna-37-2018-01-25.sp196">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu, dr. Franc Trček.</p>
            </sp>
            <sp xml:id="SDZ7-Redna-37-2018-01-25.sp197">

               <speaker>DR. FRANC TRČEK (PS Levica):</speaker>

               <p>Hvala za besedo.</p>
               <p>Glejte, letošnji bob leta je dobil nek osamosvojitelj, ki je tvegal življenje tam na
               Šentilju in je rekel, da se veterani niso borili za to, kam je ta lepa kokoška prišla
               v četrt stoletja. Jaz pripadam generaciji, ki je še imela čast, da je poslušala na
               tistem FSPN, tudi poslanec Janša je verjetno to poslušal, legendarnega Stanka
               Južniča, ki nam je predaval zgodovino civilizacij, novejšo zgodovino, kolonizacijo,
               dekolonizacijo. Ni to smešno, kolegi, ki se smejete. In tam bi lahko zvedeli, da ko
               se dogaja tranzicija, vam jo bo nekdo vedno ukradel. Tisti ta stari si bodo malo
               zamenjali reklc, nek poslanec, ki sedi tukaj blizu mene, je v magnetogram rekel: »Ah,
               saj smo vse uničili, kar se je uničiti dalo.« Čisto vse ne, dosti pa ste. In temu se
               potem pridružijo še selekcionirani novi, pa kdo po diktatu tujine, če si pustiš
               odvzeti suverenost. In potem dobiš, kar dobiš. Če parafraziram film Gremo mi po
               svoje, je nekdo v četrt stoletja zlorabil. Jaz četrt stoletja tukaj noter nisem
               sedel, so pa določeni ljudje tukaj sedeli. In kaj je najbolj grozno, določene te
               ljudi vedno znova izvolimo, kar jaz kot sociolog razumem, na osebni ravni pa
               navsezadnje tudi kot oče ali skrbnik petih otrok pa ne.</p>
               <p>Ta deklaracija prihaja dvajset let pozno, ampak v bistvu ne prepozno. Kako pa si
               Cerarjeva vlada in Miro Cerar to predstavlja, jaz imam v spominu zelo hitro, ko je
               Cerar začel voditi to vlado, je nam razložil, da to državno lastnino si mi ludeki
               malo narobe razlagamo, da to bolj pripada njemu, ne pa nam. Tukaj se bom ustavil.
               Glasoval bom proti.</p>
            </sp>
            <sp xml:id="SDZ7-Redna-37-2018-01-25.sp198">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 68 poslank in poslancev, za je glasovalo 58, proti pa 6.</p>
               <p>(Za je glasovalo 58.) (Proti 6.)</p>
               <p>Ugotavljam, da je zbor sklep sprejel, zato je postopek obravnave predloga deklaracije
               končan. S tem zaključujem 14. točko dnevnega reda.</p>
               <p>Prekinjam 37. sejo Državnega zbora, ki jo bomo nadaljevali jutri ob 10. uri.<title>
                  (SEJA JE BILA PREKINJENA 25. JANUARJA 2018 OB 19.01.) </title>
               </p>
            </sp>
         </div>
      </body>
   </text>
</TEI>
