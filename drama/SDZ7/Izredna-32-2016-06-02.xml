<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Izredna-32-2016-06-02">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|E342CF7C6B651768C125801B0038D0F7</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=E342CF7C6B651768C125801B0038D0F7</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Izredna-32-2016-06-02.DZ" n="32">
               <name>Izredna</name>
               <date when="2016-06-02"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Izredna-32-2016-06-02.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">32. izredna seja</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Matjaž Nemec.</stage>
            <stage type="time">Seja se je začela ob 12.01.</stage>


            <sp xml:id="SDZ7-Izredna-32-2016-06-02.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam 32. izredno sejo Državnega zbora, ki sem jo sklical na podlagi prvega
               odstavka 58. člena Poslovnika in prvega odstavka 60. člena Poslovnika Državnega
               zbora.</p>
               <p>Obveščen sem, da se današnje seje ne morejo udeležiti naslednji poslanke in poslanci:
               Violeta Tomić, Miha Kordiš, gospa Iva Dimic do 14. ure, gospa Janja Sluga, gospa
               Erika Dekleva, gospa Eva Irgl, gospa Anja Bah Žibert, gospa Anita Koleša, dr. Vinko
               Gorenak od 17. ure dalje, gospod Roberto Battelli, gospod Žan Mahnič, gospod Tomaž
               Lisec in gospod Jože Tanko od 16. ure dalje.</p>
               <p>Na sejo sem vabil predstavnike Vlade.</p>
               <p>Lepo pozdravljam tudi ostale prisotne!</p>
               <p>Prehajamo na <title>določitev dnevnega reda</title> 32. izredne seje Državnega zbora.
               Predlog dnevnega reda seje ste prejeli v četrtek, 26. maja 2016, s sklicem seje. O
               predlogu dnevnega reda bomo odločali v skladu s prvim odstavkom 64. člena Poslovnika
               Državnega zbora. Predlogov za širitev dnevnega reda seje nisem prejel. Državnemu
               zboru predlagam, da za današnjo sejo določi dnevni red, kot ste ga prejeli s
               sklicem.</p>
               <p>Prehajamo na odločanje. Poslanke in poslance prosim, da preverite delovanje
               glasovalnih naprav.</p>
               <p>Glasujemo. Navzočih je 69 poslank in poslancev, za je glasovalo 68, proti nihče.</p>
               <p><stage>(Za je glasovalo 68.)</stage> <stage>(Proti nihče.)</stage></p>
               <p>Ugotavljam, da je dnevni red 32. izredne seje Državnega zbora določen.</p>
               <p>Prehajamo na <title>1. TOČKO DNEVNEGA REDA, TO JE NA OBRAVNAVO PREDLOGA PRIPOROČILA V
                  ZVEZI S PROBLEMATIKO RAZMERJA MED PLAČANIMI DAVKI IN PRISPEVKI TER JAVNIMI
                  DOBRINAMI, KI JIH DRŽAVA ZA TE PLAČANE DAVKE IN PRISPEVKE NUDI.</title>
               </p>
               <p>Predlog priporočila je v obravnavo Državnemu zboru predložila skupina 28 poslank in
               poslancev s prvopodpisanim gospodom Jožetom Tankom.</p>
               <p>Za dopolnilno obrazložitev predloga priporočila dajem besedo najprej predstavniku
               predlagatelja, mag. Marku Pogačniku.</p>
            </sp>
            <sp xml:id="SDZ7-Izredna-32-2016-06-02.sp2">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo. Spoštovana državna sekretarka, kolegice,
               kolegi!</p>
               <p>V Poslanski skupini Slovenske demokratske stranke, Poslanski skupini Nove Slovenije
               in z dvema manjšinskima poslancema smo se odločili, da podamo zahtevo za sklic
               izredne seje Državnega zbora, na kateri bi obravnavali problematiko razmerja med
               vplačanimi davki ter prispevki ter javnimi dobrinami, ki jih država za te plačane
               davke ter prispevke nudi. V Poslanski skupini Slovenske demokratske stranke smo
               prepričani, da bi vsak državljan Republike Slovenije moral vedeti, na kakšen način je
               država za tekoče leto porabila pobrana sredstva ter katere javne dobrine in v
               kolikšni meri nudi za vse plačane prispevke.</p>
               <p>V Slovenski demokratski stranki smo prepričani, da smo lahko predvsem v obdobju
               zadnjih dveh vlad sledili mesečnemu poviševanju davčnih, trošarinskih in ostalih
               obremenitev, tako za državljanke in državljane Republike Slovenije kot za
               gospodarstvo. V Slovenski demokratski stranki smo prepričani, da Slovenke in Slovence
               plačujemo veliko davkov, vprašanje pa je, kaj za te plačane davke, prispevke,
               trošarine dobimo nazaj oziroma kaj država s temi pobranimi davki počne. Samo za
               primer bi izpostavili, da mora delavec, ki zasluži povprečno plačo neto 12 tisoč 400
               evrov na leto, za dohodnino, prispevke, pokojninsko in pa zdravstveno zavarovanje
               plačati 9 tisoč 138 evrov. To pomeni, da gre 12 tisoč evrov v njegov žep, 9 tisoč 138
               evrov pa plača državi. V Sloveniji velja nek mit, da imamo brezplačno zdravstvo, toda
               tisti, ki ima letno plačo, za zdravstveno zavarovanje letno plača 2 tisoč 418 evrov.
               2 tisoč 418 evrov plača delavec s povprečno plačo za zdravstveno zavarovanje, pri
               čemer pa vsi vemo, kakšno stanje je v zdravstvu. Zdravstvo plačujemo, čakalne vrste
               pa so povečujejo. Poglejmo si samo položnico za električno energijo, kaj je vse poleg
               elektrike zraven še pripeto. Izpostavili bi še cene naftnih derivatov, pri čemer smo
               v Poslanski skupini Slovenske demokratske stranke večkrat opozorili, da vlada Mira
               Cerarja ne izvaja ustrezne trošarinske politike in da je cena naftnih derivatov v
               Sloveniji v primerjavi s sosednjimi državami previsoka. Na naftne derivate so
               obešeni: taksa za CO2, dodatek za zagotavljanje prihrankov energije, trošarina,
               prispevek za zagotavljanje podpore proizvodnje električne energije in davek na dodano
               vrednost.</p>
               <p>Zanima nas, kaj z vsemi taksami, trošarinami in z vsem počne država. Prepričani smo,
               da bi bilo pošteno do državljank in državljanov Republike Slovenije, da bi enkrat
               letno Ministrstvo za finance ali FURS poročala. Zakaj so davki porabljeni? Koliko
               vrtcev se je zgradilo? Koliko šol se je zgradilo? Ali so se čakalne vrste v zdravstvu
               zmanjšale ali se niso? Koliko cest v Sloveniji se je obnovilo? Kajti vse to so
               prispevki, ki jih plačujemo državljani.</p>
               <p>Predlagatelji smo predlagali dva priporočila. Prvo priporočilo: Državni zbor
               priporoča Vladi Republike Slovenije, da do naslednjega predloga državnega proračuna
               oziroma rebalansa proračuna uvede k rezultatom usmerjen proračun in orodja, kot je
               analiza stroškov in koristi, ter s tem jasno in konkretno prikaže, katere javne
               dobrine, v kolikšnem obsegu in kakšni kvaliteti bo državljanom omogočila za njihove
               plačane davke in prispevke ter kakšne rezultate oziroma korist bo to prineslo družbi.
               Drugo priporočilo: Državni zbor priporoča Vladi Republike Slovenije, da v roku 90 dni
               od sprejetja tega sklepa pripravi poročilo uporabe davčnih prihodkov po letih, in
               sicer od vključno leta 2012 do vključno leta 2015.</p>
               <p>Kot smo že omenili, bi bilo pošteno, da bi FURS ali Ministrstvo za finance letno
               pripravilo poročilo, zakaj so davki porabljeni. Vendar je na Odboru za finance in
               monetarno politiko seveda glasovalni stroj koalicije – Stranke modernega centra, SD
               in Desusa – deloval usklajeno in kot je v navadi. Kadar priporočila priporoča
               opozicija, jih vi zavrnete v celoti. Spoštovana koalicija, razumem, da ste zavrnili
               drugo priporočilo, da ste pa zavrnili prvo priporočilo, me pa čudi, kajti tukaj imam
               Koalicijski sporazum o sodelovanju v Vladi Republike Slovenije za mandatno obdobje
               2014-2018 – Stranka Mira Cerarja, Demokratična stranka upokojencev Slovenije in
               Socialni demokrati –, ki je podpisan. V tej koalicijski pogodbi imate to priporočilo,
               ki smo ga mi predlagali, zapisano, vi ste ga pa zavrnili. Vam bom prebral 21. stran
               koalicijske pogodbe: "Pripravili bomo programski proračun z določitvijo prioritet in
               meril, ki bodo pripomogla k učinkovitejši porabi omejenih sredstev". Potem imate pa v
               koalicijski pogodbi na strani 22 napisan programski proračun, ki je copy-paste tega,
               kar imamo mi kot priporočilo, ki ste ga pa vi zavrnili. Vam ga bom še enkrat prebral:
               "Za večjo učinkovitost porabe omenjenih proračunskih sredstev bomo spremenili način
               priprave, prikazovanja in izvrševanja proračuna države v .t.i. programski proračun.
               Cilj projekta je načrtovati izdatke v neposredni povezavi s cilji in dejavnostmi za
               dosego teh ciljev. Na nivoju države bomo v skladu s sprejeto strategijo pripravili
               posamezne programe, določili njihove prioritete in izvajanje po posameznih letih.
               Spremljali bomo učinkovitost, odgovornost in časovno izvedbo posameznega programa."
               To je tekst, spoštovana koalicija, iz vaše koalicijske pogodbe. Vi pa na Odboru za
               finance in monetarno politiko, zaradi tega, ker je to predlagala SDS, to zavrnete. To
               pomeni, da vi zavračate tisto, za kar ste se zavezali, da boste delali v svoji
               koalicijski pogodbi - Stranka modernega centra, Desus in SD. Dajmo se malo zamisliti,
               kje sta vaša etika in morala. Zavračate priporočila, ki jih imate zapisana v lastni
               koalicijski pogodbi.</p>
               <p>Mislim, da smo s tem vse povedali. V nadaljevanju oziroma v razpravi pa še kaj več.
            </p>
            </sp>
            <sp xml:id="SDZ7-Izredna-32-2016-06-02.sp3">

               <speaker>PREDSEDNIK DR. MILAN BRGLEZ:</speaker>

               <p>Za dopolnilno obrazložitev predloga priporočila dajem besedo še predstavniku
               predlagatelja, gospodu Jožefu Horvatu.</p>
            </sp>
            <sp xml:id="SDZ7-Izredna-32-2016-06-02.sp4">

               <speaker>JOŽEF HORVAT (PS NSi):</speaker>

               <p>Hvala lepa za besedo, gospod predsednik Državnega zbora. Spoštovane kolegice,
               spoštovani kolegi, spoštovana državna sekretarka!</p>
               <p>Država v imenu vseh državljanov odloča o ravnanju z denarjem, ki ga ti isti
               državljani zbiramo v državni proračun. Gre za eno izmed največjih odgovornosti
               državne oblasti. Za dobro delovanje tega odnosa med državo in državljani potrebujemo
               zaupanje. Zaupanje je ključnega pomena. Zaupanje je ključno pri našem sicer zelo
               kompleksnem življenju posameznika ali države. Na žalost se zdi, da je to zaupanje v
               Sloveniji skorajda popolnoma porušeno. K rušenju tega zaupanja so v zadnjem času
               doprinesle na primer tudi davčne blagajne, ki so nekako najbolj udarile tiste, ki so
               davke že do zdaj pošteno in dosledno plačevali. Zaupanje državljanov je bilo porušeno
               tudi pri milijardnih dokapitalizacijah bank. Davkoplačevalci se utemeljeno
               sprašujemo, kako je mogoče, da naš težko prigarani denar, ki smo ga preko davkov
               zaupali v upravljanje države, pristane ravno v zakrpanih bančnih luknjah. Za te
               bančne luknje pa povrhu še nihče do danes ni odgovarjal. To je ključno vprašanje, ki
               muči to slovensko družbo.</p>
               <p>Slovenija je na drugi strani davčno preobremenjena, to smo v Novi Sloveniji že
               velikokrat tudi dokazovali. Poglejmo nekaj podatkov: če nekdo v Sloveniji zasluži
               minimalno plačo država s prispevki vzame okoli 60 % njegove neto plače. Pri povprečni
               plači se ta odstotek poviša skoraj na 80 %, pri dvakratni povprečni plači, ki je za
               evropske razmere še vedno mizerna, država zaposlenemu vzame že vrednost v višini ene
               celotne neto plače. Pri bruto plači v višini na primer tisoč 559 evrov dobi zaposleni
               v Sloveniji tisoč 034 evrov neto plače, v sosednji Avstriji pa tisoč 236 evrov. To
               kaže, da slovenska davčna politika v primerjavi z drugimi državami zmanjšuje
               konkurenčnost našega gospodarstva, otežuje razvoj države in posledično zavira rast
               blaginje naših državljank in državljanov. Glede na nižjo obdavčitev v Avstriji bi se
               lahko vprašali, ali so tudi njihove koristi iz proračuna manjše kot pri nas. Na to
               vprašanje bi težko odgovorili pritrdilno. Očitno v Sloveniji pri vodenju davčne
               politike in razpolaganju s proračunskim denarjem delamo nekaj zelo narobe.
               Potrebujemo večjo usklajenost med pričakovanji davkoplačevalcev in dejansko
               usmeritvijo davkoplačevalskega denarja. Poleg tega je nujna vzpostavitev sistema, ki
               bo omogočal analizo koristnosti oziroma učinkovitosti porabe državnega denarja.</p>
               <p>Do davkoplačevalcev preprosto ni fer, da država troši njihov denar, brez da bi
               analizirala, ali je ta poraba res koristna in upravičena. V tem kontekstu smo
               predlagali tudi priporočilo pod zaporedno številko 2 in tudi v Novi Sloveniji smo
               resnično razočarani, da ni bilo sprejeto. Za nas poslance bi bilo to poročilo, ki smo
               ga s priporočilom pod številko 2 zahtevali, zelo poučno.</p>
               <p>Če temu ni tako, postanejo državljani, razumljivo, nemotivirani za plačevanje davkov,
               posledica je povečanje sive ekonomije, izmikanje davkom in nov izpad davčnih
               prilivov. Gre za začaran krog, ki ga je mogoče preprečiti le s pametno in zmerno
               obdavčitvijo ter racionalno porabo zbranega denarja. Torej, s povečanim zaupanjem.
               Hvala lepa.</p>
            </sp>
            <sp xml:id="SDZ7-Izredna-32-2016-06-02.sp5">

               <speaker>PREDSEDNIK DR. MILAN BRGLEZ:</speaker>

               <p>Predlog priporočila je 27. 5. 2016 obravnaval Odbor za finance in monetarno politiko.
               Ker po končani razpravi odbor ni sprejel delov predloga priporočila, je predsednica
               odbora ugotovila, da je obravnava predloga priporočila na seji delovnega telesa
               končana.</p>
               <p>Za predstavitev poročila odbora dajem besedo predsednici gospe Urški Ban.</p>
            </sp>
            <sp xml:id="SDZ7-Izredna-32-2016-06-02.sp6">

               <speaker>URŠKA BAN (PS SMC):</speaker>

               <p>Hvala lepa za besedo. Spoštovani kolegi in kolegice!</p>
               <p>Odbor za finance in monetarno politiko je na 57. nujni seji 27. 5. 2016 kot matično
               delovno telo obravnaval predlog priporočila.</p>
               <p>Odboru je bilo poleg predloga priporočila predloženo še mnenje Zakonodajno-pravne
               službe in mnenje Vlade republike Slovenije.</p>
               <p>K predlogu priporočila ni bilo vloženih amandmajev.</p>
               <p>Na seji odbora so bili prisotni predstavniki Ministrstva za finance ter
               Zakonodajno-pravne službe.</p>
               <p>Uvodno dopolnilno obrazložitev k predlogu priporočila je v imenu predlagatelja podal
               poslanec Poslanske skupine SDS Franc Breznik, ki je predstavil vsebino predloga
               priporočila ter povedal, da je pomembno, kako država državljanom v obliki javnih
               dobrin vrne, kar so plačali v obliki davkov in prispevkov. Iz pregleda porabe je
               sicer razvidno, za kakšen namen so šla sredstva, a hkrati ne pokaže učinkovitosti
               razporeditve oziroma porabo le-teh. Opazen je trend dviga davkov na dobrine, ki niso
               življenjskega pomena, kot so na primer naftni derivati in cigarete. V nadaljevanju je
               predlagatelj predstavil več področij, kot so plačilo davkov in prispevkov iz plač,
               davek na dohodek fizičnih oseb, socialne prispevke, število zaposlenih, izdatke za
               zdravstvo in pokojninsko varstvo ter ob tem določena področja primerja s sosednjimi
               državami.</p>
               <p>Predstavnica Zakonodajno-pravne službe je povzela pisno mnenje in podala pripombe k
               1. in 2. točki priporočila.</p>
               <p>Državna sekretarka Ministrstva za finance je uvodoma povedala, da ima Vlada za
               delovanje proračuna in zaključnih računov pravno podlago v že sprejetih pravnih
               aktih. Pri tem je kot pomembno izpostavila prakso pri uporabi teh pravnih virov.
               Vlada že od leta 2006 uporablja enotno metodologijo za pripravo in obravnavo
               investicijske dokumentacije na področju javnih financ, katere hitrost pa je bila
               deloma zavrta zaradi krize. Trenutno veljavne so uredbe o enotni metodologiji za
               pripravo in obravnavo investicijske dokumentacije na področju državnih cest, javne
               železniške infrastrukture ter obrambe. V letu 2015 je bil opravljen pregled izdatkov
               za področje zdravstva, sociale in šolstva ter še na nekaterih drugih področjih. Ob
               tem je kot pomembno izpostavila tudi usposobljenost kadrov, da pripravijo in izberejo
               prave kazalnike za posamezna področja. Glede k rezultatom usmerjenega proračuna pa je
               opozorila, da obstajajo tudi drugi vidiki, ob tem izpostavila socialni vidik ter
               raven solidarnosti, ki tudi vpliva na obseg izdatkov.</p>
               <p>V razpravi je bila izpostavljena problematika glede bruto in neto plač v primerjavi s
               sosednjo Avstrijo, glede učinkovitosti razporeditve proračunskih sredstev ter
               učinkovitega pobiranja davkov, glede boljšega poslovnega okolja ter debirokratizacije
               in glede pomena solidarnosti.</p>
               <p>Nekateri člani so se zavzeli za povečanje splošne olajšave pri dohodnini, nasprotno
               so nekateri člani odbora menili, da je bilo kar nekaj korakov v pravo smer že
               narejenih in da je na nekaterih področjih Slovenija bolj ugodna kot na primer
               primerljive druge evropske države ter ob tem omenili premoženjski davek ter davek od
               dohodka pravnih oseb.</p>
               <p>V nadaljevanju razprave so se nekateri zavzeli za čimprejšnje reforme in izpostavili
               tudi vprašanje obdavčitve kapitala.</p>
               <p>V okviru razprave na zastavljena vprašanja je odgovarjala državna sekretarka
               Ministrstva za finance in podala dodatna pojasnila ter ob koncu predstavila pregled
               ukrepov, ki jih Vlada pripravlja.</p>
               <p>Po razpravi je odbor v skladu s 128. členom Poslovnika Državnega zbora glasoval o
               vseh delih predloga akta in jih ni sprejel. Hvala.</p>
            </sp>
            <sp xml:id="SDZ7-Izredna-32-2016-06-02.sp7">

               <speaker>PREDSEDNIK DR. MILAN BRGLEZ:</speaker>

               <p>Za uvodno obrazložitev mnenja dajem besedo predstavnici Vlade, državni sekretarki na
               Ministrstvu za finance, mag. Mateji Vraničar Erman.</p>
            </sp>
            <sp xml:id="SDZ7-Izredna-32-2016-06-02.sp8">

               <speaker>MAG. MATEJA VRANIČAR ERMAN:</speaker>

               <p>Spoštovani gospod predsednik, hvala za besedo. Spoštovani gospe poslanke in
               poslanci!</p>
               <p>Vlada je do predloga priporočil oblikovala odklonilno mnenje in dovolite mi, da
               povzamem nekaj ključnih poudarkov iz pisnega stališča Vlade.</p>
               <p>Predlagatelj je pri oblikovanju priporočil spregledal, da se že od leta 2001 dalje
               predlog proračuna oblikuje in sprejema programsko in da so za vsako politiko posebej,
               pa tudi ožje za programe in podprograme, določeni cilji in kazalci, ki naj se na
               posameznem področju dosegajo. Prav tako je predlagatelj spregledal, da se na podlagi
               Uredbe o enotni metodologiji za pripravo in obravnavo investicijske dokumentacije na
               področju javnih financ od leta 2006 dalje za projekte in programe, kjer je vsebinsko
               to primerno in izvedljivo, pripravlja analiza stroškov in koristi.</p>
               <p>Naj še opozorim, da Vlada vsakoletno pripravi poročilo o porabi javnofinančnih
               prihodkov v obliki zaključnega računa proračuna. Tudi ta temelji na programski
               klasifikaciji, revidira ga Računsko sodišče in v končni instanci potrdi oziroma
               obravnava Državni zbor. Poročila o porabi le davčnih prihodkov, ki so večinoma del
               integralnega proračuna, ni mogoče pripraviti, saj se vsi integralni javnofinančni
               prihodki porabijo za pokrivanje vseh integralnih javnofinančnih odhodkov.</p>
               <p>Predlagatelji izhajajo iz predpostavke, da v Sloveniji nimamo ne programskega
               proračuna ne k ciljem usmerjenega načrtovanja javne porabe. Temu ni tako, je pa
               javnofinančna kriza preteklih let zavrla bolj intenzivni razvoj sistema. Zato moramo
               zdaj, ko smo dosegli prvi ključni cilj javnofinančne konsolidacije, to je znižanje
               primanjkljaja sektorja države pod 3 % BDP, okrepiti prizadevanja za še večjo
               preglednost in učinkovitost v javnofinančni porabi.</p>
               <p>Vlada torej vse to, kar predlagatelji današnje razprave pogrešajo, že izvaja. Naj vam
               naštejem nekaj konkretnih ukrepov. Že danes se pri načrtovanju porabe evropskih
               sredstev nove finančne perspektive na čelu programskega in k ciljem usmerjenega
               proračuna še posebej intenzivno upošteva. Nadgradnja obstoječih rešitev glede
               programskega proračuna je vključena kot eden od ciljev v Strategijo razvoja javne
               uprave. Načrtujemo in pripravljamo okrepitev zakonodajnega okvira z novim Zakonom o
               javnih financah, s katerim bodo ta načela določena na ravni zakona in bodo veljala ne
               le za državni proračun, ampak za vse blagajne javnega financiranja. Vlada je že v
               lanskem letu ob pomoči mednarodnih strokovnjakov začela s procesom sistematičnega
               pregleda izdatkov za posamezna področja javne porabe, z namenom, da se ugotovi, ali
               se na izbranih področjih sredstva porabljajo smotrno in učinkovito, oziroma
               pripravijo priporočila, kako razpoložljiva sredstva uporabiti še učinkoviteje. S
               tovrstnimi aktivnostmi nadaljujemo tudi v letošnjem letu in pričakujem, da bomo tudi
               v prihodnjih letih.</p>
               <p>Obstoječo, razvejano in nepregledno strukturo splošnih in specifičnih ciljev,
               rezultatov in neposrednih učinkov po posameznih politikah je treba prenoviti, in
               sicer s ciljem, da se oblikuje preglednejša struktura, ki bo omogočila ustreznejše
               spremljanje rezultatov. Cilj Vlade je, da pri prenovi k ciljem usmerjenega proračuna
               dosežemo to, da bo vsak nivo klasifikacije imel omejeno število jasnih, preprostih in
               splošno razumljivih ciljev z merljivimi kazalniki.</p>
               <p>Vse, o čemer govorijo priporočila in tudi ukrepi Vlade, ki sem jih predstavila so
               orodja, s katerimi želi Vlada doseči optimalno porabo javnih izdatkov, in so le
               pripomoček za doseganje zastavljenih ciljev. Še posebej pa naj poudarim, da celotno
               vsebino priporočil Vlada že izvaja in bo s tem nadaljevala tudi v prihodnje. Še vedno
               pa si moramo kot izhodišče celotne porabe javnih financ zastaviti vsebinsko
               vprašanjekatere dobrine so tiste, ki jih želimo zagotavljati iz javnih sredstev,
               kakšno raven solidarnosti v družbi želimo zagotoviti, kakšno raven socialne varnosti
               in kakšen obseg javnih sredstev glede na našo ekonomsko moč lahko zagotavljamo.
               Ustava nam v 148. členu nalaga, da lahko za te namene porabimo le toliko, kolikor
               ustvarimo brez zadolževanja. To moramo imeti pred očmi, ne le danes, ampak tudi
               takrat, ko razpravljamo o predlogih proračunov, predlagamo amandmaje, ki pomenijo
               dodatno porabo javnih sredstev, in ko med letom razpravljamo o zahtevah o
               zagotavljanju dodatnih javnofinančnih sredstev. Hvala lepa.</p>
            </sp>
            <sp xml:id="SDZ7-Izredna-32-2016-06-02.sp9">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Stranke modernega centra, zanjo gospa Urška Ban.</p>
            </sp>
            <sp xml:id="SDZ7-Izredna-32-2016-06-02.sp10">

               <speaker>URŠKA BAN (PS SMC):</speaker>

               <p>Najlepša hvala za besedo.</p>
               <p>Skupina poslank in poslancev je v Državnem zboru predlagala v obravnavo in sprejem
               priporočila, v katerih Vladi nalagajo in predlagajo, da uvede k rezultatom usmerjen
               proračun in orodja, kot je analiza stroškov in koristi, z namenom, da se jasno pokaže
               katere javne dobrine, v kolikšnem obsegu in kakšni kvaliteti bo državljanom omogočila
               za njihove plačane davke in prispevke ter kakšne koristi bo to prineslo družbi.</p>
               <p>Predlagatelj tega gradiva je sicer predstavil veliko področij, o katerih bi danes
               lahko razpravljali. Eno je namreč razprava o predlaganih priporočilih, ki govorijo
               predvsem o k ciljem usmerjenem proračunu, drugo pa je razprava o priloženem gradivu,
               ki govori o predvsem o prekomernih davčnih obremenitvah in nepravilni strukturi
               porabe javnih sredstev. Takšno obravnavo lahko razumemo kot nekakšno proračunsko
               razpravo. Ravno proračun je namreč tisti dokument države, v katerem so podrobno
               predvideni in opisani vsi prihodki in drugi prejemki na eni strani ter odhodki in
               drugi izdatki države na drugi strani. Z njim se določi večletne makroekonomske
               politike, katere cilj je zagotavljanje stabilnih javnih financ in pospeševanje
               gospodarskega ter družbenega razvoja, ki se uresničuje z zagotavljanjem javnih dobrih
               in na tem mestu velja poudariti, da smo to razpravo že opravili, saj so cilji glede
               porabe proračunskih sredstev tako za leto 2016 kot tudi za leto 2017 že jasno
               določeni, in sicer s sprejetjem vseh predpisanih proračunskih dokumentov za omenjeni
               2 leti.</p>
               <p>V nadaljevanju predstavitve stališča Poslanske skupine Stranke modernega centra se
               bom v prvem delu najprej opredelila predvsem do orodij za povečanje učinkovitosti
               javnih financ in v tem kontekstu tudi do programskega proračuna, v drugem delu pa še
               do davčne politike, ki jo tudi navaja predlagatelj.</p>
               <p>Pravilno načrtovanje proračunov je namreč eden najpomembnejših elementov delovanja
               javne uprave. Če ne poteka optimalno in se namesto na programsko načrtovanje
               osredotoča na indekse preteklih let, je izvajanje zastavljenega programa manj
               učinkovito, predvsem pa manj zanesljivo. V Sloveniji začetki reforme proračunskega
               načrtovanja segajo že v letu 2001, ko je bil državni proračun že prvič predstavljen
               po programski strukturi. Sama programska struktura proračunov je naloge ali
               dejavnosti v resorju združila v programe in politike, vendar pa cilji in rezultati
               programov ter povezanost z izvajanjem samih javnih storitev niso bili vedno jasno
               vzpostavljanji. Naslednji val reform v obdobju 2010 do 2012 je poskušal to popraviti,
               spremeniti način priprave proračuna, in sicer tako, da bi bili nameni, cilji in
               kazalniki, ki so sicer del proračunske dokumentacije, ključni za odločanje o
               konkretnih proračunskih alokacijah. K rezultatom usmerjen programski proračun
               zagotovo prinese jasnejšo sliko, kje smo, kaj smo si začrtali, kam želimo in kako se
               je povečala družbena blaginja. V Poslanski skupini Stranke modernega centra smo se
               zato skupaj s koalicijskima partnerjema že v koalicijski pogodbi zavezali, da bomo
               nadgradili programski pristop k načrtovanju in pripravi državnega proračuna, ki bo
               omogočil bolj vsebinsko razpravo o usmerjanju omejenih javnih sredstev k prioritetnim
               potrebam slovenske države.</p>
               <p>Kje smo na tem področju danes, po dveh letih? Vlada Republike Slovenije je v
               Strategiji razvoja javne uprave 2015-2020, ki je bila sprejeta lansko leto, jasno
               opredelila potrebne ukrepe, ki se nanašajo na vse proračunske uporabnike v javni
               upravi za dosego ciljev učinkovite porabe tako kadrovskih, finančnih, prostorskih,
               okoljskih, energetskih in drugih virov. Za povezavo strateških načrtov in prednostnih
               nalog Vlade s pripravo državnega proračuna pa se kot mehanizem oziroma orodje že
               uporablja prav programski proračun. Programski pristop in k ciljem usmerjeno
               načrtovanje porabe proračunskih sredstev, ki ga predlaga predlagatelj, je danes že
               vpeljan v prakso na podlagi vladne uredbe in predvsem v zvezi s porabo evropskih
               sredstev kohezijske politike iz finančne perspektive 2014-2020. Višina celotnega
               finančnega načrta, ki izhaja iz operativnega programa 2014-2020, znaša dobrih 3
               milijarde evrov. Z operativnim programom se je Slovenija zavezala, da bo v določenih
               rokih razpoložljiva sredstva tudi ciljno porabila. Nadaljnja prioriteta Vlade na tem
               področju pa je, da se v sistem programskega proračuna postopno vključi vse subjekte
               sektorja država, ki bodo del enotnega informacijskega sistema. S tem bo omogočeno
               spremljanje in vrednotenje ciljev z ustreznimi kazalniki in dejansko merjenje
               učinkovitosti izdatkov javnega sektorja.</p>
               <p>Na tem mestu velja omeniti še en pomemben ukrep, ki ga uvaja Vlada za izboljšanje
               učinkovite porabe javnih sredstev, predvsem s krepitvijo zakonodajnega okvira za
               odgovorno javnofinančno politiko, tudi za programski proračun, in sicer gre za nov
               Zakona o javnih financah. V njem bo uzakonjeno srednjeročno načrtovanje in
               spremljanje fiskalne politike skladno z Zakonom o fiskalnem pravilu in določbi v 148.
               členu Ustave, s čimer se na najvišji načelni ravni uveljavilo pravilo uravnoteženosti
               javnih financ.</p>
               <p>Nadalje velja izpostaviti, da je v letu 2015 Vlada pričela sistematično izvajati
               preglede izdatkov po posameznih področjih s ciljem povečanja učinkovitosti javnih
               izdatkov. Zaključen je bil celovit pregled sistema zdravstvenega sistema, prav tako
               je bil zaključen pregled izdatkov na področju sistema socialne varnosti in
               pokojninskega varstva, skupaj s predlogi možnih rešitev za izboljšavo učinkovitosti.
               Pregled izdatkov na področju izobraževanja je v sklepni fazi, začel pa se bo proces
               na področju kulture. Tudi te ugotovitve bodo in pripomorejo, da bodo nadaljnje
               priprave proračunov temeljile na konkretnih ugotovitvah in bodo pripomogle k bolj
               učinkovitemu planiranju javne porabe.</p>
               <p>Vsa omenjena orodja s katerim Vlada želi doseči optimalno porabo javnih izdatkov in
               sem jih navedla, so pripomoček za doseganje zastavljenih ciljev. Cilj vseh nas pa je
               ohranjati doseženo raven solidarnosti in visoko raven socialne varnosti in blaginje,
               vendar pa se je treba ob tem zavedati tudi neugodnih trendov na področju demografskih
               gibanj, ki jih bo treba upoštevati pri nadaljnjem srednje in dolgoročnem načrtovanju
               javnih financ. Vsekakor pa se moramo zavedati tudi dejstva, da lahko porabimo le
               toliko, kolikor ustvarimo.</p>
               <p>Da pa na tem področju že dosegamo del zastavljenih ciljev in pozitiven napredek, je
               prepoznala tudi Evropska komisija, saj je za Slovenijo predlagala končanje postopka
               presežnega primanjkljaja. Slovenija je namreč v letu 2015 prvič po nastopu krize
               dosegla primanjkljaj, ki je bil nižji od 3 % BDP. Nenazadnje je bila v teh dneh
               objavljena tudi nova lestvica svetovne konkurenčnosti, ki je Slovenijo že drugo leto
               zapored uvrstila za 6 mest višje na tej lestvici. V dveh letih je Slovenija torej
               izboljšala svoj položaj za kar 12 mest in je ena od tisti držav, ki so zabeležile
               največji napredek. Napredek je bil največji prav na področju vladne učinkovitosti,
               kjer je Slovenija napredovala za 7 mest in danes zaseda mesto, ki je primerljivo z
               uvrstitvijo, ki jo je Slovenija imela v času pred krizo. Znotraj tega sklopa pa smo
               po teh ocenah najbolj napredovali prav pri kazalnikih javnih financ, družbenega
               okvirja, fiskalni politiki in institucionalnem okvirju in poslovni zakonodaji.</p>
               <p>Zdaj pa prehajam še na kratko predstavitev stališča glede vodenja davčne politike,
               kjer je po našem mnenju pomembna predvsem priprava gospodarski rasti prijaznih
               ukrepov s krepitvijo konkurenčnosti poslovnega okolja in stabilnim javnofinančnim
               okoljem. Pri iskanju ustreznih rešitev na tem področju pa lahko izhajamo tudi iz
               mednarodnih primerjav obremenitve z davki in prispevki. Slovenija je na eni strani po
               podatkih Evropske komisije po obremenitvi z davki in prispevki pod povprečjem
               Evropske unije, ki znaša 40 % bruto domačega proizvoda za leto 2014. Za Slovenijo
               znaša ta podatek 37 %, vendar je iz nadaljnjih podatkov o ekonomski strukturi davkov
               in prispevkov razvidno, da ekonomska struktura davkov ni najugodnejša z vidika
               konkurenčnosti, saj odstopa od povprečja evropskih držav zaradi nadpovprečne
               obremenitve dela s prispevki za socialno varnost in potrošnje ter podpovprečne
               obremenitve kapitala in premoženja. Zato je po našem mnenju presojanje davčne
               obremenitve potrebno gledati celovito in ne samo z vidika enega davka ali ene skupine
               davkov.</p>
               <p>Na drugi strani pa podatki o bremenitvi slovenskih plač kažejo, da smo nad povprečjem
               OECD držav. Slovenija torej po obremenitvi dela v letu 2015 v primerjavi s
               konkurenčnimi državami v davčnem primežu odstopa navzgor. V primerjavi z nekaterimi
               bolj razvitimi državami pa pričakovano navzdol – Avstrija, Nemčija, Belgija,
               skandinavske države in druge izkazujejo še višje obremenitve. Če vzamemo pod
               drobnogled strukturo obdavčitve v primerjavi z OECD, odstopamo navzdol pri dohodnini
               in prispevkih za socialno varnost delodajalca, navzgor pa pri prispevkih za socialno
               varnost delojemalca. Pri nas prispevki za socialno varnost predstavljajo kar tri
               četrtine celotnega davčnega primeža, ki znaša dobrih 42 %. Za primerjavo na ravni
               OECD ta znaša približno 36 %, od tega prispevki za socialno varnost dve tretjini.</p>
               <p>Zaradi povedanega Vlada že pripravlja ukrepe, in sicer na način prestrukturiranja
               javnofinančnih bremen iz načela enakomerne in pravične porazdelitve javnofinančnih
               bremen z jasno upoštevanim ciljem nadaljnje javnofinančne konsolidacije. Vladni
               ukrepi, ki jih v naši poslanski skupini ocenjujemo kot pozitivne, gredo predvsem v
               naslednje smeri.</p>
               <p>Prvič. Prestrukturiranje bremen javnih dajatev vključno z obremenitvijo nepremičnega
               premoženja, katerega cilj je zmanjšati ključne nadpovprečne obremenitve in s tem
               okrepiti gospodarsko rast. Gre za znižanje obremenitve dela kot tistega dejavnika, ki
               najbolj negativno vpliva na konkurenčnost in obenem predstavlja tudi večjo oviro za
               nadaljnjo gospodarsko rast. Drugič. Zmanjšanje administrativnih ovir, s čimer bi se
               postopno doseglo preglednejši, jasnejši in enostavnejši davčni sistem. Ravno včeraj,
               če navedem primer, smo na Odboru za finance sprejeli novi Zakon o trošarinah, ki
               odpravlja vrsto nepotrebnih administrativnih obveznosti na eni strani in na drugi
               strani poenostavlja postopke za davčne zavezance, s čimer se zagotavlja lažje uporaba
               predpisa in večja pravna varnost zavezancev. V javni obravnavi je tudi nov paket
               poenostavitev v okviru Zakona o davčnem postopku. Če grem naprej, naj izpostavim še
               tretji segment, ki pa se nanaša na izboljševanje učinkovitosti pobiranja javnih
               dajatev in odprave ugotovljenih anomalij obstoječega sistema, kjer je bilo že tudi
               sprejeto vrsto ukrepov.</p>
               <p>Naj povzamem in zaključim. V zadnjih letih je prišlo do pomembnih pozitivnih sprememb
               na številnih področjih, ki vplivajo tudi na boljšo oziroma učinkovitejšo porabo
               proračunskih sredstev. Z gospodarsko rastjo, spodbujeno z izvozom in državnimi
               investicijami, se je Slovenija z letom 2014 po razvitosti prenehala oddaljevati od
               povprečja EU, javnofinančni primanjkljaj pa se je leta 2000 zmanjšal pod 3 % BDP. Z
               okrevanjem trga dela se je začel izboljševati tudi materialni položaj prebivalstva,
               vendar pa gospodarski napredek še ni tak, kot bi si ga želeli, saj je v krizi upadel
               potencial za gospodarsko rast, s tem pa tudi možnost za večje izboljšanje blaginje
               prebivalstva, ki jo še dodatno ogrožajo neugodna demografska gibanja. Vlada zato že
               pripravlja dodatne strukturne spremembe, ki bodo prednostno usmerjene v dvig
               produktivnosti in prilagoditev sistemu socialne zaščite in staranju prebivalstva. Te
               spremembe so nujne tudi za nadaljnjo konsolidacijo javnih financ in s tem
               vzpostavitev stabilnega makroekonomskega okolja kot osnove za nadaljnji in trajni
               vzdržni razvoj.</p>
               <p>Sprejem predlaganih priporočil je zato po našem mnenju popolnoma nepotreben, saj iz
               vsega povedanega izhaja, da Vlada vsebino priporočil v skladu s koalicijsko pogodbo
               že v celoti izvaja in jo postopno nadgrajuje. Hvala lepa.</p>
            </sp>
            <sp xml:id="SDZ7-Izredna-32-2016-06-02.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Franc
               Breznik.</p>
            </sp>
            <sp xml:id="SDZ7-Izredna-32-2016-06-02.sp12">

               <speaker>FRANC BREZNIK (PS SDS):</speaker>

               <p>Hvala za besedo, gospod predsednik. Spoštovani gostje, dragi kolegice in kolegi!</p>
               <p>Danes smo pred pomembno sejo, na kateri se ne bomo pogovarjali o preteklosti. Morda
               se bomo pogovarjali o osmih sušnih letih Slovenije, osmih letih prostega teka.
               Predvsem se bomo pogovarjali – kar vam bomo dokazali v Slovenski demokratski stranki
               – o izgubljenih letih sedanjosti in o izgubljeni prihodnosti za številne generacije.
               Danes bo tekla razprava, argument proti argumentu, danes boste lahko dokazovali, da
               Slovenija na polovici vašega mandata ni v prostem teku, da ste naredili mnogo za to
               državo, da ste naredili mnoge strukturne reforme, mi bomo pa dokazovali, da temu ni
               tako.</p>
               <p>Spoštovani kolegi! V Sloveniji se soočamo s številnimi mnenji o tem, koliko davkov
               plačujemo državi, koliko od plačanih davkov dobi država v obliki nudenja javnih
               dobrin in koliko tega vrne svojim državljanom. Okviren pregled tega imate v svojih
               dokumentih, ki smo jih pripravili za to današnjo sejo in prikazujejo konsolidirano
               bilanco državnega proračuna, proračuna občin, Zavoda za pokojninsko in invalidsko
               zavarovanje Slovenije in Zavoda za zdravstveno zavarovanje Slovenije. Na ta način
               država financira pokojnine, socialno zaščito, zdravstvo, izobraževanje, servisira nam
               javni dolg, financira ekonomske dejavnosti, kot so kmetijstvo, transport, trgovina,
               javni red, varnost, rekreacija, kultura, religija, okolje in prostor, obramba in
               druge javne storitve.</p>
               <p>Organizacija za ekonomsko sodelovanje in razvoj EOCD Sloveniji za letos napoveduje
               1,5 % rast bruto domačega proizvoda, kar je za 0,4 % točke manj od napovedi iz
               novembra lani. Prihodnje leto naj bi se gospodarska rast pospešila na 2,3 %, tudi to
               pa je 0,4 % manj, kot je OECD napovedovala še lanskega novembra. Tudi OECD podobno
               kot druge domače mednarodne ustanove padec dinamike gospodarske rasti, ta je lani po
               prvi oceni dosegla 2,9 %, pripisuje nižji rasti izvoza zaradi bolj negotovih razmer v
               svetovnem gospodarstvu in začasnem padcu obsega javnih investicij ob začetku
               izvajanja novega večletnega finančnega obdobja. Prav tako, spoštovani kolegice in
               kolegi, nam OECD ob najnovejši napovedi za Slovenije izpostavlja, da mora biti
               prioriteta Slovenije nadaljevanje prestrukturiranja podjetij – s poudarkom na malih
               in srednjih – in zmanjšanje obsega slabih posojil v bančnem sistemu. V bankah so se
               razmere sicer po oceni OECD izboljšale, a raven slabih posojil je še vedno visoka,
               posojila podjetjem pa se v medletni primerjavi še vedno krčijo. Podjetja se še naprej
               razdolžujejo, učinek dosedanjega zniževanja zadolženosti se še kaže v rasti
               investicij podjetij v opremo. Prav tako OECD državo poziva k nadaljnjemu
               uravnoteženju javnih financ, pri čemer pa mora država po njihovih navedbah zaščititi
               dohodke socialno najšibkejših, saj število socialno izključenih in tistih pod mejo
               revščine namreč narašča. V tej luči velja tudi poziv k ukrepom za izboljšanje razmer
               za mlade, starejše in dolgotrajno brezposelne na trgu dela. Še enkrat pa OECD
               Slovenijo poziva tudi k izvedbi strukturnih reform na področju pokojninskega sistema,
               zdravstva in predvsem šolstva. Za dvig produktivnosti gospodarstva pa so po njihovi
               oceni potrebni ukrepi za odpravo administrativnih ovir, davčna razbremenitev najbolj
               produktivnih in nadaljevanje privatizacijskih postopkov. Zadnji dogodki glede Palome
               in Surovine kažejo, da se poljski investitorja umikata in da se negativni trendi,
               predvsem glede tujih investicij, v Sloveniji nadaljujejo.</p>
               <p>Pri izračunu, koliko davkov in prispevkov plača delavec, je seveda treba upoštevati
               tudi skupen strošek delodajalca, ki ga največkrat zanemarjamo. Skupni strošek
               delodajalca dejansko predstavlja znesek, ki ga je delavec zaslužil s svojim delom in
               mu ga je delodajalec v bistvu na trgu pripravljen torej izplačati. V zaslužek delavca
               pa se s svojo zakonsko močjo vmeša država, koliko tega zasluženega bo delavcu vzela v
               obliki prispevkov in davkov. Zato je navajanje Vlade in sindikatov, da socialni
               prispevki, ki jih plača delodajalec, niso strošek delavcev, v bistvu navadno
               zavajanje. V Sloveniji država delavcu, ki uveljavlja zgolj splošno olajšavo, v obliki
               prispevkov in davkov pri minimalni plači vzame okoli 60 % njegove neto plače, pri
               povprečni plači je ta odstotek okoli 80 %, pri dvakratniku povprečne plače pa država
               delavcu vzame že celo neto plačo. Ta odstotek pa pri plačah, višjih od dvakratnika
               povprečne plače, narašča še bolj progresivno. Ob teh dejstvih je tudi nerazumljivo
               zavzemanje nekaterih sindikatov za povišanje prispevnih stopenj za socialne
               prispevke, saj to dejansko pomeni nižjo neto plačo delavca. Ob povišanju prispevnih
               stopenj skupni stroški delodajalca oziroma zaslužek delavca ostanejo enaki. Kar se ne
               spremeni, je to, da država delavcu vzame več od njegovega zaslužka. Zdaj sem govoril
               samo o delavcih. Kako na nas gledajo tuji investitorji? Kako na nas gledajo
               delodajalci? Kakšne javne usluge, javne dobrine jim je ta država pripravljena plačati
               za uslugo plačevanje vseh davkov in prispevkov?</p>
               <p>Spoštovani kolegi, smo pred skoraj polovico vašega mandata. Največkrat vlada vsaj v
               prvi polovici mandata naredi tiste potrebne strukturne reforme in ukrepe, ki so
               potrebni za nadaljnjo rast nekega sektorja ali pa države. Naj vas spomnim, kateri so
               bili vaši ukrepi v tem mandatu. Prve pol leta ste se predvsem ukvarjali z odvzemom
               mandata gospoda Janeza Janše, potem ste se ukvarjali z izgonom tujcem iz slabe banke,
               potem ste se ukvarjali s pomembnim ukrepom redefinicije družine, kjer ste izgubili
               referendum. Tudi v času, ko smo pripravljali to sejo, se na slovenskih sodiščih ni
               zgodila nobena korenita reforma. Ravno pred dvema dnevoma je tudi ESČP - Evropsko
               sodišče za človekove pravice ponovno izdalo sodbo, v kateri je Slovenija izgubila,
               gre za primer Tance proti Sloveniji, ki kaže ravno na nujne spremembe v vseh sistemih
               in podsistemih te države, na nujni dogovor med nami vsemi, ki smo danes tukaj, na tem
               prostoru. Katere institucije ta država potrebuje, katere javne zavode, katere sklade,
               katera javna pooblastila nekaterim podjetjem ta država potrebuje, katere si lahko
               privošči, katere si ne more privoščiti? Kako te institucije v bistvu delujejo, od
               zdravstvenega sistema, ki je pred razpadom, nacionalno varnostnega sistema, ki
               doživlja, spoštovani kolegice in kolegi, najnižjo stopnjo svojega razvoja in totalno
               nazadovanje, do slovenskega sodnega sistema? Vse to prihaja do pomena te današnje
               seje, kako te institucije delujejo, koliko plačujemo in kakšne usluge državljani in
               tudi podjetje za to dobivajo.</p>
               <p>Naj navedem tudi nekaj statističnih podatkov, ki so pomembni za današnjo sejo.
               Primerjava Slovenije na mednarodnih lestvicah, predvsem konkurenčnosti. Uvrstitve
               Slovenije na lestvicah World Economic Forum med 148 državami. Leta 2006, na polovici
               mandata prve vlade Janeza Janše, je bila Slovenija na 33 mestu med 148 državami.
               Konec lanskega leta smo zasedali 59 mesto. Na lestvici World Bank Doing Business smo
               v Sloveniji med 189 državami, predvsem pri dostopnosti dolžniškega financiranja,
               dosegli 116. mesto. Uveljavljanje pogodb, dolžina in stroški sodnik postopkov v
               primeru sporov, možnosti zunaj sodnega reševanja sporov – 122. mesto. Register
               nepremičnin, čas, stroški in procedure pri vpisu nepremičnin v zemljiško knjigo – 90.
               Mesto. Pridobitev gradbenega dovoljena – 90 mesto. Spoštovani kolegi, naj vas spomnim
               na Ekonomsko svobodo sveta. Največkrat govorite, predvsem tisti z Združene levice, da
               gre Slovenija po poti nekih velikih neliberalnih držav. Študija Visio Instituta
               Ekonomska svoboda sveta, kjer med 157 državami ugotavlja našo ekonomsko svobodo, kjer
               so na prvih mestih tiste države, o katerih nekateri govorite s kleveto, da so
               neliberalne, kjer so na sredini liberalne države in na koncu predvsem socialistične
               države. Slovenija med 157 državami zaseda 111. mesto, torej se primerjamo z državami,
               kot sta Nigerija in Kitajska. Nismo niti med državami, v katerih veljajo nekatera
               liberalna načela, ampak predvsem neka socialistična načela. Med 157 državami smo na
               111. mestu. Toliko o Ekonomski svobodi sveta.</p>
               <p>Spomnil bi vas rad tudi na število zaposlenih v organih javne uprave. Na polovici
               mandata prve vlade Janeza Janše je bilo število zaposlenih v javni upravi 153 tisoč
               496 ljudi, danes imamo zaposlenih 159 tisoč ljudi v organih javne uprave, kar pomeni,
               da se je dvignilo število za 6 tisoč ljudi. V času krize se je torej dvignila
               zaposlenost za 6 tisoč pripadnikov.</p>
               <p>Brezposelnost in delovna dovoljenja. To bi moralo najbolj zanimati predvsem tiste, ki
               se bodo upokojili, upokojence. Torej, koliko ljudi dela več, koliko dela manj, koliko
               prispevkov več se je plačalo v pokojninsko blagajno. Decembra 2008 je bilo število
               brezposelnih 66 tisoč 239 ljudi. Glede na število leta 2014, ko je bila neka kriza do
               konca, smo takrat izdali 67 tisoč več delovnih dovoljenj za tujce. Razlika med
               brezposelnimi in tujci, ki so delali v Sloveniji, je znašala 120 tisoč 604. Toliko
               več posameznikov je delalo in plačevalo prispevke v Slovenji. 120 tisoč ljudi.</p>
               <p>Nadalje naj predstavim kazalce, ki so prav tako odločilni, torej glavni
               makroekonomski kazalci za Slovenijo. Poglejmo predvsem gospodarsko rast, o kateri sem
               govoril. V letu 2016 je napovedana približno 1,5 %, kar je padec. V letu 2017
               predvsem zaradi nekaterih evropskih projektov napovedujete 2,4 % gospodarsko rast.
               Naj vas spomnim tudi na države, ki držijo našo gospodarsko rast. Država, v katero
               Slovenija največ izvaža, je Zvezna republika Nemčija, tam je neka stabilnost,
               gospodarska rast, ampak Slovenija v vseh teh letih ugodnega financiranja in zelo
               ugodnih pogojev na trgu ni v tem prvem mandatu storila nekih resnih strukturnih
               korakov. Živela je na nekih korakih, ki jih je naredila druga Janševa vlada, ki je
               bila potem po mnenju gospoda Štefaneca zaradi politične odločitve KPK odstranjena.
               Zdaj ste živeli torej na tem čolniču, brez kakršnihkoli strukturnih reform.</p>
               <p>Ne vem, česa se bojimo, spoštovani kolegi in kolegice. Zakaj se bojimo sprememb?
               Danes, v letu, ko slavimo 25 let naše države, smo dokazali, da Slovenci smo pogumen
               narod. Pred 25 leti nismo premagali samo takratne jugoslovanske armade, ampak smo
               premagali predvsem strah pred spremembami. Ta pogum, spoštovani kolegice in kolegi,
               vam danes želimo dati tudi v Slovenski demokratski stranki. Želimo vas spodbuditi k
               resnim strukturnim reformam. Dokler so ugodne razmere na trgih in dokler so ugodne
               razmere glede financiranja številnih naših podjetij in tudi države. Soočamo se z
               globalnim svetom, ki se vsak dan spreminja, vsak dan od nas terja nove odločitve.
               Največkrat poudarjamo torej našo zadolženost, poudarjamo naš trend zadolženosti, ki
               je bil uničujoč. Spomnimo se leta, da je bila leta 2008 Slovenija zadolžena za 22 %,
               danes, po slabih 8 letih, drvimo proti 90 % družbenega bruto produkta naše
               zadolženosti. Spomnimo se, da je bila Grčija, ki je doživela kolaps, leta 2008
               zadolžena 100 %, v času največje krize pa je bila zadolžena približno 170 %, torej je
               bil indeks rasti dolga v Grčiji 70 %. Indeks rasti dolga Slovenije v letu 2008 in v
               letu 2016 je preko 370, torej indeks s številko 370. Prilagajanje slovenske države,
               slovenskih sistemov in podsistemov te države kaže na to, da se Slovenija ne prilagaja
               trenutnim spremembam.</p>
               <p>Naj na koncu poudarim. Že od vsega začetka, že pred 25 leti, smo se Slovenci in
               Slovenke zavedali, da je Slovenija majhna država. Prednost majhne države bi morala
               biti fleksibilnost. To Slovenija danes ni, spoštovani kolegice in kolegi. Slovenija
               je komplicirana, Slovenija je draga država, Slovenija je nefleksibilna, se zelo slabo
               in težko odziva na spremembe v svetu. Ena od ključnih sprememb modernizacije naše
               družbe in države je povezana prav s tem, da postane bolj preprosta, enostavna, bolj
               gibka, pa tudi njena politična struktura tako gospodarska podstat kot tudi socialna,
               da bi ohranili državo kot subjekt sodelovanja s sosedi, v regiji, da bi Slovenci še
               vedno bili v Evropski uniji in da bi Slovenci zaživeli boljše življenje. Naj vas
               spomnim, spoštovane kolegice in kolegi, da je dr. Jože Pučnik pred 25 leti dejal:
               "Sporočilo slovenske državnosti je zahteva po uresničevanju pogojev za blagostanje
               državljanov in naroda z njegovo kulturo in v okviru evropske civilizacije." Za to
               danes gre. Za to nam danes gre tudi v Slovenski demokratski stranki. Kljub temu, da
               smo v opoziciji, vas želimo spodbuditi k reformam. Želimo vam danes podati podatke,
               kako potratna je ta država, kako so nekatere institucije te države, ki jih državljani
               in številna podjetja plačujejo, drage, neučinkovite, zavirajo gospodarsko rast,
               zavirajo vsakršne spremembe. Želimo vam dati danes, spoštovani kolegice in kolegi,
               predvsem poguma. Poguma, ker sta škarje in platno v vaših rokah, ker ste del
               koalicije. Predvsem vas želimo spodbuditi, da sami pri sebi razmislite o svoji
               življenjski filozofiji – Kaj sem storil takrat, ko mi je država dala to priložnost,
               da lahko nekaj storim za svoje državljane, za svoje državljanke, da lahko kreiram
               njihovo sedanjost in tudi prihodnost?</p>
               <p>Danes v Slovenski demokratski stranki tu govorimo samo o sedanjosti in prihodnosti.
               Danes se želimo pogovarjati z argumenti proti argumentom. Želimo dokazati, zakaj se
               iz Slovenije umikajo mladi ljudje, perspektivni, dela zmožni, zelo dobri, zakaj se
               umikajo številna podjetja, zakaj se umikajo številna multinacionalna podjetja, zakaj
               ne želijo dokapitalizirati. Zakaj z nekaterimi ukrepi, ki se nikoli niso dokazali, in
               nekaterimi politikami, ki so bile vedno uničujoče, ponavljamo enake napake, kot smo
               jih v preteklosti? Zakaj to delamo in zakaj uničujemo sedanjost in tudi prihodnost
               številnih državljanov?</p>
               <p>Moram priznati, da imam danes v Državnem zboru posebne emocije. Pred točno 25 leti ob
               tej uri sem zaprisegel slovenski državi, takrat kot mlad fant, kot nabornik, da bom
               branil njeno celovitost z orožjem, da bom branil neodvisnost te prihajajoče države,
               takrat sem zaprisegel tudi, da bom branil njeno suverenost. Danes, spoštovani
               kolegice in kolegi, branimo to suverenost s svojim znanjem, s svojimi tehnologijami,
               s svojim spoznanjem, da Slovenija ni samo država pesnikov in pisateljev, ampak da
               imamo v Sloveniji številne podjetnike, številne sposobne posameznike, ki so se
               dokazali in se dokazujejo na številnih evropskih in svetovnih trgih. Danes,
               spoštovani kolegice in kolegi, lahko tu govorimo tudi o njih. Govorimo o njih, kakšno
               poslovno okolje jim bomo pripravili, kako bomo pogledali v učinkovitost sistema in
               podsistemov, da ostanejo tukaj, da so naši državljani in da Slovenija naredi nov
               razvojni ciklus, da naredi nov razvojni pogon in da vstopi med države, med tisto
               drugo Švico. Slovenci smo tega sposobni, Slovenci smo to dokazovali največkrat s
               športnimi dosežki, verjamem pa, da lahko to dokažemo tudi s političnimi dosežki in
               predvsem gospodarskimi dosežki.</p>
               <p>Spoštovani kolegice in kolegi, toliko z moje strani. Danes se bomo oglašali,
               predstavili vam bomo tista področja, ki so najbolj neučinkovita, in predstavili vam
               bomo tisto statistiko, ki je uničujoča. Najlepša hvala.</p>
            </sp>
            <sp xml:id="SDZ7-Izredna-32-2016-06-02.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Uroš Prikl.</p>
            </sp>
            <sp xml:id="SDZ7-Izredna-32-2016-06-02.sp14">

               <speaker>UROŠ PRIKL (PS DeSUS):</speaker>

               <p>Spoštovani predsednik, hvala lepa za besedo. Kolegice in kolegi, predstavniki
               Vlade!</p>
               <p>Dovolite, da vam na kratko predstavim stališče Poslanske skupine Desus do Predloga
               priporočila v zvezi s problematiko razmerja med plačanimi davki in prispevki ter
               javnimi dobrinami, ki jih država za te plačane davke in prispevke tudi nudi.</p>
               <p>Tematika oziroma kritika, posplošeno povedano, tokrat vsebinsko pokriva praktično vsa
               področja. Res se priporočili nanašata na pripravo proračuna, še zlasti na načrtovanje
               davčnih prihodkov, vendar obrazložitev zahteve za sklic te izredne seje Državnega
               zbora posega bistveno širše, na večino ukrepov za krepitev javnih financ, vključno s
               socialno problematiko. Vsebina je preobširna in se nanaša na spoštovanje skorajda
               celotne koalicijske pogodbe. Menim pa, da ni po polovici mandata priložnosti za neko
               revizijo ali inventuro. Predlagatelji so znova poskusili biti všečni, kar je
               legitimno, predvsem pa kritični do dela sedanje vlade. Tudi ta negativna kritika je
               povsem legitimna in je mnogokrat tudi na mestu. Pa vendar ima človek občutek, kot da
               bi bili tik pred volitvami, kot da se je že začel volilni boj, da razpravljamo in
               analiziramo vse, kar je dobrega oziroma po mnenju predlagatelja slabega oziroma
               zanič, in kar je bilo slabega narejenega v preteklosti.</p>
               <p>Poznamo ponavljajoče se zgodbe o tem, da sedanja vlada ni naredila nič ali pa skoraj
               nič, da bi izboljšala socialni položaj Slovenk in Slovencev. Pa seveda po mojem
               trdnem prepričanju temu ni tako. Življenjski standard prebivalcev in njihova socialna
               varnost se ne merita zgolj in izključno po sprejetih ukrepih, sprejetih zakonih in
               podobno ter s primerjalno analizo z ostalimi evropskimi državami to na nek način
               primerja. Pri očitkih, da imamo v Sloveniji previsoke davke, previsoke prispevke za
               socialno in zdravstveno varnost, bi morali predlagatelji vzeti v obzir tudi to, da
               brez slednjih ne moremo zagotoviti vzdržnosti pokojninsko-invalidske blagajne. Če ni
               denarja niti za osnovno opravljanje teh nalog, kako naj pričakujemo, da bodo usluge
               oziroma storitve na optimalni ravni, na pričakovanem oziroma zahtevanem? Edino, kar v
               Poslanski skupini Desus ocenjujemo kot sprejemljivo in možno, je možen in zaželen
               postopen prehod na izenačitev prispevnih stopenj za dvig prilivov v obe blagajni. Na
               ta način bi povečali njeno vzdržnost in avtonomnost glede virov financiranja in
               hkrati odpravili 20 let staro anomalijo obremenjenosti delodajalcev in
               delojemalcev.</p>
               <p>Prav tako v Poslanski skupini Desus menimo, da se je za boljši položaj prebivalstva
               treba zamisliti predvsem na področju zasebne potrošnje, ki pa je seveda odvisna od
               števila zaposlenih in zmanjševanja brezposelnosti. Morda bi si lahko včasih zaželeli
               tudi takšno brezposelnost, kot je bila v minulem socializmu, ko jo praktično ni
               bilo.</p>
               <p>Predlagatelji v enem izmed očitkov navajajo dvig davka na dobrine, ki niso
               življenjsko pomembne. Govorimo o cigaretah, alkoholu in še kaj bi lahko naštel.
               Ponavljam, da gre tu za tiste izdelke, za tiste dobrine, za tiste proizvode in
               nenazadnje tudi za tiste storitve, ki niso življenjsko pomembne. Kaj pa je s tistimi,
               ki to so? Tiste nujne vsakodnevne potrebščine, kot je hrana, kruh in mleko, ki je za
               marsikaterega prebivalca postala že skorajda "luksuz". Tukaj imamo tudi težavo, da
               vse večje število ljudi drsi pod prag revščine, vključno ali predvsem starejša
               populacija. V naši poslanski skupini smo prepričani, da če omogočimo ljudem
               zagotovljena delovna mesta in spodobne, dostojne plače, posledično pa seveda tudi
               pokojnine, bodo najlažje shajali, ampak ne životarili, iz meseca v mesec. Tu mora
               biti tista prioritetna naloga te države. Zato je treba, če že spreminjamo davčno
               politiko, slednjo realizirati na način, da se davčno razbremeni srednji sloj, srednji
               razred, seveda pa tudi tisti najnižji, kar je samo po sebi umevno. V konkretnih
               primerih, ki sem jih prej navajal, torej pri ceni tobaka, alkohola in še bi lahko
               našteval, pa seveda ne sprejemamo dejstva, da je treba te zadeve razbremeniti.</p>
               <p>V Poslanski skupini Desus tudi ne moremo mimo dejstva, da ne bi nekaj dodatnih besed
               namenili zdravstveni in pokojninski blagajni. Že pri sprejemanju Odloka v okviru za
               pripravo proračunov sektorja država za obdobje 2017 do 2019 smo apelirali, da ne bomo
               dovolili, da bi na kakršenkoli način ogrozili normalno izplačevanje in usklajevanje
               pokojnin. Pri preoblikovanju proračuna države pravica do dostojnih in pošteno
               zasluženih pokojnin upokojencev ne sme biti iz nobenega razloga niti v enem segmentu
               zanemarjena in tudi ne bo zanemarjena. To je bitka, od katere Desus ne bo odstopil,
               nikoli in nikdar. Ko govorimo o finančnih načrtih, zelo odločno zagovarjamo tudi
               ustanovitev tako imenovanega rezervnega demografskega sklada in nestrpno pričakujemo
               njegovo čimprejšnjo implementacijo tudi v praksi. To je garant za nemoteno
               izplačevanje in vzdržnost pokojninske blagajne. Izzivi, ki so pred nami in se kažejo
               v obliki negativne demografske slike, zahtevajo takojšnje sprejetje zakona o
               omenjenem skladu. Za nas, za poslance in poslanke Desusa, je to najbolj učinkovito
               orodje za načrtovanje in za porabo sredstev pri naših upokojencih, sedanjih in
               bodočih.</p>
               <p>V naši poslanski skupini smo zaradi enakih razlogov priporočila na matičnem delovnem
               telesu zavrnili in menimo, da smo ravnali prav. Menimo tudi, da sedanji vladi niso
               potrebna priporočila o tem, kako naj ravna pri pripravi proračunov v državi. Res si
               ni treba izmišljati tople vode, včasih je treba samo vklopiti bojler.</p>
               <p>Kmalu bo na poslanskih klopeh tudi Zakon o javnih financah, ki bo dodatno okrepil
               področje proračunske politike. Že zdaj smo uveljavili zelo pomembne proračunske
               dokumente, kot so denimo Odlok o okviru za pripravo proračunov sektorja države,
               Nacionalni reformni program, Program stabilnosti in še bi lahko verjetno našteval.
               Bistveno pa je, da sledimo svojim načelom, ki so zapisana tudi v koalicijski
               pogodbi.</p>
               <p>Načrtovanje davčnih prihodkov se je začelo z učinkovitim ali pa učinkovitejšim
               pobiranjem javnih dajatev in sprejemom celovitega načrta davčnega prestrukturiranja.
               Kot prva uspešna akcija – verjamem, da ni zadnja –, se je izkazala tudi uvedba
               davčnih blagajn. Trend se nadaljuje, učinkovito upravljanje z javnimi financami je in
               bo še naprej ostala konstanta in prioritetna naloga te države.</p>
               <p>Skratka, da počasi zaključim, priporočila so po našem mnenju odvečna. Ne pravim, da
               so zlonamerna, da se pravilno razumemo, včasih pa na trenutke vendarle težko
               razumemo, da gre za povsem iskrene in konstruktivne interese predlagateljev za
               izboljšanje trenutnega stanja. Ocenjujemo pa, da gre zgolj za na nek način
               populistično ravnanje, kar pa je v končni fazi tudi popolna izguba časa. Verjamem, da
               si bomo s skupnimi močmi vendarle prizadevali in tudi udejanjili to, kar je,
               prepričan sem, vsem nam v interesu, to pa je dostojno življenje vseh državljanov in
               državljank. Hvala lepa.</p>
            </sp>
            <sp xml:id="SDZ7-Izredna-32-2016-06-02.sp15">

               <speaker>PREDSEDNIK DR. MILAN BRGLEZ:</speaker>

               <p>Besedo imaPoslanska skupina Socialnih demokratov, zanjo gospod Janko Veber.</p>
            </sp>
            <sp xml:id="SDZ7-Izredna-32-2016-06-02.sp16">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem tudi v imenu Poslanske skupine Socialnih
               demokratov.</p>
               <p>Pri razpravi o Predlogu priporočila v zvezi s problematiko med plačanimi davki in
               prispevki ter javnimi dobrinami, ki jih država za te plačane davke in prispevke nudi,
               želimo posebej izpostaviti, da je tukaj zelo pomembno izhodišče položaj gospodarstva
               in število zaposlenih ljudi ter seveda plače, ki jih prejemajo za opravljeno delo. To
               je ključno za zadostne prispevke, tako za pokojninsko in zdravstveno blagajno ter
               državni proračun in lokalne proračune, iz katerih namenjamo sredstva za
               izobraževanje, socialno varnost, zdravstvo, investicije in tako naprej. Pri tem je
               torej ključen odnos med gospodarstvom, ki mora imeti dobo podporo s strani bank,
               odnos do premoženja države ter tudi davčna politika, ki jo država oblikuje, zato da
               lahko pokriva potrebe in interes ljudi.</p>
               <p>V tej razpravi si Socialni demokrati želimo, da bi prevladalo prepričanje, da
               Slovenija večinsko verjame v moč javnega in skupnega in da si Slovenke in Slovenci
               želijo živeti v državi, kjer s skupnimi prizadevanji zmanjšujemo razlike od premožnih
               oziroma bogatih, potem srednjega razreda pa vse do tistih, ki živijo na robu ali celo
               pod robom dostojnega življenja, kljub 40 in večletnemu trdnemu delu. Ko poskušamo
               analizirati ta položaj ljudi in tudi ta odnos v zvezi z davki, prispevki in
               servisiranjem potreb, se je treba vendarle ozreti v čas gospodarske in finančne
               krize, ki je v veliki meri pravzaprav pokazala vsem nam, kako upravljamo z vsemi temi
               dejavniki, torej od gospodarstva, bank, premoženja države do servisiranja potreb
               ljudi skozi davčno politiko. Dejstvo je namreč, da je bilo v času gospodarske in
               finančne krize v Sloveniji izgubljenih skorajda 60 tisoč delovnih mest, natančneje je
               v obdobju od leta 2009 do leta 2012 šok recesije terjal 59 tisoč delovnih mest. Na
               takšne šoke moraš biti pripravljen. Pripravljen si pa lahko v času rasti oziroma
               blaginje, takrat pravzaprav moraš ustvarjati prihranke, da lahko prebrodiš takšen
               šok, kot se je dejansko tudi v tem obdobju zgodil. Mislim, da je prav, da kritično
               ocenimo razmere, v katerih smo prišli v ta šok. Ko gledamo te razmere, lahko
               ugotovimo, da se je recimo prispevna stopnja v pokojninsko blagajno, ki je bila leta
               1995 15,5 %, v letu 1996 zmanjšala na 11,7 % in leta 1997 na 8,85 %, kolikor znaša še
               danes. Tedanji finančni minister Rop, če tako obelodanim ali prikažem to obdobje, je
               posegel v stopnjo vplačil v pokojninsko blagajno. Vse to je bilo potem seveda tudi
               nadomeščeno s prilivi v proračun, in sicer iz naslova novega davka na izplačane
               plače. Vendar je bila tu bistvena sprememba, da je šlo za prihodek v proračun, ne v
               pokojninsko blagajno, posredno pa se je potem iz proračuna pokrival ta izpad, ki je
               nastal v pokojninski blagajni. Toda težave nastopijo v nadaljevanju, ko je šla
               naslednja vlada – če se dotaknemo finančnih ministrov – pod vodstvom Ministrstva za
               finance oziroma gospoda Bajuka v znižanje oziroma ukinitev davka na izplačane plače,
               tako da je bil v obdobju 2006–2008 ukinjen davek na izplačane plače in s tem seveda
               prekinjen dotok v proračun. Poleg tega se je takrat znižala davčna stopnja pri davku
               od dohodka pravnih oseb in tudi pri dohodnini. Po oceni Ministrstva za finance je
               takratni skupni negativni učinek v javnofinančni blagajno znašal kar 2,5 % bruto
               domačega proizvoda in še dodatnih 0,5 % BDP lahko zaznamo zaradi olajšav pri davku od
               dohodka pravnih oseb. Prilivi so se torej drastično zmanjšali v obdobju, ko je bila
               gospodarska rast. Temu smo potem sledili z znatnimi sredstvi, ki jih je bilo treba
               nameniti za sanacijo bančne luknje, kar 5,2 milijarde evrov, kjer z zadolževanjem
               pokrivamo to bančno luknjo. Če k temu dodamo tudi posledice zaradi neustreznega
               reševanja problema izbrisanih in tudi posledice zaradi neustreznega reševanja
               deviznih varčevalcev Ljubljanske banke, se danes seveda sprašujemo in ugotavljamo, da
               z javnofinančnimi prilivi ne moremo financirati normalne družbene reprodukcije in se
               zato predvsem stiska ljudi. Ljudje so pravzaprav pri tem imeli najmanj ali skorajda
               nič.</p>
               <p>Ko iščemo rešitve –ker je tudi v tem gradivu, ki je danes s strani predlagatelja
               predloženo v razpravo, predvsem primerjava med Slovenijo in Avstrijo –, je prav, da
               poskušamo to primerjavo narediti na podlagi podatkov v Eurostatu za leto 2014, kjer
               vidimo, da so bili deleži javnofinančnih prilivov v bruto domačem proizvodu v
               Avstriji 49,9 %, v Sloveniji pa 45 %. V Sloveniji je torej javnofinančni priliv v
               primerjavi z Avstrijo manjši za 4,9 % BDP oziroma za 1,8 milijarde evrov. To pa je
               vedno tudi tisti znesek, ki ga nekako v Sloveniji lovimo, ko se sprašujemo, kako
               vzpostaviti učinkovito zagotavljanje primanjkljaja in kako sestaviti dober proračun.
               Ko pogledamo razmere pri obdavčitvi v Avstriji in Sloveniji, ugotovimo tudi, da je
               ključna razlika v tem, da je kapital v Avstriji obdavčen po 25 % stopnji, v Sloveniji
               pa po 17 % stopnji, če pa upoštevamo še dodatne olajšave, pridemo celo na 11 %
               stopnjo obdavčitve kapitala v Sloveniji. Torej je ta razlika tista, ki jo je treba
               zagotovo analizirati, če želimo povečati javnofinančni priliv na primerljiv nivo, kot
               je recimo v Avstriji. Pri tem je treba tudi povedati, da je sicer povprečje
               obdavčitve kapitala v Evropski uniji 22,6 %. Kot enega od predlogov, da nekako
               zmanjšamo ta razpon med obdavčitvijo kapitala in nadpovprečno obdavčitvijo osebnih
               prejemkov dela, predlagamo poseg v dohodninsko lestvico, in sicer na način, da se
               dvigne splošna olajšava, tako da ljudje z dohodki manjšimi od minimalne mesečne plače
               ne bodo plačevali dohodnine. Predlagamo tudi dvig zgornje meje drugega dohodninskega
               razreda – 27 % – s sedanjih 18 tisoč 260 evrov prihodka na 30 tisoč evrov letnega
               prihodka, torej povečujemo število ljudi, ki plačajo nižjo dohodnino. Predlagamo tudi
               uvedbo nove dohodninske lestvice z obdavčitvijo po 34 % stopnji, torej med 30 tisoč
               letnih prejemkov do 50 tisoč letnih prejemkov, kjer predlagamo 34 % stopnjo
               obdavčitev. Potem še obdavčitev dohodkov nad 50 tisoč % z 41 % stopnjo. Danes imamo
               namreč takšno stanje, da imamo vse od 18 tisoč 260 letnih prihodkov do 72 tisoč
               letnih prihodkov obdavčeno po 41 % davčni stopnji. S tem želimo predvsem povečati
               prihodke posameznikov z minimalno plačo in znižati obremenitve srednjemu razredu, v
               katerega zagotovo sodijo tudi mladi inženirji, ki jih podjetja še kako potrebujejo in
               jih potrebujemo tudi v Sloveniji.</p>
               <p>Poleg tega ukrepa je vendarle treba pospešiti tudi postopek ustanovitve demografskega
               sklada, ki se financira iz premoženja, ki ga Slovenija ima. Ta demografski sklad je
               namenjen temu, da se zagotavlja dolgoročno tudi dostojne pokojnine, s tem se tudi
               razbremeni proračun, iz katerega ta hip zagotavljamo sredstva za pokojninsko
               blagajno, in to je eden od tistih pomembnih razvojnih premikov, ki jih moramo v čim
               krajšem času realizirati.</p>
               <p>Seveda je treba nadalje zagotoviti tudi dostopno javno in kvalitetno zdravstvo, kajti
               samo pravočasno in ustrezno zdravljenje ljudi povzroča tudi manj stroškov, tako v
               gospodarstvu kot tudi v sami zdravstveni blagajni.</p>
               <p>Zelo pa je tudi pomembno omogočati dostop do izobrazbe, torej je treba ohraniti javno
               šolstvo na vseh ravneh. Samo znanje nas lahko ohrani v prednosti pred ostalimi, kajti
               izvoz in konkurenčnost gospodarstva sta tisto, kar to tudi dokazuje, da je moč z
               znanjem in konkurenčnim proizvodom spet na tujih trgih, zato pa tudi Slovenija
               ustvarja ta hip še vedno zelo zavidljivo raven prihodkov zaradi uspešnega izvoda. To
               je treba ohraniti in to je možno ohranjati predvsem z razvojem znanja in ohranjanjem
               javnega izobraževalnega sistema.</p>
               <p>To je nekaj tem, za katere menimo, da so ključne, da bomo imeli lahko čim bolj
               primerno razdelitev plačanih davkov in prispevkov ter da bomo to, kar ustvarimo,
               delili na način, da bo velika večina ljudi v Sloveniji resnično zadovoljnih.
               Hvala.</p>
            </sp>
            <sp xml:id="SDZ7-Izredna-32-2016-06-02.sp17">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo Luka Mesec.</p>
            </sp>
            <sp xml:id="SDZ7-Izredna-32-2016-06-02.sp18">

               <speaker>LUKA MESEC (PS ZL):</speaker>

               <p>Hvala za besedo, gospod predsednik. Lep pozdrav!</p>
               <p>Priporočila, ki so pred nami, izhajajo iz treh tez. Prvič, Slovenija ima nadpovprečno
               visoke davke. Drugič, Slovenija ima podpovprečno kakovost javnih storitev. In
               tretjič, vlada Janeza Janše je bila najuspešnejša slovenska vlada.</p>
               <p>Vse tri teze so zgrešene, vendar sta prvi dve bistveno bolj nevarni od tretje. Celo
               med mladoekonomisti bi namreč težko našli zagovornika janšanomike, če lahko tako
               rečem, saj v Janšev gospodarski čudež verjame približno četrtina volivcev, ki volijo
               SDS in NSi.</p>
               <p>Bolj nevarni pa sta drugi dve tezi, saj vedno več državljanov verjame trditvam o
               visokih davkih na eni strani in slabi socialni državi na drugi. Pri tem se pozablja,
               da so bile vse reforme davčnega sistema in socialne države v zadnjih 10 letih
               socialno nepravične. Ker se celo nekateri sindikati navdušujejo nad parolami o
               znižanju obremenitve dela, je treba jasno povedati, da se zaradi znižanja davkov ne
               bodo povečale plače delavcev, ampak zgolj in izključno dohodki menedžerjev in
               lastnikov kapitala. Vse pretekle izkušnje kažejo tako. Jasno je treba povedati, da
               javni zdravstveni sistem, javno šolstvo in sistem socialne zaščite zaradi zmanjšanja
               sredstev ne bodo nič bolj kakovosti kot danes, ampak kvečjemu nasprotno. Siromašenje
               javnih sistemov ne bo koristilo prebivalcem te države, ampak izključno privatnim
               ponudnikom storitev in komercialnih socialnih zavarovanj. Danes imajo skoraj vse
               kapitalistične družbe v Evropi hude razvojne in socialne probleme, še zlasti, če so
               potisnjene na periferijo, kot je Slovenija. Nikakor pa ni res, da je pri nas
               kvaliteta javnih storitev zelo nizka in slaba, kot se pogosto govori. En od
               najboljših meril uspešnosti socialne države je indeks človekovega razvoja, in tukaj
               Slovenija dela zelo dobro. Čeprav je po lestvici BDP šele na 35. mestu na svetu, je
               po indeksu človekovega razvoja 25, torej ni samo pred vsemi vzhodnoevropskimi
               državami, ampak tudi pred vsemi južnoevropskimi državami.</p>
               <p>V Združeni levici seveda smo največji kritiki našega sistema socialne zaščite, vendar
               pa vedno hkrati opozarjamo, da slika ni tako črna, kot se jo pogosto prikazuje. Leta
               2014 je bilo recimo pri nas 17,7 % socialno izključenih otrok, medtem ko je bilo v
               Nemčiji takšnih 19,3 %, v Avstriji pa kar 23,3 %. Naš sistem socialne zaščite torej
               ne deluje optimalno, deluje pa celo bolje kot v marsikateri razviti državi.</p>
               <p>Predlagatelji so kot negativen primer izpostavili tudi naš zdravstveni sistem, vendar
               je treba povedati, da so njegovi rezultati kljub vsemu solidni. Pričakovana
               življenjska doba v Sloveniji je praktično enaka kot v Nemčiji in Avstriji, pri čemer
               bo deklica, ki se je lani rodila v Sloveniji, živela celo nekoliko dlje od svoje
               nemške ali avstrijske vrstnice. Stopnja smrtnosti novorojenčkov je pri nas 1,8, v
               Avstriji 3, v Nemčiji pa 3,2, torej smo tudi po tem kazalcu boljši. Pri tem je treba
               poudariti, da pri nas namenimo za zdravje 2085 dolarjev letno na prebivalca, Avstrija
               pa kar 5427 dolarjev, torej skoraj trikrat toliko kot Slovenija. Kot je pokazala
               nedavna analiza slovenskega zdravstvenega sistema, je naš sistem učinkovit zlasti na
               primarni ravni, kar pomeni, da so naši javni zdravstveni domovi učinkovitejši in
               uspešnejši od avstrijskega sistema koncesionarjev. Ko razpravljamo o velikosti in
               učinkovitosti našega javnega sektorja, lahko zgolj ponovim ugotovitve Marka Pahorja,
               profesorja statistike na ljubljanski Ekonomski fakulteti, ki pravi: "Slovenski javni
               sektor je za čas in prostor, v katerem je Slovenija, prav dolgočasno povprečen.
               Slovenski prebivalec dobi od svoje države ravno toliko, kolikor zanjo plača, nič več,
               nič manj". Nobene podlage torej ni za trditev, da je naš javni sektor manj učinkovit
               od javnih sektorjev primerljivih držav. Rezerve seveda obstajajo, vendar pa ne tam,
               kjer jih vidijo predlagatelji.</p>
               <p>Največja rezerva je v zdravstvenem sistemu, vendar ne kar nasploh, ampak v
               dopolnilnem zdravstvenem zavarovanju, kar je skupna točka Združene levice in
               koalicije. Strinjamo se namreč, da se že okrog 20 % sredstev, ki jih prebivalci
               zberemo s "prostovoljnimi" premijami porabijo komercialne zavarovalnice za marketing,
               izplačevanje dividend in kapitalske rezerve. Če bi te premije zbiral Zavod za
               zdravstveno zavarovanje, bi letno pridobili vsaj 50 milijonov za dodatne zdravstvene
               storitve. Samo, če bi posegli v dopolnilno zdravstveno zavarovanje. Seveda pa bi pri
               tem morali poseči v interese komercialnih zavarovalnic, tega pa predlagatelji niso
               pripravljeni storiti. Po vsej verjetnosti tega ne bo storila niti vladna koalicija,
               čeprav je, kot sem že poudaril, ukinitev zdravstvenega zavarovanja obljubila v
               koalicijskem sporazumu.</p>
               <p>Problem vseh slovenskih vlad oziroma problem političnega razreda nasploh je, da
               deluje v interesu kapitala. Nizki davki so v interesu kapitala. V nasprotju s tem,
               kar razlagajo predlagatelji obrazložitvi, neposredni davki niso sredstva, ki bi jih
               država odvzela delavcem od njihovega zaslužka. Neposredni davki so sredstva, ki jih
               država uspe iztrgati od lastnikov kapitala. To, ali se davek obračuna od plače,
               premoženja ali dobička podjetja, je sekundarnega pomena. Kdor ne verjame, lahko
               naredi preprost preizkus. Prva Janševa vlada je ukinila davek na izplačane plače,
               vendar se zaradi tega niso zvišale neto plače, ampak zgolj prihodki podjetji. Edini
               učinek za delavce je bil, da morajo danes delati dlje. Davke na izplačane plače je
               bil namreč uveden kot kompenzacija za znižanje prispevkov za pokojninsko zavarovanje
               in večja kot je luknja v pokojninski blagajni, dlje je treba delati, in to za vedno
               manjše penzije.</p>
               <p>Zato je treba jasno povedati, da v Sloveniji že 10 let poteka zniževanje dohodnine za
               najbolje plačane ljudi v državi in zniževanje neposrednih davkov, torej tistih
               davkov, ki jih plačujejo podjetja. Na ta način je bila bistveno zmanjšana pravičnost
               našega davčnega sistema, dohodnina in prispevki pa so edini davki, pri katerih velja
               načelo, da vsak prispeva po svojih zmožnostih. Vsi ostali davki so socialno
               nepravični.</p>
               <p>Slovenija še zdaleč nima nadpovprečno visokih davkov. V resnici smo dobre 3 % točke
               pod povprečjem EU in bistveno za Avstrijo ali Nemčijo. Imamo nadpovprečno visoke
               davke na potrošnjo in pa nadpovprečno nizke davke na kapital, to pa je anomalija.
               Leta 2012 je bila Slovenija po deležu davkov na kapital namreč na predzadnjem mestu v
               EU, po davčni osnovi pa na absolutno na zadnjem mestu. Če pogledamo podatke za lansko
               leto, vidimo, da nismo zbrali niti 100 milijonov dohodnine od kapitalskih prihodkov
               in da se je od vseh milijard vrednosti nepremičnin v proračun nabralo manj kot 200
               milijonov davkov na premoženje. Po drugi strani pa smo plačali 1,5 milijarde trošarin
               oziroma skupaj 5,3 milijarde davkov na blago in storitve. Najbrž je vsem jasno, komu
               je v interesu tak davčni sistem. 10 % najbogatejših Slovencev, ki imajo v lasti 35 %
               vsega finančnega premoženja, na drugi strani imamo pa 20 % najrevnejših, ki si lasti
               samo 1,2 % tega premoženja.</p>
               <p>Za konec moram dodati, da se zaradi zniževanja davkov zaposlenost ne bo povečala,
               ampak zmanjšala. BDP se namreč zaradi vpada javne potrošnje zniža bolj, kot se poveča
               zaradi znižanja davkov. Na dolgi rok pa zaposlovanje nima nobene zveze z davki, ampak
               z vodenjem in upravljanjem gospodarstva. Če pogledamo na vzhod, vidimo Bolgarijo in
               Romunijo, ki imata praktično najnižje davke v EU, hkrati pa tudi rekordne stopnje
               revščine, brezposelnosti in izsiljevanja.</p>
               <p>Predlagatelji navajajo, da se je v letih 2005 do 2008 brezposelnost bistveno
               zmanjšala, kar je res, vendar pa se ni zmanjšala zaradi davčnih reform. Zmanjšala se
               je zaradi 13 milijard kreditov, ki so jih naša podjetja najela v tujini. Zaradi teh
               kreditov je bila naša kriza globlja kot drugod v EU in je trajala dlje, hkrati pa je
               vseh 66 tisoč delovnih mest, ki so nastali v letih od 2005 do 2008, izginilo, do 2013
               pa je izginilo še do 20 tisoč dodatnih delovnih mest.</p>
               <p>Zato upam, da bodo koalicijski poslanci malo razmislili, kam peljejo priporočila
               tistih, ki so zavozili v letih 2004–2008 in potem še enkrat v letih 2012–2013. Zlasti
               pa je treba upoštevati, da smo lani zabeležili ogromen presežek v plačilni bilanci,
               in skrajni čas je, da ta presežek z obdavčitvijo kapitala in premoženja začnemo
               uporabljati za skupno dobrobit vseh državljanov. Hvala.</p>
            </sp>
            <sp xml:id="SDZ7-Izredna-32-2016-06-02.sp19">

               <speaker>PREDSEDNIK DR. MILAN BRGLEZ:</speaker>

               <p>Besedo imaPoslanska skupina Nove Slovenije – krščanskih demokratov, zanjo mag. Matej
               Tonin.</p>
            </sp>
            <sp xml:id="SDZ7-Izredna-32-2016-06-02.sp20">

               <speaker>MAG. MATEJ TONIN (PS NSi):</speaker>

               <p>Dober dan.</p>
               <p>Slovenija potrebuje državljane, ki bodo iskali rešitve za probleme, saj je teh kar
               nekaj. Potrebujemo strokovnjake, ki bodo s svojim znanjem našli rešitve in tako
               resnično prispevali k večji blaginji prav vseh državljanov. Ključna dejavnika pri
               iskanju rešitve za probleme, ki jih imamo, in za razvoj sta usposobljenost in
               motiviranost posameznikom.</p>
               <p>Izobraževalni sistem je tisti, ki bi moral naše državljane primerno usposobiti za
               uresničevanje njihovih idej, ki rešujejo naše probleme. Ekonomski sistem pa bi jim
               moral ponuditi okolje, v katerem bi lahko svoje ideje in talente tudi uresničili.
               Učinkovitost in privlačnost posameznega ekonomskega sistema pri realizaciji ideje je
               pomembno odvisna od davčnega sistema. Davčni sistem v Sloveniji žal ni privlačen,
               zato ocenjujemo, da ga je treba bistveno spremeniti.</p>
               <p>Motivacija za plačevanje davkov je seveda odvisna od višine davkov. Višji, kot so
               davki, bolj se ljudje izogibajo plačevanju davkov. Več je vprašanj v smislu z računom
               ali brez, več je fiktivnega davčnega optimiziranja in še kaj. Naš cilj mora zato
               biti, da čim več ljudi plačuje čim nižje davke. Med nami se mora utrditi zavedanje,
               da je vsak zaposlen dvojna korist za to državo. Država od zaposlenega dobiva vplačila
               v pokojninsko, zdravstveno in druge blagajne, hkrati pa zanj ni treba plačevati
               najrazličnejših socialnih transferjev. Večje, kot bo število ljudi, ki bodo zaposleni
               in delali, nižji bodo lahko davki.</p>
               <p>Zdaj pa konkretno. Slovenski državljan z bruto plačo, poudarjam bruto plačo, 800
               evrov plača 177 evrov prispevkov za socialno in zdravstveno varnost, zaposleni z
               bruto plačo tisoč 600 evrov pa plača 354 evrov prispevkov. Ker se prispevki
               obračunavajo v odstotkih bruto plače, je jasno, da državljani z višjo plačo
               zagotavljajo več proračunskih prilivov, kar je tudi pravično. Čeprav dva državljana
               prispevata različen znesek v proračun, sta pa na drugi strani upravičena do enakih
               javnih storitev države. S tem se zagotavlja solidarnost.</p>
               <p>Pravice in nabor storitev, ki jih država nudi svojim državljanom, pa seveda niso
               brezmejni, zato je pomembno, da so pobrani davki sorazmerni s tistim, kar nam država
               ponuja. Žal Slovenija in naša vlada od nekaterih državljanov pobereta mnogo več, kot
               jim ponujata v zameno. Sedanji slovenski davčni sistem temelji na načelu, da tistemu,
               ki lahko vzameš, praktično lahko vzameš maksimalno, kot lahko. To seveda ni pravično.
               Tistim, ki delajo na črno, država ne vzame, bajno bogatim, ki se znajo davčno
               optimizirati preko davčnih oaz, država vzame premalo, trpijo pa nato pošteni
               državljani, ki jim država poleg njihovega deleža vzame še za tiste, ki ne prispevajo
               nič oziroma prispevajo premalo.</p>
               <p>Če primerjamo različne obdavčitve dela, dobička in nepremičnin med državami, lahko v
               študijah OECD ugotovimo, da je Slovenija zelo konkurenčna pri obdavčitvi dobička in
               nepremičnin, nekonkurenčna pa pri obdavčitvi dela, torej plač. Enostavno oziroma po
               domače povedano je obdavčitev dobička in nepremičnin v Sloveniji v primerjavi z
               drugimi razvitimi državami nizka, medtem ko pa je obdavčitev plač ena izmed najvišjih
               med razvitimi državami. Spet konkretno: delavec, ki dobi na svoj transakcijski račun
               800 evrov plače, stane delodajalca 1342 evrov. K temu morate dodati vsaj še 70 evrov
               za malico in še nekaj 10 evrov za stroške prevoza. Skupni strošek za delodajalca, ki
               ima delavca, ki mu daje 800 evrov plače, je vsaj tisoč 400 evrov. Za primerjavo
               poglejmo situacijo na Irskem. Če bi na Irskem delodajalec dal delavcu tisoč 400
               evrov, bi ta dobil neto plačo tisoč 37 evrov oziroma. Če potegnemo črto, dobi delavec
               na Irskem za isti strošek delodajalca kar 237 evrov več na svoj račun, toliko manj si
               namreč na Irskem vzame država. Slovenija je na prvem mestu pri obdavčitvi ljudi, ki
               zaslužijo nekoliko več, med tistimi, ki pa zaslužijo več kot 70 tisoč evrov, je pa
               kar na prvem mestu med 86. razvitimi državami. Takšna visoka obdavčitev povzroča
               predvsem beg možganov ter številne in inovativne fiktivne davčne optimizacije. To so
               na primer konkretne številke slovenske konkurenčnosti.</p>
               <p>Če torej pogledamo povprečno obdavčitev dela v Sloveniji, je ta 42,3 %, med državami
               članicami OECD pa 35,9 %. Če pogledamo tako čez palec, si približno polovico naše
               plače vzame država. Tisto, kar dobimo na račun, je približno polovica tistega, kar za
               nas plača delodajalec. Posledica visoke obdavčitve plač je seveda več dela na črno,
               več izplačil gotovine na roke in več selitev proizvodnje v države z nižjo obdavčitev
               dela. S tem pa konec koncev izgubljamo prav vsi. Najprej država, saj dobijo manjše
               prihodke vse njene blagajne, nato pa tudi vsi državljani, ker nam država nudi manj
               oziroma dobivamo slabše storitve ali pa moramo plačevati višje davke.</p>
               <p>V Novi Sloveniji smo zato pripravili paket konkretnih ukrepov prav za nižjo
               obdavčitev dela, torej plač. Naše ključno vodilo je bilo, kako bi povečali neto plače
               delavcem in hkrati ne dodatno obremenili gospodarstva. Mislimo, da smo našli zanimivo
               rešitev oziroma inovacijo. Gre za edino kombinacijo in rešitev, ki hkrati lahko
               poveča domačo potrošnjo in ne ogrozi delovnih mest. Pripravili smo ukrep, po katerem
               3 tisoč 300 evrov vašega letnega zaslužka ne bilo oprispevčenega, kar konkretno
               pomeni, da 275 evrov vašega mesečnega zaslužka ne bi bilo oprispevčenega. To bi
               pomenilo, da bi konkretno ljudje z minimalno plačo na račun dobili kar 50 evrov več,
               v enem letu je to še ena dodatna minimalna plača več. Seveda pa se strošek za
               gospodarstvo ne bi spremenil. Zavedamo se tudi izpada proračunskih prihodkov zaradi
               nižjih davkov, seveda pa verjamemo, da bi se to dalo nadomestiti z novimi
               zaposlitvami in pa z višjo gospodarsko rastjo.</p>
               <p>V Novi Sloveniji smo pripravili tudi spremembo Zakona o dohodnini, ki splošno
               olajšavo poviša s 3 tisoč na 7 tisoč evrov. S tem predlogom bi se povečale neto plače
               zaposlenih, kar pa naše Ministrstvo za finance obljublja že kar nekaj časa, vendar
               tega ne realizira. Ob sprejetju tega predloga zakona bi lahko razmislili tudi o
               zmanjšanju mase plač za javne uslužbence, saj bi v primeru sprejetja višje splošne
               olajšave, to prineslo tudi višje neto plače, kar pomeni, da bi se bruto plače
               zmanjšale, s tem pa tudi pritisk na javne izdatke. S previsoko dohodnino je povezan
               tudi problem tako imenovanih delavcev migrantov oziroma tistih, ki delajo iz
               severovzhodnega konca Slovenije v sosednji Avstriji. S sprejetjem tega našega zakona,
               s katerim bi povišali splošno olajšavo, bi njihov problem relativno enostavno in tudi
               ustavno sprejemljivo rešili. Zdi se nam, da je povišanje splošne dohodninske olajšave
               namreč nujen ukrep za normalizacijo davčnega sistema in za povečanje zaupanja
               davkoplačevalcev v državo.</p>
               <p>Trenutna visoka obdavčitev dela oziroma plač številne spodbuja k odhodu iz države.
               Letno iz Slovenije odide kar 15 tisoč ljudi, od tega jih je polovico mlajših od 35
               let. Gre za velik enormen beg možganov, ki pa zaenkrat še ni čutiti, ker se hkrati v
               Slovenijo približno ista številka ljudi priseli. Seveda pa s tem država ogromno
               izgublja, saj je država v vseh teh 15 tisoč naših državljanov, ki zapuščajo
               Slovenijo, ogromno vložila, in sicer za njihovo izobraževanje ter za njihovo
               usposabljanje, ko bi morali to znanje uporabiti v Sloveniji in bi morali zanje
               ustvariti nova delovna mesta, zapuščajo državo. Na takšen način Slovenija izgublja
               številne razvojne inženirje in druge uspešne raziskovalce, ki si svoj kruh služijo v
               zahodni Evropi in severni Ameriki. Z omejitvijo in znižanjem davkov na plače bi
               pomagali predvsem tistim, od katerih država največji pričakuje, da prispevajo k
               ustvarjanju novih delovnih mest.</p>
               <p>V tem smislu bi veljalo omeniti tudi razvojno kapico, o kateri je bilo v Sloveniji
               pretečenega že ogromno črnila, izrečenih ogromno besed, je pa jasno, da je neko
               trezno in normalno razpravo o razvojni kapici težko razviti v Sloveniji, ker jo
               številni zlorabljajo za politični boj in lahko nabiranje političnih točk. Razprave o
               uvedbi razvojne kapice, ki jo imajo, mimogrede, praktično vse naše sosede, predvsem
               pa države, s katerimi tekmujejo, več ali manj vedno obstanejo na ravni demagoških
               parol, češ da naj bi bila razvojna kapica darilo bogatim. A res? Poglejmo zgolj
               konkretne podatke. Razvojna kapica namreč ne zmanjšuje solidarnosti, ampak povečuje
               pravičnost in preprečuje beg možganov. Krilatica, da je razvojna kapica darilo
               bogatim, enostavno ne drži. Zakaj ne? Zaradi tega, ker bogati v Sloveniji danes že
               imajo razvojno kapico, treba pa se je vprašati, zakaj tega ne omogočimo tudi
               srednjemu razredu, na katerega največ računamo.</p>
               <p>Zakaj imajo bogati v Sloveniji že danes razvojno kapico? Institut za ekonomska
               raziskovanja namreč opozarja, da je pri zasebnih oziroma samostojnih podjetnikih
               osnova za obračun prispevkov ustvarjen dobiček, ki vsebinsko nadomešča plačo,
               izračuna pa se kot razlika med prihodki in odhodki. Glede na ustvarjen dobiček so
               zasebniki, torej espejevci, razporejeni v 8 razredov, ki določajo, koliko prispevkov
               bodo plačali. V skladu z zakonodajo je ta njihova osnova omejena navzgor na 42 tisoč
               859 evrov. Espejevci imajo danes torej razvojno kapico, ki je postavljena na nekaj
               manj kot 43 tisoč evrov. Na drugi strani pa v Sloveniji uporabljamo še mehanizem
               plačevanja minimalnih prispevkov, ki se uporablja za lastnike in solastnike podjetij,
               ki so v svojih podjetjih tudi zaposleni. Gre za družbe z omejeno odgovornostjo
               oziroma tako imenovane deooje, v katerih si lastniki lahko obračunajo nizko bruto
               plačo, ki je obremenjena s prispevki, preostanek dohodka pa se izplača v obliki
               precej manj obdavčenega dobička. Kar vam hočem povedati je to, da tisti, ki so v
               Sloveniji premožnejši, že imajo razvojno kapico. Zato bi bilo prav lepo slišati
               slovenske socialiste, zakaj nasprotujejo tej razvojni kapici. Zanimivo bi bilo
               slišati zlasti njihove odgovore, zakaj imajo lahko razvojno kapico premožnejši in
               bogatejši, ne pa tudi njihovi zaposleni oziroma, če grem še jaz na raven parol, potem
               bi lahko vprašal, zakaj razvojna kapica da za bogate, ne pa za srednji razred. To je
               težko razumeti.</p>
               <p>Vsepovsod po Evropi je namreč razvojna kapica postavljena tako visoko, da še
               zagotavlja solidarnost in hkrati preprečuje beg možganov. Na primer v Avstriji je
               razvojna kapica postavljena na 47 tisoč evrov in še nekaj centov, v Sloveniji se je
               na primer leta 2010, torej v času Pahorjeve vlade, razmišljalo da bi razvojno kapico
               postavili na nekaj manj kot 37 tisoč evrov letnega dohodka. Takrat so to idejo
               zrušili sindikati. Če bi danes v Sloveniji razvojno kapico na primer postavili
               približno na isto številko, kot jo imajo v Avstriji, bi to pomenilo, da bi v
               Sloveniji vsaj približno 20 tisoč ljudi plačevalo nižje davke na plače.</p>
               <p>Jasno je, da nihče nima rad davkov, pa vendar se z davki financirajo vse dejavnosti
               in stvari, ki jih počne in nudi ta država. Slovenija je po Ustavi socialna država,
               zato je ključno, da je sistem pobiranja davkov takšen, da zagotavlja solidarnost in
               hkrati tudi pravičnost. Solidarnost se pri pobiranju davkov zagotavlja na takšen
               način, da tisti, ki imajo večje dohodke oziroma večje premoženje, plačujejo tudi
               večje davke. Pravičnost pri pobiranju davkov pa zagotovimo le tako, da je višina
               pobranega davka vsaj približno sorazmerna s tistim, kar davkoplačevalci dobijo od
               države.</p>
               <p>Danes temu ni tako, zato iskreno upamo in si želimo, da bo današnja razprava
               prispevala k temu, da bi bile tovrstne davčne in ekonomske teme redno na naših
               dnevnih redih, da ne bi ostajalo zgolj pri besedah, ampak da bi se stvari čim prej in
               čim hitreje udejanjile. Že zelo dolgo časa se govori o davčni reformi. Opozicijske
               stranke pripravljamo predloge davčnih reform, slišati je, da tudi nekatere
               koalicijske stranke same pripravljajo predloge davčne reforme, vendar konkretnih
               rezultatov in izvedbe s sprejetjem zakona v temu parlamentu ni. Mislim, da Slovenija
               hrepeni po neki davčni reformi, ki bo izboljšala poslovno okolje in zaradi česar bi
               bilo mogoče ustvariti več delovnih mest, verjamem pa, da je to cilj vseh nas.</p>
               <p>Upam in želim si, da bo v tej smeri prispevala tudi današnja razprava, čeprav žal po
               stari in ustaljeni praksi koalicija pri glasovanju umakne vsa predlagana priporočila.
            </p>
            </sp>
            <sp xml:id="SDZ7-Izredna-32-2016-06-02.sp21">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nepovezanih poslancev, zanjo mag. Alenka Bratušek.</p>
            </sp>
            <sp xml:id="SDZ7-Izredna-32-2016-06-02.sp22">

               <speaker>MAG. ALENKA BRATUŠEK (PS NP):</speaker>

               <p>Najlepša hvala. Spoštovani predsednik, državna sekretarka, kolegice in kolegi!</p>
               <p>Predlog priporočil, ki so pred nami, se dotikajo državnega proračuna, prihodkovne in
               odhodkovne strani. Glede na stanje v naših javnih financah bi morala biti današnja
               razprava konstruktivna in po moji oceni bi morala pripeljati tudi do nekaterih
               skupnih zaključkov. Kot pa je že praksa v tej sestavi Državnega zbora, bomo verjetno
               spet priče obkladanju vsaj dveh največjih strank v Državnem zboru, seveda brez
               zaključkov.</p>
               <p>Državni proračun je najpomembnejši akt, ki ga pripravi Vlada, sprejme pa koalicija.
               Najpomembnejši zato, ker se skozi proračun pravzaprav vidi celotna politika Vlade.
               Roko na srce, ta vlada, vlada Mira Cerarja, do danes ni pokazala nič novega. Jadra na
               rezultatu prejšnjih vlad in imam občutek, da se bo zbudila šele, ko bomo spet blizu
               dna, govorim pa o gospodarski rasti. Zadnje napovedi evropskih in svetovnih
               institucij zaskrbljujoče znižujejo napovedi za Slovenijo. Ne glede na ugodno stanje v
               državnem proračunu – mimogrede, ta vlada ima na voljo približno 700 milijonov evrov
               več, kot jih je imela naša -, bi Vlada morala ukrepati in sprejemati strukturne
               spremembe in ne samo majhnih kozmetičnih popravkov. Da je res tako, nam pokaže
               strukturni primanjkljaj. Zato, da si bomo oziroma boste lažje predstavljali, smo se
               potrudili in naredili tudi graf.</p>
               <p>Strukturni primanjkljaj naj bi povedal, kako zdrave so naše javne finance. Strukturni
               primanjkljaj, preprosto povedano, je primanjkljaj, ki je očiščen vplivov dobre
               gospodarske aktivnosti ali gospodarske recesije. Dejstvo je, da je Slovenija beležila
               največji strukturni primanjkljaj v letu 2008. Drugo dejstvo, ki se vidi iz tega
               grafa, je pa to, da pravzaprav vlada Mira Cerarja ne bo naredila ničesar. To ni so
               samo besede, to potrjujejo številke. Lahko si pogledate nemški proračun, nemški
               strukturni primanjkljaj, pa boste videli, kaj pomenijo zdrave javne finance. Škoda,
               da zamujate priložnost. Imeli ste veliko, v roke ste po dolgem, dolgem času dobili
               pozitivno situacijo, pozitivno gospodarsko aktivnost. Zaenkrat smo dve leti izgubili,
               ampak še imate čas in priložnost, da stvari zagrabite in začnete delati v pravo
               smer.</p>
               <p>Dejstvo je, da slovenska davčna obremenitev v povprečju ne odstopa od evropske. To
               dokazujejo podatki, to niso naše ugotovitve. Odstopamo pa v dveh ključnih davčnih
               obremenitvah: prva je obdavčitev dela, kjer odstopamo navzgor, in druga je obdavčitev
               premoženja, kjer odstopamo navzdol. Zato ne potrebujemo nekih velikih in dragih
               analiz, da ugotovimo, kaj je treba narediti, ampak samo akcijo. Obdavčitev dela bi
               morali znižati in obdavčitev premoženja bi lahko povečali. O razbremenitvi tako
               imenovane 13. plače oziroma božičnice v tem mandatu govorimo že tako rekoč od
               začetka, pa po dveh letih še vedno nimamo sprejete rešitve.</p>
               <p>Tudi pri davku na potrošnjo oziroma pri DDV Slovenija ne odstopa od evropskega
               povprečja. Moram pa spomniti, da je bil DDV dvignjen v času krize in za čas krize.
               Vlada Mira Cerarja je brez tehtnih argumentov dvig DDV uzakonila za vedno. Kot
               rečeno, glede na evropsko povprečje in glede na naše sosednje države to ni
               problematično, ampak, spoštovani kolegice in kolegi, na drugi strani bi takrat, ko
               ste to uzakonili za večno, lahko ali, še bolje, morali v tistem trenutku razbremeniti
               delo, zato ker vam ta dvig DDV v proračun prinese nekaj 100 milijonov evrov
               prihodkov. Zato bi to morali kompenzirati z znižanjem obdavčitve dela. Ker nismo več
               v krizi, kar radi velikokrat ponovite, bi to moral biti nujni korak. To bi bil edini
               pravi korak in to smo imeli v načrtih tudi mi. Pa niste in ste preprosto izgubili
               priložnost za dodatno spodbudo gospodarski rasti. To so razlogi, da nam napoved
               evropskih in svetovnih institucij glede gospodarske aktivnosti pada.</p>
               <p>Kar se tiče odhodkov, se v celoti strinjam in podpiram idejo iz priporočil, da naj
               Slovenija takoj uvede k rezultatom usmerjen proračun. Prepričana sem, da so na
               Ministrstvu za finance pripravljeni na to, problem je, da politiki niste pripravljeni
               na to. Poglejte si razprave v Državnem zboru ob sprejemanju proračuna, vse zanima
               samo indeks oziroma povišanje na preteklo leto. Kolikokrat smo se ukvarjali s cilji,
               ki bi jih morali določiti za določen projekt, za določen program in seveda s tem
               denarjem te cilje potem tudi doseči? Nikoli. Kljub temu, da je kolegica iz SMC
               navajala, da smo s tem projektom že začeli in da imamo določene cilje, ji predlagam,
               da si še enkrat pogleda državni proračun, pa bo naslednjič lahko povedala, koliko
               ciljev je tam določenih. Nič. Nič. Če pa so, so pa že 5 let zaporedoma enaki.
               Kolikokrat ste ali pa smo poslanci pogledali kazalnike, ki pa so vključeni v projekte
               državnega proračuna? Redko. Pa mislim, da bi nas to moralo še kako zanimati, predvsem
               koliko in kakšne cilje bomo za davkoplačevalski denar dosegli. S tem se politika
               praktično ne ukvarja. Zakaj? Ker bi v tem novem sistemu k ciljem usmerjenem proračunu
               bistveno težje ljudem sadili rožice, koliko denarja je za nekaj zagotovljenega, ampak
               bi po izteku roka oziroma po izteku projekta morali pokazati, ali so te cilji
               doseženi ali ne. Kakorkoli, za ta korak nam očitno manjka politične volje. Pa Vlada
               Mira Cerarja v tem primeru prav nič ne odstopa od preteklih vlad, res pa je, da ste
               trenutno, spoštovani kolegice in kolegi, na oblasti vi in ste tudi odgovorni za
               neaktivnost na tem področju. Vse prevečkrat se v zadnjem času zatekate k odgovoru, da
               so tudi prejšnje vlade ravnale tako, da tudi prejšnje vlade niso naredile tega in če
               so one kršile poslovnike in zakone, jih lahko tudi vi. To so vaši odgovori. Zakaj
               niste potem pred volitvami ljudem povedali, da boste delali enako kot vlade pred
               vami? Zakaj ste obljubljali nekaj čisto novega, nekaj čisto drugega? Vedno več je z
               vami tudi starih, že izkušenih obrazov. Paket presenečenja je eno veliko razočaranje,
               pravijo ljudje na ulici, sama pa jim odgovarjam, da še imate čas, da svoje volilne
               obljube tudi uresničite. Boste pa morali radikalno spremeniti način dela in
               obnašanja, ampak ni še vse izgubljeno, zavihajte rokave in akcija, mi vam bomo pri
               tem pomagali.</p>
            </sp>
            <sp xml:id="SDZ7-Izredna-32-2016-06-02.sp23">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na splošno razpravo poslank in poslancev v predlogu priporočila. Kot prvi
               se je javil predstavnik predlagatelja, mag. Marko Pogačnik, potem drugi predstavnik
               predlagatelja in potem gospod Jan Škoberne.</p>
               <p>Prosim.</p>
            </sp>
            <sp xml:id="SDZ7-Izredna-32-2016-06-02.sp24">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo.</p>
               <p>Uvoda drugače začeti drugače, kot da še enkrat ponovim, da res ne razumem
               koalicijskih poslank in poslancev strank Modernega centra, Socialnih demokratov in
               Desusa, da so glasovali proti priporočilu, ki ga imajo zapisanega v svoji koalicijski
               pogodbi. To je verjetno razumno res samo vam in pa nobenemu drugemu.</p>
               <p>Spoštovana državna sekretarka, vi ste v svojem nagovoru dajali, da se predlagatelj
               moti, in sicer, da se že od leta 2001 dalje predlog proračuna oblikuje in sprejema
               programsko ter da so za vsako politiko posebej – pa tudi za ožje programe in
               podprograme – določeni cilji in kazalci. Spoštovana državna sekretarka, vi ste tudi
               del te Vlade in tudi del te vladne koalicije. Zato vas sprašujem, zakaj imate potem
               na 22. strani koalicijske pogodbe zapisano: "Za večjo učinkovitost porabe omejenih
               proračunskih sredstev bomo spremenili način priprave, prikazovanja in izvrševanja
               proračuna države v tako imenovani programski proračun". Vi pa razlagate, da imamo v
               Sloveniji proračun že na takšnem nivoju od leta 2001. V koalicijski pogodbi imate pa
               napisano, da boste to spremenili in da boste sledili tem ciljem. Pri vas se res ne
               ve, kaj dela leva roka, kaj dela desna roka. Ne veste, kaj imate zapisano v
               koalicijski pogodbi. Pomembno je, da glasujete drugače, kot predlaga opozicija. To
               vam je glavni cilj. Jaz sem še vedno prepričan, da je ta seja več kot upravičena in v
               Poslanski skupini SDS smo prepričani, da bi državljanke in državljani Republike
               Slovenije enkrat letno od Ministrstva za finance ali od FURS morali dobiti poročilo,
               kam gredo davki, za kaj so bili davki porabljeni in predvsem, da bi bil ta prikaz
               transparenten.</p>
               <p>Spoštovana državna sekretarka, vi se izgovarjate, tako kot Zakonodajno-pravna služba
               Državnega zbora, da je pač integralni proračun in da se teh zadev ne da prikazati.
               Jaz temu ne verjamem. Mi imamo ogromno davkov v Sloveniji in obremenitev, ki se
               plačujejo namensko. Ob registraciji motornega vozila, ob tehničnih pregledih se
               recimo plača dajatev za ceste. Jaz pričakujem v tem poročilu, ki ga mi predlagamo, da
               rečete: Letno smo cestnih dajatev pobrali toliko in toliko in v tem letu smo iz tega
               denarja naredili to in to, obnovili smo toliko cest ali pa ne. Da bomo videli. V
               poročilu je lahko tudi, koliko vrtcev in koliko osnovnih šol se je zgradilo, saj bi
               potem tudi sledilo, kaj se je dogajalo prejšnja leta in kaj izvaja tekoča vlada. Kaj
               se dogaja s pobranim DDV? Kaj se dogaja s pobranimi trošarinami naftnih derivatov?
               Kaj se dogaja s pobranimi trošarinami tobačnih izdelkov, alkoholnih dajatev?
               Spoštovana, dajmo priznati, da se večina davkov, ki je pobranih s strani državljank
               in državljanov Republike Slovenije, uporablja za financiranje javne uprave in
               verjetno za razne agencije. Spoštovana državna sekretarka, koliko agencij imamov
               Sloveniji z enim ali dvema zaposlenima? Koliko je teh agencij in koliko so letni
               stroški za te agencije? Mislim, da bi bilo enostavno narediti eno kolono – seznam
               davkov, koliko davkov je bilo pobranih, kaj se je s temi davki dogajalo in za kaj jih
               je obstoječa vlada porabila.</p>
               <p>Mi smo prepričani, da so te davčne obremenitve v Sloveniji bistveno previsoke za
               tisto, kar državljanke in državljani Republike Slovenije dobimo nazaj. Velikokrat se
               v Sloveniji prodaja zgodba, da imamo brezplačni zdravstveni sistem. To ni res. Vsak
               zaposlen plačuje zdravstvene prispevke. Mi smo že povedali, da delavec s povprečno
               plačo plačuje letno več kot 2 tisoč 400 evrov za zdravstveno zavarovanje. In kaj za
               to dobi? Dobi čakalne vrste. Ne prodajajte zgodb, da je slovenski javni zdravstveni
               sistem boljši kot koncesionarski zdravstveni sistem v Avstriji. Tisti, ki to razlaga,
               nikoli še ni bil v Avstriji ali pa nikoli še ni obiskal nobene privatne klinike. V
               Avstriji privatno in javno zdravstvo delujeta zelo dobro, vzajemno. Verjetno so v
               Avstriji in ostalih sosednjih državah bistveno manjše čakalne vrste kot pri nas.</p>
               <p>Delavec s povprečno plačo in delodajalec plačata letno blizu 10 tisoč evrov
               prispevkov, raznoraznih dajatev. Zakaj se ta denar porabi, spoštovana državna
               sekretarka in koalicija? Zakaj tega nočete prikazati? Zakaj se ta denar porabi?
               Delavec s povprečno plačo deluje do meseca julija izključno za državo. Do 31.7. v
               Sloveniji delavec dela za državo, torej 7 mesecev, potem pa pride 5 mesecev, ko
               delamo za svoj žep. Ali ne bi bilo pošteno, da bi enkrat povedali, kam gredo te
               davki? Jaz mislim, da vi testirate slovensko gospodarstvo ter slovenske državljanke
               in državljane, do kakšne obremenitve se lahko še gre.</p>
               <p>Spoštovana državna sekretarka, vi ste bili tudi v mandatu Pahorjeve vlade 2009 in
               takrat se je nekaj zgodilo, saj je takrat začel minister Križanič ekstremno dvigovati
               trošarino na naftne derivate. Ekstremno. V prvem mesecu vaše vladavine ste dvakrat
               ekstremno dvignili trošarine ter ste rekli, da bomo imeli več prihodkov v proračunu.
               Spoštovana državna sekretarka in koalicija, jaz predlagam, da si enkrat pogledat
               Lafferjevo krivuljo ekonomije, ki govori o razmerju med višino davkov in višino
               prispevkov, ki pridejo v proračun. Iz tega boste lahko ugotovili, da prihodki države
               z višanjem davkov ne pomenijo tudi povečanja prihodkov za državno blagajno. To se je
               ekstremno lepo videlo na potezi takratne vaše vlade, tudi vi ste bili državna
               sekretarka, ko ste rekli, da boste povečali trošarine iz naftnih derivatov in boste
               imeli višje prihodke v proračunu. Nismo jih imeli. Spoštovana državna sekretarka, mi
               vas vedno opozarjamo, da tudi vlada Mira Cerarja ne izvaja ustrezne trošarinske
               politike. Trošarine so iz leta v leto višje tako na področju tobačnih izdelkov,
               alkohola, naftnih derivatov, prihodki v proračun iz naslova trošarin so iz meseca v
               mesec manjši, iz leta v leto so trošarinski prihodki manjši. To Lafferjevo krivuljo
               je lepo uporabil vsaj za mene doslej najboljši predsednik Združenih držav Amerike
               Ronald Reagan, ki je takrat znižal davke iz 70 % na 30 %. Takrat je, v tistih dveh
               mandatih, ki so jih imeli republikanci in Ronald Reagan, Amerika zrasla. Vi pa tega
               ne upoštevate. Vi pa obremenjujete iz dneva v dan. Tuji vlagatelji se zaradi tega
               umikajo. Danes lahko beremo v hrvaških medijih, da prestižni znamki Jaguar in Land
               Rover odpirata v Zagrebu center za kompletno jugovzhodno regijo. Dve prestižni
               znamki. Zakaj tega niso odprli v Sloveniji? Zato, ker je okolje nezanimivo za njih,
               ker so previsoke obremenitve. Ali veste, koliko novih delovnih mest in verjetno
               nadpovprečnih plač odprtje takega centra pomeni? Tuji vlagatelji iz Slovenije pa
               bežijo. Mi lahko na vsake pol leta, eno leto beremo, kako se tuji vlagatelji umikajo.
               Zadnji primer je primer Palome. Kupec je obupal, ker je sodišče odločalo več kot pol
               leta. Jaz mislim, da je pošteno do državljank in državljanov Republike Slovenije, da
               bi končno enkrat na leto lahko imeli vpogled, kaj s tistimi davki, ki jih mi
               plačujemo, Vlada počne in kam ta denar gre.</p>
               <p>Res ne razumem Združene levice v svojem stališču. V svojem stališču so govorili, kot
               da se v Sloveniji cedita med in mleko, na drugi strani pa napovedujejo revolucijo.
               Res jih ne razumem. Koalicija, mislim, da bi bilo danes smiselno, da bi bila ta naša
               diskusija na tej seji konstruktivna in da bi poskušali tudi z določenimi vašimi
               predlogi najti eno rešitev za Slovenijo, za državljanke in državljane Republike
               Slovenije, za višji in boljši standard. Da bi res poskušali ugotoviti na osnovi nekih
               poročil, kje se ti davki na takšen način zgubljajo. Ali je smotrno v Sloveniji imeti
               čez 250 agencij z enim ali dvema ali trem zaposlenimi? Zakaj so trošarine na naftne
               derivate tako visoke? Zakaj je v Avstriji, kar je ena urica od tukaj, liter nafte od
               10 do 15 centov cenejši kot v Sloveniji? Kaj se dogaja recimo z vsemi prispevki, ki
               so obešeni na položnico za elektriko. Zakaj potrebujemo agencijo SODO, ki porabi
               toliko in toliko stroškov? Zakaj? Hvala.</p>
            </sp>
            <sp xml:id="SDZ7-Izredna-32-2016-06-02.sp25">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja, gospod Jožef Horvat. Javila se je tudi
               Vlada.</p>
            </sp>
            <sp xml:id="SDZ7-Izredna-32-2016-06-02.sp26">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovani državna sekretarka, kolegice in kolegi!</p>
               <p>Jaz mislim, da je prav, da živimo v demokratični državi, da izmenjamo svoje poglede.
               Sem pa vedno znova in znova razočaran, da smo popolnoma neučinkoviti, in to vseh nas
               90, morda še skupaj z Vlado. Smo neučinkoviti. Izmenjamo različne poglede in potem
               nam zmanjka energije ali pa mehanizmov, kako zdaj te poglede pa le nekako združiti in
               jih pripeljati do nekega vsaj najmanjšega skupnega imenovalca, potem pa tukaj, v tej
               hiši sprejeti, konkretne rešitve za boljšo konkurenčnost te države.</p>
               <p>Želim se odzvati na nekaj stališč poslanskih skupin. V Novi Sloveniji smo veseli, da
               je Slovenija napredovala po lestvici konkurenčnosti, ki jo izvaja med 61 državami
               švicarski Inštitut za razvoj menedžmenta. Ne mislite, da se zdaj mi tega ne veselimo
               ali pa da smo nevoščljivi tej koaliciji. Nasprotno. Seveda pa nismo zadovoljni.
               Veste, kaj je naša ambicija? Ambicija Nove Slovenije je, da bo Slovenija enkrat –
               ampak ne v neki daljni prihodnosti, v bližnji prihodnosti – med prvimi petimi
               državami izmed teh 61. Zato, ker imamo potencial. Imamo potencial. Ne smemo ga
               izgubljati, ne smemo imeti aktivne politike izsiljevanja.</p>
               <p>Dejstvo je, da mi na nek način tekmujemo z državami iz dna te razvrstitve. V Novi
               Sloveniji s tem nismo zadovoljni. Da so uspehi dejansko posledica neke vrste prisile
               zahtev Evropske unije, tako pravijo analitiki. Jaz ne bi rad uporabljal besede
               prisila, ampak, kot rečeno, tako pravijo analitiki. Ne čutim prisile s strani
               institucije EU, ker je EU tudi Slovenija oziroma Slovenija je EU. Zaenkrat dovolj
               glede teh konkurenčnosti, lahko pa, v nadaljevanju še kaj več povem.</p>
               <p>Ključno pa je vprašanje, kdo je pravzaprav prispeval k boljši konkurenčnosti in kdo
               nas je tukaj najbolj dvignil. Ja, samo gospodarstvo. Že v času najgloblje recesije
               smo v Novi Sloveniji trdili, da bodo Slovenijo iz recesije potegnili
               gospodarstveniki, ne politiki, še manj sindikalisti. In to se je tudi zgodilo. Zakaj
               ne bi vendarle dali tem gospodarstvenikom, gospodarskim subjektom potem tudi več
               kisika? Mi pač trdno verjamemo, da denar ne raste na drevesu, kot morda včasih med
               vrsticami pove kolega Luka. Ne želim replicirati njemu, morda bolj tistim, ki so
               njegovo razpravo napisali.</p>
               <p>Vedno je kriva vlada 2004–2008 in vedno se omenja pokojnega ministra za finance dr.
               Andreja Bajuka. Ljubi bog. Če drugih izgovorov ni, potem pa v tej državi res tečeta
               med in mleko. Da smo takrat odpravili davek na izplačane plače – saj to je bila
               norost znotraj Evropske unije. Velika norost, da smo imeli ta davek, mi smo ga
               postopoma odpravljali. Ampak seveda nasprotniki nikoli ne povedo, da smo imeli
               praktično izravnan proračun države za dve leti, leto 2007 in 2008. In koliko je že
               bil takrat dolg države? Približno 22 % BDP oziroma 20 milijard evrov. Kje smo danes?
               S faktorjem 4 moramo pomnožiti.</p>
               <p>Res je, eden prvih ukrepov takratne vlade je bil, da smo znižali davčno stopnjo na
               kapital. Zakaj? Zato, ker je kapital plaha ptica in beži ven. Kje danes dela 8 od 12
               najbogatejših Slovencev? Izven Slovenije in tam plačujejo davke. Mi smo zaradi tega
               zaskrbljeni.</p>
               <p>Tukaj pričakujemo od koalicije in Vlade, ki imajo vso to strokovno mašinerijo, če je
               treba tudi zunanje svetovalce, da vendarle na področju davčne zakonodaje, prepotrebne
               davčne reforme uvedemo za Slovenijo tudi neke inovativne principe. Zdaj bom rekel
               nekaj, čemur se boste morda smejali, ampak recimo dohodnina samo en evro za starejše
               od 85 let. Morda dobimo kakšne bogataše v Slovenijo, ampak to je zgolj tako, iz
               rokava. Vi pa seveda imate veliko institucij, ki lahko prave rešitve prinesejo v ta
               Državni zbor. Če pa nimate dovoljšne podpore za prave rešitve na področju davkov v
               koaliciji, pridite vprašati desni blok opozicije.</p>
               <p>V Evropi imamo kar nekaj dobrih zgledov. Pa bom morda začel v Veliki Britaniji, ki
               sicer ni v evrskem območju. Britanska vlada je tam nekje leta 2014 začela obveščati
               svoje državljane, kako porabiti denar, ki jim ga na nek način vzame. Da bi se česa
               podobnega lotili tudi pri nas, verjetno ne moremo pričakovati, bilo bi pa dobro. Bilo
               bi dobro. Kot rečeno, Velika Britanija ni del evrskega območja, poskuša pa brzdati
               apetite javnega sektorja tudi tako, da je njena davčna uprava predstavila, zakaj se
               porabi javni denar, v obliki, ki je razumljiva za vsakega davkoplačevalca. Oni
               prikažejo, na kakšen način se porabi 10 tisoč funtov davkoplačevalskega denarja. To
               bi bilo dobro. Mi sicer vemo, kam gredo v glavnem davki in prispevki. Za pokojnine in
               za plače javnega sektorja. Kar se tiče pokojnin, že dolgo naš pokojninski sistem ni
               vzdržen, ampak koalicija pravi, da do 2020 ne bo pokojninske reforme. Ali je
               normalno, da smo mi od leta 2009 pa do leta 2015 iz državnega proračuna vzeli
               približno 11,5 milijard in dali to v pokojninsko blagajno. Ni normalno, zato ker bi
               se morala pokojninska blagajna vzdrževati sama. Kar je dramatično in zaskrbljujoče,
               gospe in gospodje, je to, da danes samo še 1,37 aktivnega zaposlenega državljana dela
               za enega upokojenca, to razmerje pa gre prehitro, dramatično hitro navzdol.</p>
               <p>Imamo pa seveda tudi nekaj receptov, ki se jim reče specifična priporočila za
               Slovenijo za leto 2016 od Evropske komisije iz 18. maja. To bi pravzaprav moral biti
               neke vrste vladni program. Nekaj tega se izvaja, da bom pošten in objektiven, tako
               kot vedno, morda s premajhno hitrostjo, preveč počasi. Tu nam je Evropska komisija
               zapisala štiri priporočila, za katere, spoštovana koalicija, imate podporo pri Novi
               Sloveniji. Z ukrepi na dan, mi bomo to podprli. Gre za seveda za nadaljnjo
               konsolidaciji javnih financ. Tukaj imamo jasna priporočila, da je treba v letu 2016
               izvesti fiskalno prilagoditev v višini 0,6 % BDP. To sicer piše tudi za leto 2017,
               ampak ko grem študirati tekst, pa na četrti strani piše, da v mora biti fiskalna
               prilagoditev v letu 2017 v višini 1 % BDP, tako da tudi Evropska komisija tudi malo
               zmedeno tukaj piše. Opozarja nas, da še nimamo fiskalnega sveta, kar pomeni, da ne
               deluje fiskalno pravilo. Kaj se dela na tem področju? Naprej, naj v posvetovanju s
               socialnimi partnerji Republika Slovenija ukrepa tako, da bo povečala zaposljivost
               nizko kvalificiranih in starejših delavcev, tudi s ciljnimi ukrepi na področju
               vseživljenjskega učenja in aktivacijskimi ukrepi. Treba je izboljšati pogoje
               financiranja za kreditno sposobna podjetja, vključno z olajšanem trajnega reševanja
               slabih posojil in dostopom do alternativnih virov financiranja. Slovenija naj
               zagotovi ustrezno izvajanje strategije Družbe za opravljanje terjatev bank.
               Opozorjeni smo, da mora Slovenija dokončno pripraviti in izvesti reformo sistema
               dolgotrajne oskrbe in zdravstvenega sistema. To nam evropske institucije priporočajo
               že kar nekaj časa, pa smo gluhi. Ne vem, kaj bo s tem, kaj se bo s tem zgodilo. Do
               konca leta 2017 pa mora biti sprejeta reforma pokojninskega sistema. Prvak Desusa je
               rekel ni šans, tako pač imamo in še vedno bomo imeli, vedno večje število upokojencev
               z mizerno nizkimi penzijami. Danes imamo čez 300 tisoč upokojencev z 20 evri in manj
               na dan. Slovenija mora sprejeti tudi ukrepe za posodobitev javne uprave in zmanjšanja
               upravnega bremena za podjetja.</p>
               <p>Zdi se mi, da berem program Nove Slovenije, zato še enkrat iskreno povem koaliciji,
               da imate za ta priporočila podporo Nove Slovenije. Hvala lepa.</p>
            </sp>
            <sp xml:id="SDZ7-Izredna-32-2016-06-02.sp27">

               <speaker>PREDSEDNIK DR. MILAN BRGLEZ:</speaker>

               <p>Besedo ima državna sekretarka na Ministrstvu za finance, mag. Mateja Vraničar Erman.
               Pripravita naj se gospod Franc Laj in dr. László Göncz.</p>
            </sp>
            <sp xml:id="SDZ7-Izredna-32-2016-06-02.sp28">

               <speaker>MAG. MATEJA VRANIČAR ERMAN:</speaker>

               <p>Hvala lepa za besedo.</p>
               <p>Koalicijska pogodba ni dokument Vlade, zato prosim ne pričakujte, da se bom kot
               predstavnica Vlade na tej seji odzivala na navedbe v koalicijski pogodbi, bom pa
               govorila o programu Vlade in o aktivnostih, ki jih Vlada izvaja.</p>
               <p>Če preskočim na zadnjo temo, o katerih je govoril gospod Horvat, o specifičnih
               priporočilih Evropske komisije, te temeljijo na letošnjem Programu stabilnosti in
               Nacionalnem reformnem programu, ki ju je Vlada poslala Evropski komisiji v mesecu
               aprilu. Vse te aktivnosti, ki jih Evropska komisija priporoča Sloveniji kot
               prioritete, so v Programu stabilnosti in v Nacionalnem reformnem programu tudi
               navedene in se izvajajo. Res pa je, da vse reformne aktivnosti ne potekajo zgolj ali
               najprej v Državnem zboru. Sprejem ustreznih zakonodajnih okvirov je samo en del teh
               aktivnosti, ki jih je treba izpeljati.</p>
               <p>Nadalje, ko govorimo o prispevku javnih financ oziroma Vlade h konkurenčnosti
               slovenskega poslovnega okolja, potem vztrajam pri trditvi, ki sem jo že večkrat
               izpostavila, da je osnovna naloga Vlade, da zagotovi stabilno javnofinančno okolje.
               To stabilnost zagotavljamo. Zaradi te stabilnosti se znižujejo pribitki za slovenske
               obveznice, kar ne vpliva zgolj na dolg oziroma na servisiranje dolga sektorja država,
               ampak vpliva tudi na pogoje za zadolževanje zasebnega sektorja. Pa ne samo na pogoje
               za zadolževanje, ampak na celotne pogoje poslovanja. Ocenjujem, da je ta skrb za
               javnofinančno stabilnost tisti temeljni cilj, ki mu moramo slediti tudi v
               nadaljevanju. Do zdaj nas je ta usmeritev pripeljala do znižanja presežnega
               primanjkljaja pod 3 % BDP. Sledimo temu cilju z nadaljnjim zniževanjem
               javnofinančnega primanjkljaja, tako da do leta 2020 na vzdržen način dosežemo
               uravnoteženost javnih financ.</p>
               <p>Tudi ta razlika, na katero je opozarjal poslanec Horvat v svoji razpravi o dokumentu
               Evropske komisije, kaže na enega od dosežkov te vlade. Dosegli smo namreč, da je
               Evropska komisija začela razmišljati o smiselnosti metodologije, po kateri ocenjuje
               uspešnost posameznih javnofinančnih politik. Evropska komisija je dejansko pritrdila
               mnenju Slovenije, da je tu nekaj narobe, zato je znižala zahtevo glede višine
               javnofinančnega napora za leto 2017 z 1 % BDP na 0,6 %. Vsi ti napori še niso
               dokončani, ampak se nadaljujejo. Nadaljujejo se v bilateralnih stikih z državami
               članicami Evropske unije, s predstavniki Evropske komisije, nadaljujejo se v drugih
               delovnih telesih in ministrskih zborih znotraj institucij Evropske unije.</p>
               <p>Naj se dotaknem naslednje teme, sistema davkov in prispevkov. Še vedno moramo ločiti,
               da so prispevki za socialno varnost odraz sistema socialne varnosti, ki ga v državi
               želimo imeti. Sistem socialne varnosti v tej državi je določen z Zakonom o
               pokojninskem in invalidskem zavarovanju in Zakonom o zdravstvenem varstvu in
               zdravstvenem zavarovanju, to sta dva temeljna sistem sistema, manjše pustim pri
               kraju. Ko govorimo o višini prispevkov, je netočno govoriti o tem, da s tem država
               nekaj pobere zaposlenemu ali zavezancu za plačilo prispevkov. Ne, sam zavezanec z
               delom svojih dohodkov prispeva k financiranju zdravstvenega in pokojninskega sistema.
               Zraven pa je poleg tega individualnega pristopa prisoten tudi element solidarnosti,
               ki je v slovenskem sistemu izrazito poudarjen. V nekaterih drugih sistemih ni, ampak
               ko primerjamo, primerjamo samo višino prispevkov za obvezno socialno zavarovanje,
               nihče pa ne pogleda, koliko je še drugih oblik zavarovanj, ki se jih morajo v tujini
               posluževati, ker imajo pravice iz obveznega zavarovanja omejene. Ko govorimo o višini
               prispevkov, se lahko zaradi tega pogovarjamo o spreminjanju te višine prispevkov samo
               v povezavi z razpravo o spremembi sistema socialnega zavarovanja kot takega. Zdaj, ko
               imamo na mizi belo knjigo za nadaljnji razvoj pokojninskega sistema, ko so
               pripravljena izhodišča za razvoj zdravstvenega sistema, je pravi čas, da združimo ti
               dve razpravi.</p>
               <p>Ko pa govorimo o sistemu davkov, poglejmo samo letošnji proračun. Vseh prihodkov v
               letošnjem proračunu načrtujemo za 8 milijard 700 milijonov, davčnih prihodkov 7
               milijard 168, odhodkov 9 milijard 540. Kako naj vam zdaj izkažemo, za katere odhodke
               od teh 9 milijard 540 se porabi točno tistih 7 milijard 168 milijonov? Lahko, za
               tistih 145 milijonov, ki so bili omenjeni v zvezi z letno dajatvijo za motorna
               vozila, ki je v celoti namenski prihodek. Polovico se jo nameni za investicijsko
               vzdrževanje cestnega prometa, polovico za investicijsko vzdrževanje v železniškem
               prometu. Ti podatki so izkazani v zaključnem računu za vsako leto posebej. Dodatno si
               lahko ogledamo, kako se koristijo proračunska sredstva – ampak samo za državni
               proračun –, na spletni strani Vlade, lahko pa nekaj podatkov tudi postrežem. Govorim
               izključno o državnem proračunu, ne o konsolidirani bilanci vseh štirih blagajn
               javnega financiranja. Od 9 milijard 540 milijonov odhodkov se jih za socialne
               transfere porabi 12,8 %, za transfer v pokojninsko blagajno 14,2 %, za investicije in
               investicijske transfere 8,4 %, za stroške dela za zaposlene v javni upravi 9 %. Torej
               ne drži trditev, da se za zaposlene v javni upravi namenja največji delež te
               javnofinančne pogače. 9 % oziroma približno 900 milijonov gre za ta namen.</p>
               <p>Ko je bilo govora o številu zaposlenih, so bile uporabljene številke, ki govorijo o
               zaposlenih v javnem sektorju, ne v javni upravi. Javni sektor zajema poleg javne
               uprave in uniformiranih javnih uslužbencev, torej vojakov in policistov, tudi
               uslužbence v sektorju zdravstvo, v sektorju šolstvo, sociala, to pa so tisti
               segmenti, v katerih je bilo zaradi potreb potrebno največje dodatno zaposlovanje. Če
               pogledate podatke za število javnih uslužbencev v javni upravi, boste videli, da se
               število konstantno znižuje.</p>
               <p>Zaradi tega bi si res želela, da bi bila razprava , ampak da bi tudi uporabili
               celovite podatke. Drži, ko začneš povečevati davke nad določeno mejo, začnejo
               prihodki padati, ampak velja enako tudi v obratni smeri. Konstantno zniževanje davkov
               po nominalni višini ne pomeni, da bo prihodkov vedno več. V pogojih visoke
               gospodarske rasti ja, ne pa v kakršnih koli razmerah. Zaradi tega je treba vedno
               pogledati eno in drugo plat.</p>
               <p>Samo še en element. Večkrat je bilo danes slišati, da je OECD znižal napoved
               gospodarske rasti za Slovenijo za letošnje leto. Naj opozorim, da je pa včeraj
               Statistični urad objavil dejanske podatke za prvo četrtletje letošnjega leta, ki so
               pa višji, kot so bile napovedi. 2,5 % gospodarska rast je bila dosežena v prvem
               četrtletju letošnjega leta. Hvala lepa.</p>
            </sp>
            <sp xml:id="SDZ7-Izredna-32-2016-06-02.sp29">

               <speaker>PREDSEDNIK DR. MILAN BRGLEZ:</speaker>

               <p>Spet oba predlagatelja. Najprej se je k besedi javil predstavnik predlagatelja Marko
               Pogačnik, potem dobi besedo drugi predstavnik predlagatelja, potem pa mogoče
               poslanci.</p>
            </sp>
            <sp xml:id="SDZ7-Izredna-32-2016-06-02.sp30">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo. Jaz mislim, da je po takšnem nastopu
               državne sekretarke pa treba reagirati. Nisem slišal še močnejše izjave, kot je bila
               ta, državna sekretarka, da ste dejali, da koalicijska pogodba ni vladni dokument. Vam
               bom prebral naslov: Koalicijski sporazum o sodelovanju v Vladi Republike Slovenije za
               mandatno obdobje treh strank. Podpisniki koalicijske pogodbe so trije predsedniki
               strank, ki sodelujejo v Vladi. Mislim, močna, res.</p>
               <p>Govorili ste o konstantnem zniževanju davkov, da je to tudi negativni efekt. Mi lahko
               poveste, kateri davek ste znižali recimo v zadnjih desetih letih? Prosim. Katere
               davke ste znižali? Jaz se ne spomnim. Katere obremenitve ste znižali? Povečujete
               trošarine, povečujete vse. Dejstvo je, da smo mi prebili tisto zgornjo mejo, ki bi
               bila še pozitivna na proračunski priliv. Zakaj imamo nižje trošarinske prilive v
               proračun že kar nekaj let? Zaostajajo, kljub temu da se trošarine povečujejo.</p>
               <p>Dejali ste, da ima vrsta držav bistveno bolj omejene pravice iz zdravstvenega
               zavarovanja. Spoštovana državna sekretarka, naštejte mi te države, ali v okviru
               Evropske unije ali države, ki so naše sosede. Ne reči, da je Amerika ena izmed teh
               držav. Mi živimo v EU in plačujemo zdravstveno zavarovanje. Povprečna plača, več kot
               2 tisoč 400 evrov na leto, za čakalne vrste, za raznorazne operacije, za raznorazne
               specialistične preglede. Čakalne dobe so več kot dve leti, tri leta nekatere.</p>
               <p>Spoštovana državna sekretarka, pravite, da v zaključnem računu proračuna so vse te
               številke, ki jih mi pričakujemo, zapisane. Povejte mi, koliko strani ima zaključni
               proračun. Koliko državljank in državljanov bo gledalo to zadevo? Pravite, da so eni
               podatki na spletni strani Vlade, eni so na spletni strani Ministrstva za finance, ene
               imate v zaključnem računu proračuna. Mi želimo, da je zadeva transparentna, na
               enostaven način, ki je dostopna vsem državljankam in državljanom v Republiki
               Sloveniji, ki plačujemo davke v tej državi. Jaz sem prepričan, da se lahko to, kar mi
               želimo, spravi v eno tako majhno knjižico s petimi stranmi in se pošlje domov na
               vsako gospodinjstvo. Enkrat bi se politika morala nekaj zavedati, da če smo sposobni
               pošiljati volivkam in volivcem 14 dni pred volitvami v nabiralnike na dom svoj
               volilni program, zakaj pozabimo na koncu pa državljanke in državljani Republike
               Slovenije, ki plačujejo davke, da bi jim pa še ob začetku leta ali v sredini leta
               poslali: Poglejte, politika je z vašimi plačanimi davki delala to in to. Danes bi
               morali mi to temo imeti v Državnem zboru, ne pa, da koalicija glasuje proti temu, kar
               ima zapisano v koalicijski pogodbi, vi, državna sekretarka, pa se sklicujete na to,
               da koalicijska pogodba ni vladni dokument. S takimi razpravami mi v Državnem ne bomo
               prišli prav daleč. Dajmo si naliti čistega vina, zakaj se porabljajo ti davki.</p>
            </sp>
            <sp xml:id="SDZ7-Izredna-32-2016-06-02.sp31">

               <speaker>PREDSEDNIK DR. MILAN BRGLEZ:</speaker>

               <p>Besedo ima drugi predstavnik predlagatelja, gospod Jožef Horvat, potem pa naj se
               pripravita gospoda Franc Laj in dr. Laszlo Göncz.</p>
            </sp>
            <sp xml:id="SDZ7-Izredna-32-2016-06-02.sp32">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik.</p>
               <p>Nimam veliko časa, imam pa toliko časa, da povem, da imam težavo s tem, da sicer
               imamo koalicijski sporazum, ampak koalicijske pogodbe pa sploh nimamo. Za mene je
               pogodba tista prava teža.</p>
               <p>Gospa državna sekretarka, jaz bi vas v nadaljevanju prosil še naslednje. Največja
               črna pika Slovenije med vsemi uporabljenimi kazalci – če se spet vrnem k švicarskemu
               inštitutu in lestvici konkurenčnosti – so mednarodne naložbe, kjer smo uvrščeni na
               59. mesto med 61. Izstopamo po izjemno skromnem obsegu tujih naložb, poleg tega pa
               imamo še skrajno slabo učinkovitost investiranih sredstev, pa naj bodo predmet naložb
               proizvodne zmogljivosti, raziskave in razvoj ali storitve. Skratka, tudi zelo redke
               tuje naložbe v Sloveniji ne prinašajo želenih učinkov, kot kažejo podatki švicarskega
               inštituta. Čeprav se država v zadnjem obdobju hvali z izboljšanjem na področju
               zaposlovanja, je po podatkih omenjenega inštituta na tem področju šele na 51. mestu,
               kar tri mesta slabše kot lani. Vaš komentar bi lepo prosil. Hvala lepa.</p>
            </sp>
            <sp xml:id="SDZ7-Izredna-32-2016-06-02.sp33">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Franc Laj, pripravita naj se dr. László Göncz in mag. Bojana
               Muršič.</p>
            </sp>
            <sp xml:id="SDZ7-Izredna-32-2016-06-02.sp34">

               <speaker>FRANC LAJ (PS NP):</speaker>

               <p>Spoštovani predsednik, spoštovana državna sekretarka, dragi kolegice in kolegi!</p>
               <p>Razprava, razprava, razprava. Lepo. Ali bo kaj od tega tudi koristnega za nas,
               predvsem pa za državljane, je pa drugo vprašanje. Teme se vrtijo in se vrstijo, pa
               gremo naprej. Vsi ugotavljamo, da nekaj ni v redu. Da je delo preobremenjeno z
               davčnimi dajatvami in prispevki. Vse to drži. Če ne bi bilo temu tako, potem se
               Slovenije ne bi izogibali tuji investitorji. Tudi domači razmišljajo, ali se splača
               investirati v Sloveniji ali pa kje drugje, imamo tudi nenazadnje konkretne
               investicije, ki so se izvedle v tujini, ne v Sloveniji, s strani slovenskih
               državljanov. Škoda, zelo velika škoda. Zato pa se potem dogaja to, da z njimi tudi
               odhajajo mladi, sposobni, konkurenčni. To je to in potem se zmanjšuje ekonomija
               obsega, narodno gospodarstvo se krči oziroma se ne širi zdaj, ko so tako dobre
               razmere, da se lahko širi, ne prihaja do tega v takšni meri, kot bi sicer lahko. Jaz
               upam, da bomo zbrali toliko moči, da točno povemo, kaj je treba spremeniti in na
               kakšen način lahko spremenimo. Če dvignemo splošno olajšavo pri dohodnini, pomeni, da
               se bo za toliko razbremenil strošek dela, jasno. Po drugi strani bo določen izpad v
               državnem proračunu, to nam je tudi jasno. Zato bo najverjetneje treba – če bo prišlo
               do tega, kar bi bilo tudi smiselno, da se v določeni meri razbremeni delo – potem
               izvesti tudi ustrezne spremembe v javnem sektorju.</p>
               <p>Kolega pred menoj je povedal, da je 250 različnih agencij. To to je to, kar je treba
               preveriti pri samem proračunskem načrtovanju, ki naj bo programsko in projektno, s
               točno določenimi cilji, merljivimi kazalniki in, kar je zelo pomembno, da je v
               celotnem tem sistemu tudi učinkovit nadzor nad porabo javnih sredstev. Potem se bo
               takoj pokazalo, kje so tisti segmenti in na katerih področjih prihaja do neupravičene
               porabe javnofinančnih sredstev. Po mojem ni treba razvijati neke velike znanosti,
               ampak je treba konkretno narediti to, kar vidimo mi in večina državljanov, da je
               treba narediti, da povečamo nenazadnje našo konkurenčnost. To je naša bodočnost. Če
               ne bomo konkurenčni, bodo šli vsi mimo nas in se bomo počasi izgubili, ne v
               povprečju, ampak bomo pristali na repu. To si najverjetneje ne želi noben naš
               državljan, tega si jaz ne želim.</p>
               <p>Seveda so državljani upravičeni, da dobijo korektno informacijo na njim razumljiv
               način, v razumljivem jeziku, da bodo vedeli, kje se je porabljal tisti denar, ki so
               ga plačali. To je najmanj, kar smatram, da bi država morala narediti. Ampak to je še
               daleč od tistega, da bi lahko bili zadovoljni. Zadovoljni so lahko takrat, ko bodo
               pri vsakdanjem življenju začutili, da so ta sredstva, ki so jih plačali, tudi
               primerno porabljena in da se njihov standard, četudi se ne izboljšuje, vsaj ne
               poslabšuje.</p>
               <p>Glede na zadnje informacije, ki kažejo, kje so še vedno zelo veliki problemi pri
               porabi javnofinančnih sredstev, je sigurno zdravstvo tisto, ki še vedno kaže določene
               negativne trende na račun zdravstvene oskrbe, ker se povečujejo čakalne dobe.
               Najverjetneje ni manevrskega prostora, da bi dvigovali prispevno stopnjo, ker bi še
               poslabšali konkurenčnost, po drugi strani pa vprašanje, če bi s tem, ko povečujemo
               dodatna sredstva, povečali učinkovitost. Najverjetneje vedno ni vse v denarju, treba
               je tudi pogledati kaj se da narediti z organizacijskimi pristopi, z
               racionalizacijami. Vedno so rezerve, v to sem prepričan. Tudi v vsakem podjetju se
               najdejo rezerve, vendar je te rezerve treba iskati takrat, ko so najboljši časi. Še
               kako velja tista teorija, da se takrat da kaj prihraniti, ko je denar. Ko ga ni, se
               pač ne da nič več narediti.</p>
               <p>Po mojem ni treba preveč dramatizirati pri vsej tej zadevi, treba se je lotiti naloge
               tako, kot je treba. Mislim, da v tej državi obstaja znanje, obstajajo ljudje, ki
               imajo interes za to, da bodo kaj naredili, zdaj pa je vprašanje, če bodo vključeni in
               bodo dobili priložnost. To je pa zdaj drugo vprašanje. Jaz pričakujem, da se bo tudi
               glede Zakona o trošarinah zadeva do neke mere še korigirala in bo tudi doprinesla k
               temu, da se bo stanje na tem področju izboljšalo. Vendar pa bo, kot vidim iz do zdaj
               dosegljivih gradiv, še vedno ostal odprt problem, ker bodo naša dizelska goriva še
               vedno predraga v primerjavi z direktno konkurenco, in to v veliki meri tudi zaradi
               trošarine. Če se bo ta zgodba nadaljevala, potem se bo glede na to, da smo zelo močna
               tranzitna država za cestni blagovni promet, zgodilo, da bodo kamioni pač točili
               gorivo in kupovali zunaj Slovenije, pri nas pa bodo naredili samo kvečjemu škodo z
               uničevanjem cest, s prometnimi nesrečami, z vsem onesnaževanjem, ki sledi z njihove
               strani. in tako dalje. Škoda, da ne bi zdaj, ko je čas, izkoristili tudi to
               priložnost. Delali smo ene analize. Res je, da je v tistem trenutku oziroma v kratkem
               obdobju, ko se izvede ta sprememba, torej zmanjša trošarina, en izpad, vendar se
               dolgoročno poveča prodaja in se večkratno lahko pridobi ta razlika, s tem da ima
               multiplikativni učinek tudi na ostale dejavnosti, na trgovsko dejavnost in tako
               dalje. Toliko, kar se tiče okoli tega.</p>
               <p>Tudi ta problem, ki se pojavlja dnevno z našimi migranti, predvsem iz severovzhodne
               Slovenije, bo vedno bolj intenziven zaradi tega, ker dejansko prihaja do ene bistvene
               razlike med obdavčitvijo našega delavca in dela in Avstrijskega. Zanimivo. Kljub
               temu, da je tam življenjski standard neprimerno večji, pa še tu morajo dodatno
               plačati davek. Najverjetneje bo treba tu poseči v dohodninsko lestvico, ker tu
               smatram, da druge rešitve ni. Najlepša hvala za vašo pozornost.</p>
            </sp>
            <sp xml:id="SDZ7-Izredna-32-2016-06-02.sp35">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. László Göncz, pripravi naj se mag. Bojana Muršič.</p>
               <p>Izvolite, dr. Göncz.</p>
            </sp>
            <sp xml:id="SDZ7-Izredna-32-2016-06-02.sp36">

               <speaker>DR. LÁSZLÓ GÖNCZ (PS IMNS):</speaker>

               <p>Hvala lepa za besedo. Lep pozdrav vsem prisotnim!</p>
               <p>Poskušal bom upoštevati to, kar je predgovornik, gospod kolega Laj, povedal pred
               mano, da veliko govorjenja verjetno ne bo pomagalo, ampak je treba pristopiti
               nekoliko bolj učinkovito k konkretnim rešitvam.</p>
               <p>Ampak naj le začnem s tem, da nas je nekoliko res presenetila ta informacija, ko smo
               prebrali v gradivu, da je ta razlika med tako imenovanim vračanim delom od davkov in
               prihodkov v dobrobit prebivalstva izražena kar v procentih v primerjavi z nekaterimi
               primerljivimi državami oziroma z državami, ki jih imamo za vzor. Če je v tem tudi
               neka "sistemska napaka" torej tudi če so to absolutni podatki, ki morda realno v
               celoti tudi ne držijo, je kljub temu to odstopanje tako veliko, da moramo biti na to
               pozorni in se moramo spraševati, zakaj prihaja do tega.</p>
               <p>Danes je bilo že marsikaj povedanega in se ne bi rad ponavljal. Med drugimi je bilo
               tudi poudarjeno, da so javnofinančne težave žal kontinuirane sistemske težave pri
               nas. Nekaj podobnega je v uvodnem izvajanju izjavila tudi gospa državna sekretarka.
               Jaz se tega zavedam in tudi sprejmem to stališče, ampak kljub temu le moramo
               opozoriti na to, da pri najbolj perečih zadevah, kot je vprašanje bančne luknje in pa
               reševanje te problematike, prej omenjeno vprašanje na področju zdravstva in še bi
               lahko našteval torej, pravzaprav ni preboja. Jaz sem vesel tega, kar je zdaj na koncu
               povedala gospa državna sekretarka, da so uradni podatki Statističnega urada ugodnejši
               kot napoved OECD, da je 2,5 % gospodarska rast, to je zelo lepo in prav, ampak jaz
               menim, da dokler se ne bomo teh naših velikih sistemskih težav, kot sta zdravstvo in
               bančna luknja, lotili drugače, do takrat ne bo niti primernih rešitev, niti zaupanja
               v to, kar počnemo.</p>
               <p>Jaz sem poskušal tudi primerjati zadnje določbe predlaganih sprememb Zakona o
               trošarinah in iskal morebiti tudi neko vprašanje ali pa nek pozitiven odmik od tega,
               kar je bilo v tem današnjem gradivu navedeno. Ker nisem strokovnjak za to področje,
               moram povedati, da nekih konkretnih ali pozitivnih trendov nisem zasledil, ampak bi
               pa bil vesel, če bi bilo v zvezi s tem povedanega tudi kaj s strani Vlade, in sicer
               ali predlagana trošarinska politika že lahko zmanjša kakšen procent in s tega vidika
               tudi povzroči neko lažje preživljanje vsakdana pri prebivalstvu.</p>
               <p>Na koncu morda zgolj to, da je davčna politika nedvomno le eno od področij, kjer
               lahko vse te težave in vse te probleme rešujemo. Jaz še enkrat poudarjam, da niti
               trošarinska niti davčna politika kot taki ne bosta učinkoviti, dokler ne bomo
               popravili, kot sem že dvakrat omenil, največjih sistemskih težav, bančnih problemov
               in pa vseh tistih povzročenih nedoslednosti, ki jih je to prineslo za sabo,
               zdravstvenih anomalij in nekaterih drugih sistemskih težav. Četudi današnje naše
               druženje ne bo prineslo česa drugega, moramo vsaj v tolikšni meri opozoriti, da naj
               Vlada na tem bdi še bolj kot do zdaj, ker pravih učinkov žal sleherni prebivalec
               oziroma "preprost" prebivalec države še vedno ne čuti. Predvsem čuti ravno nasprotno,
               da nekateri, ki so dobesedno zlorabili sisteme v preteklosti, takšne in drugačne
               sisteme, še vedno dokaj lagodno živijo, medtem ko je pa preživljanje občana, predvsem
               na periferiji in na podeželju, verjetno pa tudi v glavnem mestu, vse bolj
               oteženo.</p>
               <p>Dela je torej na pretek in zgolj ob nekem sodelovanju in poslušanju drug drugega se
               lahko ta voz pomakne nekoliko naprej. Hvala lepa.</p>
            </sp>
            <sp xml:id="SDZ7-Izredna-32-2016-06-02.sp37">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Bojana Muršič, pripravi naj se gospa Suzana Lep Šimenko.</p>
               <p>Izvolite.</p>
            </sp>
            <sp xml:id="SDZ7-Izredna-32-2016-06-02.sp38">

               <speaker>MAG. BOJANA MURŠIČ (PS SD):</speaker>

               <p>Hvala lepa, podpredsednik, za besedo. Spoštovana državna sekretarka, spoštovani
               kolegice in kolegi, prav lepo pozdravljeni!</p>
               <p>Davkov in prispevkov nihče ne plačuje rad, a vendar so davki in prispevki del našega
               vsakdanja. Tako kot so obdavčeni izdelki, ki jih kupujemo vsakodnevno v trgovini, so
               s prispevki obdavčeni oziroma s tudi dohodki in premoženje. Ne gre spregledati, da so
               obdavčene tudi storitve, ki jih opravljajo pravne osebe. Poznamo torej veliko davkov,
               ki se nanašajo tako na posameznike kot tudi na podjetja. Zdaj se postavlja vprašanje,
               ali državljanke in državljani za plačane prispevke in davke dobijo dovolj. To je
               današnje vprašanje. Verjamem, da bo današnja razprava konstruktivna, odprla in
               razjasnila marsikatero vprašanje.</p>
               <p>Delovanje. Z javnimi financami država zagotavlja delovanje in distribucijo pomembnih
               javnih dobrin, ki državljankam in državljanom omogočajo boljše življenje. Te dobrine,
               s katerimi se srečujemo skoraj vsakodnevno, to so zdravstvo, šolstvo, varnost,
               obramba, promet, kultura, komunala, morajo biti dostopne vsem pod enakimi pogoji. Če
               povzamemo, so javne finance ključne in zelo pomembne tako za državo kot tudi za
               lokalne skupnosti, saj se odločajo o družbenem, socialnem, kulturnem in gospodarskem
               življenju ter razvoju vsakega kraja.</p>
               <p>V družbi torej obstajajo javne dobrine. To so tiste, ki jih država brezplačno
               zagotavlja vsem državljankam in državljanom pod enakimi pogoji. Seveda, brezplačno s
               temi prispevki in davki. Z javnim sektorjem, ki nam zagotavlja te javne dobrine, se
               soočimo še pred našim rojstvom, in sicer v obliki zdravstvenih storitev. Res je, da
               je v zdravstvu dandanes velik problem, imamo dolge čakalne dobe, ki jih želimo
               skrajšati. Pa ne gre zato, da bi bilo sredstev oziroma denarja namenjenega za te
               zdravstvene storitve premalo. Verjamem, da gre za nekaj drugega. Gre za to, da se
               sredstva, ta denar ne razporeja pravilno. Zato je tu ključno, da čim prej storimo in
               pripravimo zdravstveno reformo, ki jo čakamo že kar nekaj časa.</p>
               <p>Z javnimi dobrinami se soočamo potem skozi vse svoje življenje. Tudi osnovnošolsko in
               srednješolsko izobraževanje, ki je za starše brezplačno, vendar je treba pogledati,
               od kod prihajajo ti viri, da je lahko to šolanje brezplačno. Se pravi, vsaka šola
               potrebuje osnovna sredstva. Na osnovnošolskem izobraževanju ta osnovna sredstva šole
               in zgradbe zagotavlja lokalna skupnost skozi proračun oziroma povprečnino, na državni
               ravni se pa zagotavlja sredstva za delovno silo, učitelje, vodstvo in druge zaposlene
               iz državnega proračuna. Seveda država financira tudi investicije v osnovno šolstvo,
               kar je zelo pomembno za razvoj družbe in gospodarstva. Vsekakor torej potrebujemo
               davke in prispevke, da lahko zagotavljamo tako velik obseg javnih storitev. Za javne
               storitve torej velja, da so državljanke in državljani vključeni v potrošnjo teh
               dobrin, ker je njihova oskrba s temi dobrinami družbeno zaželena. Nekateri učinki so
               pozitivni, nekateri pa žal negativni. Šolstvo je družbeno zelo pomembna dobrina, ki
               prinaša posamezniku korist, vsekakor pa tudi celotni državi. Res smo danes v
               razpravah že slišali, da kar precej naših mladih izobražencev odhaja v tujino. Žal
               tako pač je, gredo za boljši jutri. Storitve država spodbuja in jih je treba tudi
               financirati.</p>
               <p>Imamo pa tudi negativne učinke, kar smo danes kar nekajkrat slišali, to so trošarine.
               Trošarine plačujemo na alkohol, alkoholne pijače, energente, tobak, dizel. Te so
               trošarine različne in verjamem, da bo nova trošarinska zakonodaja izboljšala ta
               položaj.</p>
               <p>Dovolite pa mi, da podam en citat predlagatelja, ki ga je navedel v svojem gradivu na
               strani 9, kar me je najbolj zbodlo. "Res je konec leta 2008 nastopila svetovna
               gospodarska in finančna kriza, vendar je na naraščanje brezposelnosti imelo največji
               vpliv povišanje stroškov dela, predvsem zvišanje minimalne plače in praktično
               ukinitev revalorizacije dohodninskih olajšav."Ali je res vzrok za povečanje
               brezposelnosti v večji minimalni plači? Vsem bi koristilo zavedanje, da so plače
               ključna komponenta gospodarstva, ki omogoča potrošnjo in višjo gospodarsko rast.
               Želim si, da bi vsi zaposleni imeli plačo, ki bi jim zagotavljala socialno varnost,
               dostojno življenje, prav tako pa tudi pokojnino, ki jim bo omogočala dostojno
               življenje. Zato je določena višina minimalne plače minimalni standard, ki jo mora
               delavec sprejeti za opravljeno delo, zame povsem na mestu. Sama bi si sicer želela,
               da bi bila ta minimalna plača v višini 790 evrov bruto višja, saj plača predstavlja
               zelo pomemben vir dohodkov, hkrati pa je podlaga tudi za financiranje in delovanje
               sistemov socialne varnosti. Če pogledamo plače tudi z ekonomskega vidika, se pa
               kažejo tudi vplivi višine plače na celotno gospodarstvo in gospodarski razvoj države.
               Ž</p>
               <p>Predlagatelj tudi navaja, da so naše plače preveč obremenjene in da je treba znižati
               obremenitve bruto plač s prispevki za socialno varstvo. Temu sicer ne gre oporekati.
               Ob tem pa se mi poraja vprašanje, koliko več sredstev bo prejel zaposleni. Nekajkrat
               se je že pokazalo, da ko smo zmanjšali prispevke, delavec ni dobil nič več. Podpirali
               smo kapital. Razbremenitev bruto plač je potrebna, s tem se vsekakor strinjam, vendar
               mora biti ta v prid delavcem, saj se s tem ohranjajo tudi pokojninske osnove.
               Razbremenitev plač bi torej morala biti na strani prispevkov iz plač, da bi delavec
               dobil višjo plačo.</p>
               <p>Vsekakor pa menim, da je že čas, kot je bilo danes že nekajkrat omenjeno, da od besed
               preidemo k dejanjem.</p>
            </sp>
            <sp xml:id="SDZ7-Izredna-32-2016-06-02.sp39">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Suzana Lep Šimenko. Pripravi naj se gospa Vojka Šergan.</p>
               <p>Izvolite, gospa Šimenko.</p>
            </sp>
            <sp xml:id="SDZ7-Izredna-32-2016-06-02.sp40">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoči. Spoštovane poslanke, spoštovani poslanci, spoštovana
               državna sekretarka, lepo pozdravljeni!</p>
               <p>Verjamem, da ni državljana v Republiki Sloveniji, ki ne bi menil, da so davčne
               obremenitve v Sloveniji visoke ali kar previsoke. Prav tako verjamem, da ni
               državljana v Republiki Sloveniji, ki se ne bi spraševal, kaj za te vplačane davke in
               prispevke dejansko potem tudi dobi nazaj in zakaj se dejansko ta denar potroši. Še
               posebej so se državljanke in državljani večkrat o tem spraševali, ko se je vedelo, da
               se je z njihovim davkoplačevalskim denarjem krpalo tako imenovano bančno luknjo v
               enormnih zneskih.</p>
               <p>Na eni strani govorimo o prihodkih, ki jih v proračun dobimo, na drugi strani pa ne
               smemo zanemariti dejstva, da bi bistveno pripomogli, če bi naredili največ zato, da
               bi zmanjšalo število brezposelnih, ker bi s tem na eni strani zmanjšali izdatke, na
               drugi strani pa bi to pomenilo višje prihodke, zato bi bilo to obojestransko koristno
               za javne finance, kar verjamem, da se tukaj vsi tega zelo dobro zavedamo. Je pa
               vprašanje,kaj smo sposobni za to narediti oziroma kakšne ukrepe pelje obstoječa
               vladajoča koalicija.</p>
               <p>Večkrat je bila danes že izpostavljena obdavčitev plač. Tega se vsak najbolj zaveda,
               vsak pač vidi dejansko tisto, kar dobi na račun. Marsikdaj zaposleni niti ne poznajo
               tega drugega bruto zneska oziroma koliko mora potem delodajalec dati, da dobi
               posameznik recimo tisoč evrov neto na svoj račun. Ti zneski so seveda enormni. Če
               pogledamo podatke OECD, je povprečna obdavčitev dela v Sloveniji 42,5 %, medtem ko je
               povprečje v državah OECD 36 %. Že večkrat je bilo izpostavljeno, tudi s strani
               ministra za finance, da je največji problem v obdavčitvi prispevkov za socialno
               varnost. Bili so že številni predlogi, tudi v Državnem zboru, vendar do danes v tej
               smeri ni bilo narejenega ničesar. Na eni strani posameznik dobi neto plačo, pri čemer
               vemo, da dobi tisoč neto plače na svoj račun, za kar je treba več kot 800 evrov
               plačati še davkov in prispevkov. Od tistih tisoč evrov, ki jih posameznik dobi, gre
               potem v trgovino in pri vsakem izdelku, ki ga kupi, plača DDV. V Sloveniji je pač
               tako, ker javni transport ne poteka najbolje, da mora imeti vsaka hiša vsaj en avto.
               Spet, gre natočit gorivo, plačuje davke. Kjerkoli, pri vsakem koraku, od tistih tisoč
               evrov državljan plačuje enormne zneske za davke in prispevke. Ali pa dobi položnico
               za elektriko. Saj je že prava umetnost znajti se iz tiste položnice. Ko pogledaš,
               koliko plačaš električne energije in koliko plačaš ostalo, recimo omrežnino,
               trošarino, DDV in podobno, vidimo, da je dejansko porabljene energije za približno
               tretjino tiste cene, ki jo na koncu plačamo. Podobno je z gorivom. Največji problem
               so trošarine, danes že večkrat izpostavljene, pa tudi ostale dajatve, ki jih
               plačujemo. Ampak za dejansko vrednost goriva plačamo tretjino cene, približno. Seveda
               pa to ni edina dajatev. Vsako leto plačujemo registracijo, plačujemo cestnino, smo že
               slišali, polovica gre za avtomobile, polovica za železnice. Še dobro, da tu ne
               plačujemo še kakšnega dodatka za falcona ali kaj podobnega. Po drugi strani se pa
               vozimo po cestah in vidimo, kakšne so te ceste. Če se vozimo po avtocestah, moramo
               tako ali tako plačati še vinjeto. To so vse na nek način davki in prispevki, ki jih
               plačujejo državljani Republike Slovenije.</p>
               <p>Če pogledamo zdravstveno blagajno, v zdravstveno blagajno plačujemo od svoje plače in
               še za tako imenovano prostovoljno zdravstveno zavarovanje, ki je bolj ali manj
               obvezno zdravstveno zavarovanje. Vsak ga plačuje. To letno znese kar zajeten znesek
               denarja. Na koncu potrebuješ neko storitev, čakalne dobe, vemo, kakšne so, in
               številni posamezniki, če le imajo možnost, si zato raje poiščejo pomoč in ponovno
               sami plačajo za neko storitev, da pridejo prej na vrsto, ker enostavno včasih toliko
               časa ne morejo čakati. Normalno je, da se državljanke in državljani sprašujejo, kaj
               za ta denar, ki ga dajejo državi, dobijo. To ni zanemarljivo. Nenazadnje potrebuješ
               kakšen dokument na upravni enoti, greš ponovno tja in plačaš neko takso, da to dobiš.
               Na eni strani že imamo servis, ki bi naj bil namenjen državljanom, pa ne moremo tja
               priti kar tako in za to tudi nekaj nazaj dobiti, ne glede na to, da že vseskozi davke
               in prispevke za to plačujemo, ampak moramo ponovno za to nekaj sami plačati.</p>
               <p>Mene dostikrat žalosti, da se ne zavedamo dejstva, da je država toliko močna, kolikor
               je močno njeno gospodarstvo. Seveda se radi hvalimo, da imamo gospodarsko rast,
               veseli smo za naše izvoznike – še dobro, da so nekatera podjetja tako dobra, kot so –
               ampak da bi pa rekli, da je pa zdaj treba resnično nekaj narediti za to, da se bodo
               podjetniki razbremenili tako davčno kot administrativno, tega pa žal bolj ali manj ni
               slišati. Tudi gospodarstveniki opozarjajo, da so stroški dela enostavno previsoki. In
               nenazadnje tudi investitorji, tudi to je ena izmed zelo pomembnih postavk, zakaj
               investitorji ne prihajajo k nam.</p>
               <p>Resnično upam, da bomo v prihodnosti naredili tudi kaj na tem, ker z davčnimi
               blagajnami sive ekonomije nismo rešili. Obremenili smo tiste male podjetnike in še
               velik del civilne družbe. S tem, da smo DDV zabetonirali na 22 %, tudi nismo naredili
               ničesar, razen tega, da v proračun vsako leto steče kar nekaj več denarja in je
               zagotovljeno, da ga bo najmanj toliko steklo. Seveda je najlažje dvigniti davek na
               dodano vrednost, ki je zelo velik kos pogače pri celotnih davkih, isto kot trošarine.
               To so zelo enostavni ukrepi za narediti, imajo pa zelo krute posledice za vse, ki
               živijo v tej državi. Seveda je potem boleče, ko se omenja ali nakazuje še neka
               možnost za nepremičninski davek, ko se omenja nek bencinski cent. Potem se pa vsak
               sprašuje, zakaj pa zdaj zraven še to. Vse to seveda ni zanemarljivo.</p>
               <p>Vidimo, da sistem deluje bolj ali manj na način, da tiste, ki so pridni, ki želijo
               delati, najbolj kaznuje, vsaj pod neko pretvezo solidarnosti in pravičnosti. Vse lepo
               in prav, ampak ko na drugi strani potem slišimo, da je Ljubljana dobila 300 milijonov
               evrov za 34 projektov, vse nas, ki nismo iz Ljubljane, to boli. Če gre za evropska
               sredstva, prav tako. Zakaj? Zato, ker smo država prejemnica predvsem zaradi
               nerazvitega vzhodnega dela Slovenije, velik del pa gre zahodnemu delu oziroma, še
               huje, centru. Pa že tako vemo, kako smo dejansko centralizirani.</p>
               <p>Najmanj, kar bi lahko naredili, je dejansko to, da bi dali na nek način karte na
               mizo, z enostavnimi besedami povedali, koliko denarja se je dobilo in za kaj se je ta
               denar potrošil, kaj se je za državljanke in državljane Republike Slovenije naredilo.
               To je bil dejansko tudi naš predlog. Zelo enostavno. Nihče ne bo bral recimo celega
               kupa proračunov, zaključnih računov. Enostavno je to za ljudi nesprejemljivo. En res
               dober pregled, koliko smo dobili iz česa, za kaj smo toliko potrošili. Nenazadnje bi
               to lahko poslali tudi vsakemu posamezniku. Za dohodnino in za račune pošiljate, pa
               dodajte še, koliko je imel posameznik nekih ugodnosti s strani države v posameznem
               letu in koliko je dejansko dodal v to našo skupno blagajno.</p>
               <p>Namen je dober in resnično težko razumem, da koalicijski poslanci tega ne podprete.
               Prav je, da obstaja tudi na tem mestu neka transparentnost. Hvala.</p>
            </sp>
            <sp xml:id="SDZ7-Izredna-32-2016-06-02.sp41">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospoda Vojka Šergan, pripravi naj se gospa Marinka Levičar.</p>
               <p>Izvolite.</p>
            </sp>
            <sp xml:id="SDZ7-Izredna-32-2016-06-02.sp42">

               <speaker>VOJKA ŠERGAN (PS SMC):</speaker>

               <p>Hvala za besedo. Spoštovana gospa sekretarka s sodelavko, kolegice in kolegi!</p>
               <p>Slovenija se po izdatkih v javni sektor uvršča v povprečje evropskih držav. "Ni
               bistveno samo to, koliko se za javni sektor nameni, pač pa tudi to, kako uspešno in
               učinkovito javni sektor ta sredstva porablja in kakšen obseg ter kvaliteto javnih
               dobrin oziroma storitev nudi svojim državljanom." To ste zapisali v predlogu. Odgovor
               na ta vaš predlog o razpravi, na kakšen način se porabljajo davki, bi bil, da je prvi
               korak, ki ga je naredilo Ministrstvo za javno upravo, Funkcijska analiza subjektov
               javnega sektorja, ki ima podlago v Strategiji razvoja javne uprave 2015–2020. Namen
               je stalno izboljševanje v javnem sektorju, v smeri večje učinkovitosti in bolj
               kakovostnih javnih storitev. Cilj je oblikovanje instrumentov primerljivosti
               subjektov oziroma kazalnikov, ki bodo omogočili vpogled v razlike v učinkovitosti
               posameznih subjektov na posameznih aktivnostih ter ponudili orodje za iskanje ukrepov
               za izboljšave. To se pravi, da je ta korak izboljšav v javnem sektorju narejen,
               naslednji koraki pa seveda sledijo k temu izboljšanju.</p>
               <p>Potem ste navedli, da je dejstvo, da država ne ustvarja okolja, v katerem bi
               posamezniki lahko uspeli. Jaz mislim, da to ne more držati, kajti mnogo ljudi je pri
               nas zelo uspešnih. Poglejte oddajo Prava ideja, kako uspešni so podjetniki, mala in
               srednja podjetja, imamo odlične športnike, imamo znanstvenike, zato se jaz s tem ne
               bi mogla strinjati. Potem navajate, da državljani niso pripravljeni plačati davkov in
               da je davčna kultura v Sloveniji zelo slaba. Ampak, dragi kolegi, davčno kulturo v
               Sloveniji bi morali graditi pravzaprav vsi skupaj, vsi državljani, še posebej pa
               politiki, ki bi se morali na tej točki strinjati, da je treba to davčno kulturo
               nekako dvigniti. Mislim, da je tudi očitek, da koalicija izvaja agresivni davčni
               nadzor, pred katerim niso varni niti otroci v šolah – primer šolskih bazarjev in
               davčnih blagajn – pretiravanje. Prvič je Vlada pravzaprav tudi v Državnem zboru
               razložila in pokazala razumevanja za tovrstno občasno prodajo, kot so šolski bazarji
               v šolah in kar izvajajo tudi manjša neprofitna društva, in je pripravila pravilnik,
               ki bo na tak način tovrstno prodajo izvzel. Potem bi lahko kot poslanci razmišljali
               tudi v drugo smer, da pravzaprav na nek način obrnemo zadevo glede davčne kulture v
               to smer, da bi bilo namesto všečnega, negativnega opozarjanja na to tematiko naše
               skupno sporočilo poslancev tudi, da je takšna zakonodaja lahko tudi vzgojna, ker
               nekako mladim ne bi smeli prikazovati, da je država njihov nasprotnik, da se z davki
               državljane kaznuje, ampak bi kot politiki morali sporočati, da pravzaprav davki
               pomenijo kvalitetnejše šolstvo, zdravstvo, dobre ceste, socialo. Pravzaprav sem
               danes, ko sem se peljala v službo, poslušala tudi profesorico dr. Verico Trstenjak,
               ki je danes zjutraj na radiju sporočala poslušalcem, da kljub negativnim kritikam
               državljanov, da je vse slabo, to nekako ne drži, to je poudarila, da Slovenija še
               vedno spada med bolj razvite države na svetu, da je še vedno življenje v Sloveniji
               dobro, da pa smo vsi naravnani v Sloveniji v to smer, da imamo prevelika
               pričakovanja, preveč pričakujemo od drugih, poudarjam, od drugih, posebej od države.
               Ne vprašamo pa se, kaj lahko sami pri sebi, v svojem okolju naredimo, da nam bo vsem
               boljše. Mislim, da bi bilo takšno sporočilo zelo dobro.</p>
               <p>V nadaljevanju govorite tudi o spremembah, uvedbi usmerjenega državnega proračuna,
               uporabi analize stroškov in koristi pri načrtovanju proračunov. Seveda, strinjamo se
               o uvedbi tako imenovanega projektnega proračuna, ki ga, mimogrede, Vlada uvaja že od
               leta 2006, ampak seveda se je pri tem treba zavedati, da to pomeni spremembe,
               spremembe pri nas v glavah, pri ljudeh, da to pomeni drug način razmišljanja. Vsi
               imamo te spremembe na jeziku, ko pa jih je treba izvesti, je na vseh področjih nekako
               potem upor. Vsak bi delal spremembe, vendar ne pri sebi. Tudi to bomo morali na nek
               način spremeniti.</p>
               <p>Potem je očitek opozicije, da vse, kar predlaga opozicija, zavrnemo. Jaz mislim, da
               temu ni tako, da tudi dobre predloge poskušamo upoštevati in jih podpremo. Jaz bi
               tukaj posebej poudarila, da na področju kmetijstva večkrat iščemo tudi neke
               kompromise in poskušamo najti neko skupno stališče. Mislim, da ne drži to v celoti in
               na tak način, kot vi izpostavljate, da vse, kar predlaga opozicija, zavrnemo. Na nek
               način na nekaterih področjih brez sodelovanja vsekakor ne bo napredka v naši
               državi.</p>
               <p>Potem bi se rada nekako tudi dotaknila obremenitve plač. Res opažamo, da so plače v
               Sloveniji bolj obremenjene, ampak kljub temu Vlada dela na področju prestrukturiranja
               davkov. Tudi sama sem bila pred kratkim v podjetju, ki je iz Avstrije in ima podjetje
               tudi v Sloveniji. V pogovoru je bilo zaslediti, da so bili pravzaprav z našim
               poslovnim okoljem zadovoljni, so pa mogoče res opozarjali na nekatere administrativne
               ovire, za katere so izpostavljali, da se odpravijo, predvsem pri pridobivanju
               prostorskega dovoljenja, da bodo lahko širili dejavnost. To se tudi vsi strinjamo, da
               je na tem področju, pri pridobivanju gradbenega dovoljenja, treba sprejeti nekatere
               ukrepe in odpraviti administrativne ovire. Prav tako pa je njihovo stališče, da so
               najbolj obremenjene plače tistih zaposlenih, ki imajo višjo dodano vrednost, in bodo
               zelo dobro sprejeli predlog Vlade o prestrukturiranju davkov, kajti potem bi
               zaposleni z višjo dodano vrednostjo lahko prejeli višjo neto plačo in seveda tudi
               božičnico kot takšno, ki se jim zdi primerna stimulacija za zaposlene ob koncu
               leta.</p>
               <p>Kar pa se tiče tega, da bi ljudje dobivali poročilo konec leta, kam so šli davki, bi
               pa rekla, da so na nekatere stvari danes ljudje pravzaprav že kar opozorjeni. Saj
               gredo recimo v lekarno in dobijo tam zdravila na recept, kjer se izpiše, koliko bi
               morali plačati sami, če bi morali v celoti plačati zdravilo. Pa še kar nekaj takšnih
               obračunov se prejema domov. Tudi na računih, kot so za elektriko, kot ste prej
               omenjali, so ti davki vzpostavljeni in se na nek način ve, na kakšen način in kam
               gredo.</p>
               <p>Kar se tiče investicij in tega, kar dela država tudi na projektih, pa je prav tako že
               to neko projektno vodenje in se bomo Vlada in tudi koalicijski poslanci zavzemali, da
               bomo še naprej šli v to smer in dosegali te cilje. Hvala.</p>
            </sp>
            <sp xml:id="SDZ7-Izredna-32-2016-06-02.sp43">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Marinka Levičar, pripravi naj se mag. Branko Grims.</p>
               <p>Izvolite, gospa Levičar.</p>
            </sp>
            <sp xml:id="SDZ7-Izredna-32-2016-06-02.sp44">

               <speaker>MARINKA LEVIČAR (PS DeSUS):</speaker>

               <p>Hvala za besedo, predsedujoči. Lep pozdrav državni sekretarki in vam, kolegice in
               kolegi, ki poslušate tole razpravo!</p>
               <p>Jaz bi začela v bistvu tam, kjer je končala kolegica Suzana Lep Šimenko, ko je rekla,
               da se vsi državljani sprašujejo, kam gredo njihovi davki in prispevki, za kaj so
               porabljeni. Jaz bi rekla, da se tega ne sprašujejo samo slovenski državljani, ampak
               to zanima ljudi povsod po svetu. Poslanci in poslanke seveda vemo, kam gredo ti naši
               prispevki in davki. To nam je jasno iz vseh poročil, ki jih dobivamo v Državni zbor.
               Morda res malo premalo vedo bolj nepoučeni državljani in državljanke. To, da bi
               morali vsem pošiljati na koncu leta obračun, kaj dobijo od teh davkov in prispevkov,
               se mi zdi pa res nemogoč predlog, kajti vsak dobi nekaj drugega. Največ od te države
               dobijo seveda socialno ogroženi, kar je prav, ker dobijo razne socialne dajatve in
               nenazadnje tudi dele pokojnin, malo višje pokojnine, dodatke k pokojninam in tako
               naprej. Prav je, da imamo mi, ki imamo višje dohodke, poslanci in seveda vse druge
               kategorije ljudi z višjih dohodkov, manj od teh davkov in prispevkov, čeprav
               plačujemo več. Mi smo vendar socialna država in tako mora tudi ostati.</p>
               <p>Jaz bolj podrobno poznam področje pokojninskega zavarovanja in tudi v tem je posebej
               izpostavljeno pokojninsko zavarovanje. Povedano je, da gre od vseh sredstev, ki jih
               dobi pokojninsko zavarovanje – tistih dohodkov ZPIZ, ki se zberejo s prispevki, in
               tudi tistih, ki se zberejo iz proračuna – dobrih 99 odstotkov za financiranje
               zakonskih pravic, to je pokojnin in vseh drugih dajatev, ki jih mora plačevati ZPIZ.
               Samo 0,9 % ali nekaj takega gre za funkcioniranje te ustanove, torej za vse plače in
               sploh za funkcioniranje, vse administrativni stroški. To je en lep primer dobrega
               gospodarjenja s temi sredstvi.</p>
               <p>Vendar bi se jaz ob tem vseeno ustavila, glede na to, da se s prispevki v pokojninsko
               blagajno nateče samo dobrih 70 % sredstev, vse ostalo, to je skoraj 30 %, kar se
               rahlo razlikuje po letih, pa mora iti iz državnega proračuna. Ta znesek je res visok
               in prav zaradi tega zneska je država vedno pod udari evropskih institucij, da so
               stroški preveč visoki za financiranje pokojnin. Vendar v Desusu nikakor ne moremo
               pristajati na to, da bi se zaradi tega znižale pravice iz pokojninskega zavarovanja,
               celo tiste pravice, ki so zakonsko določene, to je na primer usklajevanje pokojnin.
               Zato bomo mi še naprej vztrajali, da usklajevanje pokojnin mora biti redno, glede na
               to, da naša država izpolnjuje tudi pogoje presežka in rasti družbenega bruto
               proizvoda, poleg tega pa tudi zato, da se zagotovijo dostojne pokojnine. Nikakor ne
               moremo biti zadovoljni s tem, da se človek po 40 letih dela upokoji in dobi tam okrog
               500, 600 evrov pokojnine. To je nedostojno od države, ki se imenuje socialna država.
               Kako naj s tem preživi, še posebej, ko gre za enočlansko družino ali za najbolj
               ogrožene vdove, ko ostanejo same z eno majhno pokojnino? Zato mislim, da je treba
               vztrajati na tem, predvsem na tem, da zberemo več prispevkov za pokojninsko in
               invalidsko zavarovanje. Poslanska skupina Desus je imela skupaj s Poslansko skupino
               SMC en sestanek, na katerem smo želeli pojasnila, kaj je država naredila na tem
               področju, da bi bila izterjava prispevkov boljša. Nekaj so nam povedali in nam tudi
               obljubili, da bodo več naredili tudi na področju spremenjene zakonodaje, da bi na ta
               način dosegli večje prihodke iz naslova prispevkov.</p>
               <p>Mislim, da je tukaj veliko kriva insolventna zakonodaja, tisti, ki se izogibajo
               plačilom prispevkov in gredo potem v stečaj, država mora pa kriti vse tiste stroške
               za prispevke zaposlenih, poleg tega potem tudi za brezposelne, ki gredo za Zavod za
               zaposlovanje zaradi dostikrat nevestnega dela teh, ki povzročijo stečaje.</p>
               <p>Skratka, mi se bomo zavzemali tudi za izboljšanje zakonodaje in sploh za boljšo
               izterjavo prispevkov, da bi bilo na ta način državi omogočeno, da bi iz proračuna
               dajala manj denarja za pokojninsko blagajno.</p>
               <p>Pa še to majhen komentar na to, kar je rekel gospod Horvat na začetku. Nemotiviranost
               državljanov za plačevanje davkov. Jaz mislim, da državljani so motivirani za
               plačevanje davkov, tisti majhni državljani, saj sploh ne morejo nič o tem
               razmišljati. Davke plačujejo, ker se jim jih odtrga. Nemotivirani za plačevanje so
               tisti, ki špekulirajo. Ti špekulanti, ki potem povzročajo stečaje in ki denar nosijo
               v davčne oaze, namesto da bi plačevali za pokojninsko zavarovanje in da bi davke
               plačevali tej državi. Hvala.</p>
            </sp>
            <sp xml:id="SDZ7-Izredna-32-2016-06-02.sp45">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Branko Grims, pripravita naj se gospod Uroš Prikl, ki ima nekaj
               sekund, in gospod Janko Veber.</p>
            </sp>
            <sp xml:id="SDZ7-Izredna-32-2016-06-02.sp46">

               <speaker>MAG. BRANKO GRIMS (PS SDS):</speaker>

               <p>Vsem prav lep pozdrav.</p>
               <p>Moram reči, da sem sedajle zelo hvaležen gospe iz Desusa, ki je govorila tik pred
               menoj, ker je tako lepo povzela bistvo vsega, o čemer danes razpravlja koalicija. Več
               davkov, več je treba zbrati, bolj učinkovito moramo zbirati in tako naprej. Samo še
               skandirati bi morali Živel socializem" in bi imeli kompletno ponudbo in realno
               stanje, kakršno je.</p>
               <p>Današnja tema je, koliko država pobere in kaj za to ljudje dejansko dobijo. Če gremo
               najprej na prvi del. Zakaj, mislite, se je zgodilo, da je bila pred II. svetovno
               vojno – kar preverite, če ne verjamete –, Gorenjska trikrat bolj razvita kot sosednja
               Avstrija, danes pa je Avstrija vsaj še enkrat bolj razvita od Slovenije, Gorenjska je
               pa še v slovenskem merilu komaj na sredini ali pa še to ne. Vmes je bil socializem in
               rdeča zvezda. Pa se je molzlo, molzlo, molzlo, treba je bilo vzpostavljati čim več
               kontrole, čim več je bilo treba pobrati, pobrati, pobrati. Enkrat je šlo v Beograd,
               kasneje v Ljubljano, zdaj smo pa na koncu vsi v evropskem merilu pravzaprav skoraj
               reveži. To je problem, gospe in gospodje. Samo tega s to mentaliteto sploh niste
               sposobni razumeti. To je prej gospa lepo rekla, vsak bi spreminjal, samo sebe ne bi.
               Najprej bi koalicija morala spremeniti sebe in ta način razmišljanja. Zakaj se je to
               v resnici zgodilo? Krasna primerjava je, kako eni in drugi ravnajo pri pobiranju
               davkov. Avstrija, ko gre za manjše obrtnike, majhne podjetnike ali novoustanovljena
               podjetja, temelji na pavšalih in na davčnih oprostitvah za prvih nekaj let. Pri nas
               se pa vsakega vžge z davčno blagajno, najprej plačaj, potem te bomo pa kontrolirali,
               kontrolirali. Tista kontrola več stane, kot pa v resnici država na ta način dobi, pa
               naj Vlada to pakira, kakor hoče, ampak to je dejstvo. Ker kaj je edini cilj take
               države s to mentaliteto? Da je čim močnejša javna uprava, da je čim več birokracije.
               Birokracija sama sebe regenerira in pospešuje, pozablja pa, da je nekje treba denar
               vzeti. Zato zamira podjetništvo, zato ekonomija ne dosega rezultatov, kot bi jih
               lahko. Rezultat je seveda katastrofalen. V Avstriji temelji ves sistem na zaupanju
               človeka, na tem, da se država tudi nečemu odpove, ampak zato nekaj v podjetništvu
               preživi, zato se začne z nekim novim poslom in morda zaživi kasneje. Šele ko to
               zaživi, država pride in reče: Pobrati moramo to pa to, kar moramo imeti za te in te
               stvari. Pri nas se pa vsakega od majhnega prišraufa, da slučajno ne bi uspel.</p>
               <p>Potem smo pa na neslavnem prvem, beri zadnjem, mestu najslabših držav na svetu, kjer
               smo ob vsem flancanju o sociali, enakosti socializmu po meri tistega malega človeka –
               mimogrede, še danes traja -, država, v kateri ima otrok, ki se rodi v revni družini,
               najmanj možnosti, da bi s svojim delom oziroma s svojimi sposobnostmi uspel v svoji
               lastni državi. Najmanj možnosti na svetu ima otrok, ki se rodi v revni družini v
               Sloveniji, da bo v Sloveniji obogatel s svojim delom, s svojimi sposobnostmi in s
               svojimi primerjalnimi prednostmi. Saj to je katastrofa! O tem bi se morali
               pogovarjati. o tem pravzaprav danes tudi govorimo, vendar se vi tega ne zavedate. Ves
               sistem je postavljen tako, da regenerira, da tisti, ki imajo, ki so bili nekoč
               avantgarda ali pa so si nagrabili, ostanejo na vrhu, vsi ostali pa nimajo možnosti,
               da bi jih kdaj ogrozili. Kaj je potem rezultat? To, da mladi odhajajo v tujino. V
               tujino odhajajo najsposobnejši in tisti, ki tu nikakor ne uspejo s svojo podjetniško
               idejo, ki ne uspejo prodreti s svojimi sposobnostmi, ki po pravilu v tujini zelo
               dobro uspejo. To seveda pomeni, da ni s temi ljudmi, mladimi Slovenkami in Slovenci,
               nič narobe, ampak da je nekaj strahovito narobe s sistemom, kot je postavljen v
               Sloveniji. Ker so davčni primež, vsa birokracija, vse birokratske ovire in vsi
               predpisi postavljeni tako, da zatrejo mladega človeka v njegovi podjetniški
               iniciativi, kar se kaže od tega, da nekje nek otrok neke gobice nabira in prodaja, do
               ne vem česa. Pri nas je vsak potencialen kriminalec. Dokler se bo tako ravnalo, se ne
               bo prišlo nikamor.</p>
               <p>Dejansko se pa ne ravna tako zaradi naivnosti, ampak zato, ker se regenerira nek
               sistem, ki je nekompetitiven, ki skrbi samo za to, da tisti, ki so na vrhu, ostanejo
               na vrhu, tisti, ki so pa nižje dol, pa nikoli ne morejo zares uspeti v življenju.
               Mimogrede, vsi sistemi s sodstvom vred so tako postavljeni, o tem lahko kasneje. Kar
               poglejte si recimo višino sodnih taks, ki ste jih postavili, pa se vprašajte, ali je
               navadnemu človeku, nekemu majhnemu podjetniku, ki je ravno začel, res dosegljiva
               pravica v tem pravosodju. Ni! Vam lahko jaz povem, da nima možnosti, sistem ga bo
               zmlel in tu nikoli ne bo uspel. Bo šel pa čez mejo in v Avstriji odprl nek lokal,
               iznenada mu bo odlično teklo. Ali ni čudno? To je tisto, kar je problem, ko se pobira
               davke. Treba bo popolnoma spremeniti princip, treba bo pomagati podjetništvu, treba
               bo zaupati v človeka, treba bo iti na pavšale, na oprostitve, na to, da nekaj zaživi
               in preživi. Da se tisto, kar preživi, okrepi, in to potem funkcionira. Ampak to je
               treba "v nulo" na novo postaviti. Ko bomo enkrat v Sloveniji bolj podjetništvu
               naklonjena država, kot je sosednja Avstrija, takrat se bo ta tok obrnil, tok, ki je
               največja katastrofa v zgodovini Slovenije – da v tujino odhajajo mlade družine,
               najbolj sposobni mladi posamezniki in podjetniki. Vsi podjetniki na Gorenjskem, če že
               niso preselili računov in sedežev firm v tujino, pa o tem razmišljajo ali pa to na
               tihem pripravljajo. Nič drugače ni nikjer drugje po Sloveniji. Nad tem bi se morali
               zamisliti. In še nad tem, kako se ta denar porablja. Rekli ste, da morajo tisti, ki
               imajo več. Veste, kaj, po evropskih merilih smo v Sloveniji vsi reveži, če kdo
               slučajno tega še ni opazil. Po tistih merilih najbogatejših držav, ki bi jih morali
               imeti za zgled in se z njimi primerjati, ne pa s tistimi, ki so bili nekoč
               nekajkratno za nami. Potem se nam pa fino zdi, da nas ta pa le še ni prehitel.
               Prehitele so nas Poljska, Češka, Slovaška, vse tiste, ki smo jih nekoč tako zviška
               gledali, ker smo mislili, kje smo. Danes so vsi pred nami, ker so sprostili razvojni
               potencial, ker so davčni sistem postavili tako, da pospešuje, da ohranja, da z
               zaupanjem v človeka daje možnost nekomu, ki želi nekaj podjetniško ustvarjati, da to
               tudi zaživi in potem preživi in se krepi.</p>
               <p>Ko pa gledamo porabo, je bilo rečeno prej, da je to čisto normalno. Oprostite, tu ni
               nič več normalnega. Če greste spet v sosednjo Avstrijo – kajti prva soseda je gotovo
               najboljša primerjava, z njo smo imeli kar nekaj stoletij skupne zgodovine -, tam za
               enega otroka, za vsakega otroka, vsaka družina dobi okoli 3 tisoč 500 evrov na leto
               otroškega dodatka. Zdaj pa poglejte, kaj vi dobite v Sloveniji. Neprimerljivo, jasno.
               Zakaj? Ker je to država, ki krepi svojo družino, ki krepi svojo prihodnost. Slovenija
               krepi svojo birokracijo, ki mimogrede ni prihodnost ničesar, razen popolnega propada.
               Še v vseh državah je bilo tako, pa bo v tej tudi. Če pogledate drugo plat medalje, ko
               gre za upokojence, je bilo prej rečeno, da moramo več pobrati, več moramo vzeti, bolj
               moramo davke zvišati in še bolj učinkovito jih moramo pobirati, da bo več za
               penzionerje. Tako približno je razpravljala kolegica pred mano. Oprostite, zadeva je
               spet v temelju zgrešena. Ne samo pri pobiranju davkov, kar sem že razložil, zakaj,
               ampak tudi, ko gledate, kam gre v resnici denar v tej državi. Nekomu, ki je 40 let
               delal za trakom in pošteno plačeval vse davke in prispevke ves čas, danes pripada tam
               ene 400, 500 evrov, ki jih dobi na mesec. Ko pa nekdo pride sem in reče: Veste, jaz
               sem pa azilant, sem pa migrant, se pa reče, naj odpremo meje in vsak dobi na mesec
               več kot dvakrat toliko – tam nekje okoli 820 evrov je po uradnih izjavah, dejansko je
               pa še veliko večji strošek za enega.</p>
               <p>Skratka, kam se vlaga? Vlaga se v to, da se mlade pošilja v tujino, sem se pa vabi
               ljudi, ki bodo trajno viseli na sociali. Naivno se misli, da bodo to njihovi bodoči
               volivci, bodo ali pa ne bodo, ali bodo pa problem, varnostni problem ali siceršnji,
               ampak o tem kdaj drugič, smo že razpravljali.</p>
               <p>Ampak poglejmo to z vidika denarja. Oprostite, ali je to še socialna država? Jaz
               trdim, da ni. To s tistim, kar je zapisano v 2. členu slovenske Ustave, da je
               Slovenija pravna in socialna država, nima nobene zveze več. To je lažna socialna
               država, to je država, ki je neskončno draga, požrešna, ki zatira podjetniško
               miselnost, s tem male podjetnike, ki so temelj vsake zdrave učinkovite ekonomije v
               današnjem globaliziranem svetu, hkrati pa nagrajuje tistega, ki slučajno pride mimo
               in reče, da mu je pa tukaj všeč pa se razglasi za bog vedi kaj. To je na meji
               norosti, vprašanje je samo na kateri strani meje. Odvisno od tistih, ki imajo oblast,
               to pa je vedno Vlada in njena koalicija. Gospe in gospodje, odgovornost je samo vaša.
            </p>
            </sp>
            <sp xml:id="SDZ7-Izredna-32-2016-06-02.sp47">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Janko Veber. Pripravita naj se mag. Andrej Šircelj in gospa Andreja
               Potočnik.</p>
               <p>Izvolite, gospod Veber.</p>
            </sp>
            <sp xml:id="SDZ7-Izredna-32-2016-06-02.sp48">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Najprej se želim nekako odzvati na trditev predlagatelja v Predlogu priporočila v
               zvezi s problematiko razmerja med plačanimi davki in prispevki ter javnimi dobrinami,
               ki jih država za te plačane davke in prispevke nudi. Trditev se pa nanaša predvsem na
               to, da je za brezposelnost v Sloveniji največji razlog povišanje stroškov dela
               predvsem zvišanje minimalne plače. Mislim, da je prav, da si izkristaliziramo pogled
               na ta problem in da ne gledamo na zaposlenega kot samo na strošek, ampak je zaposleni
               tisti, ki dejansko ustvarja. Brez zaposlenega tudi kapital ni vreden nič in prav je,
               da se tega tudi zavedamo.</p>
               <p>Brezposelnost, ki se je dejansko enormno povečala, se je povečala zaradi gospodarske
               in finančne krize, ki je nastala zaradi težav v zasebnem bančnem sistemu. Ta je
               povzročil potem težave v gospodarstvu in seveda posledično tudi pri zaposlovanju.</p>
               <p>Mislim, da je prav, da ob tej priložnosti dopolnimo, ker tega v gradivu ni, da je
               imel tudi v Sloveniji ravno bančni sistem zelo pomembno vlogo pri tem, kako bomo
               odreagirali na gospodarsko in finančno krizo ter koliko delovnih mest bomo lahko
               ohranili med in seveda po tej krizi. Dejstvo je, da v tistem trenutku, ko se banke
               umaknejo s trga in ne financirajo gospodarstva, gospodarstvo postane nebogljeno in
               prepuščeno zgolj mehanizmu, da zmanjša svoje stroške na način, da zmanjša
               proizvodnjo, zmanjša delovna mesta in poskuša preživeti z nekim minimalnim obsegom,
               ali pa gre celo v stečaj. To je eden od problemov, ki tudi močno vpliva na to, koliko
               sredstev lahko potem zberemo v proračunu in koliko dobrin lahko potem iz proračuna
               zagotavljamo ljudem. Kljub vsemu je treba zelo jasno povedati, da se je ne glede na
               to, da ljudje niso bili krivi za gospodarsko in finančno krizo, največ poseglo prav v
               položaj in status ljudi. To stiskanje se je odrazilo tudi v tem, da je bila zaradi
               tega manjša potrošnja, zaradi tega manjša gospodarska rast, manjši bruto domači
               produkt in seveda stopnja brezposelnosti na višini 110 tisoč. Zdaj je nekaj manjša,
               ampak dosegla je že nekje tam 115 tisoč ljudi brez dela. Najhuje je, da je v zelo
               kratkem času skoraj 60 tisoč ljudi ostalo brez dela. Če ni te možnosti zaposlovanja,
               potem se seveda tudi zelo težko zagotavljajo sredstva za to, da vzdržujemo ves sistem
               v državi na način, da zagotavljamo primerno raven funkcioniranja vseh področij.</p>
               <p>V nadaljevanju bi pa mogoče izpostavil eno od aktualnih zadev, ki ta hip kaže na to,
               ali se bomo tudi v prihodnosti dogovorili, da se ta sredstva, ki jih v proračunu
               imamo, res delijo na način, da ima potem pozitiven učinek na posameznem področju in
               da ne prihaja do določenih problemov. Konkretno bom izpostavil prav ta proces
               pogajanja s policijskimi sindikati. Opozarjam samo na problem, ki bo nastal, če se
               varnostno-obrambni sistem ne bo obravnaval kot celota. Če rešimo samo en del
               varnostnega sistema, vendar se ne ukvarjamo z obrambnim sistemom, potem bo zagotovo
               prišlo do konflikta in ta razdelitev javnih sredstev ne bo prinesla želenega
               rezultata. Treba je zelo jasno povedati, da je bil poseg v varnostno-obrambni sistem
               v času zmanjševanja sredstev zaradi gospodarske in finančne krize preobsežen,
               neupravičen, ker je varnost treba zagotavljati v vsakem primeru, ne glede na to, v
               kakšnem položaju ali pa v kakšni kondiciji je bančni sistem, če se lahko ponovno
               vrnem samo za hip na to. Ampak če se v proces pogajanj ne bo vključilo še gasilcev in
               vojske, potem bomo prišli do situacije, ko bomo sicer poskušali rešiti problem
               varnosti oziroma policistov, naredili pa v bistvu velik problem na drugem delu
               obrambnega sistema in varnostnega sistema. To ta hip ocenjujem kot proces, ki kaže na
               to, da se preveč ozko lotevamo reševanja problemov, ko je treba rešiti določen
               sektor. Sektor varnosti je seveda nemogoče obravnavati drugače, kot na ta način, da
               vključiš notri policijo, gasilce in vojsko. Nenazadnje pri vojski s tem procesom, ki
               ta hip poteka, zapremo smiselno možnost, da nekdo, ko doseže 45 let in kot pripadnik
               Slovenske vojske zaključi svojo profesionalno kariero – v njega je bilo vloženih
               veliko sredstev, je usposobljen, vrhunsko opremljen –, da ta pripadnik nadaljuje
               svojo kariero kot policist, ker je za to tudi že usposobljen in državi ni treba
               vložiti nobenih dodatnih sredstev v to, da nekdo iz vojske preide v policijo. S tem
               ohranjamo primeren nivo varnosti. Če se nivo plačilnega razreda – šesti, četrti in
               tako naprej kar se zdajle sliši – spremeni, potem seveda ta prehod ne bo omogočen.
               Naredili si bomo večji strošek, kot če bi skupaj izvajali ta pogajanja oziroma
               usklajeno peljali ta pogajanja in imeli pogled na celoto, kako lahko sistem varnosti
               funkcionira kot celota. Nenazadnje je tudi migrantska kriza zelo hitro pokazala, da
               samo en sistem ne more obvladovati nekih obsežnejših razmer, ki lahko nastanejo. Zato
               ob tej priložnosti opozarjam na to in mislim, da bi bilo prav in skrajni čas, da se v
               ta pogajanja vključi tako položaj gasilcev kot tudi položaj pripadnikov Slovenske
               vojske. Samo kot celota je potem to sistem, ki bo v prihodnosti lahko funkcioniral in
               kar ljudje tudi pričakujejo, da jim bomo skozi javni sistem financiranja zagotovili,
               torej ustrezno varnost na vseh področjih. Hvala.</p>
            </sp>
            <sp xml:id="SDZ7-Izredna-32-2016-06-02.sp49">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Andrej Šircelj, pripravita naj se gospa Andreja Potočnik in mag. Anže
               Logar.</p>
               <p>Izvolite, gospod Šircelj.</p>
            </sp>
            <sp xml:id="SDZ7-Izredna-32-2016-06-02.sp50">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani podpredsednik, predstavniki Vlade, kolegi in kolegice!</p>
               <p>Ta tema je prav gotovo aktualna v današnjem času, predvsem zaradi tega, ker nas
               svetovni ekonomisti in tudi svetovne gospodarske razmere opozarjajo na to, da ni
               zagotovljena gospodarska rast tudi za naprej, ni zagotovljena gospodarska rast in
               prosperiteta niti za Evropsko unijo niti za posamezne države v Evropski uniji in
               tukaj tudi relativen padec posamezne države pove marsikaj. Napovedi OECD, ki
               zmanjšujejo gospodarsko rast za Slovenijo, vsekakor niso dober pokazatelj osnove, na
               podlagi katere temelji gospodarska rast. Tudi zaradi tega, ker pri nas temelji večina
               stvari na izvozu, izvoz lahko zelo hitro zaniha ob padcu gospodarske rasti v naših
               največjih izvoznih partnericah. To je ena zadeva.</p>
               <p>Druga zadeva, ponovna svetovna gospodarska kriza lahko v drugačen položaj postavi
               tudi celotno Evropo. Zato so ta opozorila na mestu in ta zgodba o davkih je aktualna
               morda danes še toliko bolj kot kdaj drugič. Na drugi strani pa je seveda tudi treba
               vedeti, da je ljudem treba zagotoviti določen standard storitev, za katere dejansko
               plačujejo in določene pokojnine, za katere ravno tako plačujejo. Če govorimo tukaj o
               zdravstvenih storitvah, se danes vsekakor ne moremo pohvaliti z neko visoko
               kvaliteto, in če govorimo o pokojninah, ne moremo danes govoriti o tem, da so te
               pokojnine visoke. Ravno obratno, so prenizke in navsezadnje nas Evropska komisija
               opozarja na to, da ta sistem oziroma ta zakon, ki ga imamo danes, ne bo zdržal dosti
               časa.</p>
               <p>Glede na to, da sem rekel, da je ta tema vedno aktualna, so nekateri razpravljavci
               tudi nekako posegali v preteklost in v pretekle dogodke na področju davkov in na
               področju porabe. Glede na to, da so nekateri razpravljavci govorili o reformi iz leta
               2006 – moram reči, da sva imela tukaj tudi že z bivšim poslancem Križaničem, ki je
               bil takrat minister, od leta 2009 naprej kar precej razprav, vendar izgleda, da se ta
               zadeva še ponavlja – bi želel še enkrat nekaj povedati v zvezi s tem. Tudi glede na
               to, da je bilo takrat rečeno, tudi v stališču socialnih demokratov, da je bil ukinjen
               davek na izplačane plače in da je bil zaradi tega skupni učinek 2,5 + 0,5, se pravi 3
               %, manjši BDP. Takrat je bilo večkrat govora tudi o 900 milijonih ali pa eni
               milijardi, kakor koli že to izračunamo. Prvo je treba tukaj povedati, da je imela v
               letu 2007, to se pravi po tej davčni reformi, Slovenija presežek v proračunu in da je
               imela v letu 2008 ravno tako presežek v javni bilanci. Ali je bilo to dovolj ali ne,
               je seveda drugo vprašanje, ampak presežek je bil. Se pravi v letu 2007, na podlagi
               reforme, ki se je takrat izvajala prvo leto, da tako rečem. Takrat so se znižali
               davki, znižala se je dohodnina, znižal se je davek od dohodka pravnih oseb in ukinil
               se je davek na izplačane plače. Ob takratni gospodarski rasti in če upoštevamo tudi
               tisto, kar je navsezadnje tudi omenjala gospa državna sekretarka, da lahko nižje
               stopnje prinašajo tudi večje prihodke, so ti prihodki bili takšni, da je bil proračun
               pozitiven. Hipotetično je zdaj postavljati neke nove ali prejšnje davčne stopnje v ta
               kontekst, ker bi lahko višje stopnje pomenile tudi manj davkov, manj gospodarske
               aktivnosti, manjše izvozne potenciale in tako naprej, ob tem, da je bila takrat
               zadolžitev države države 8 milijard, danes pa govorimo o zadolžitvi 30 milijard, čez
               80 % bruto družbenega proizvoda, mislim, da je bilo takrat 22 % bruto družbenega
               proizvoda. Hočem povedati, da ni strokovno, če želite, enoznačno označevati to davčno
               reformo za to, da se je takrat potem poslabšal javnofinančni položaj države v letih
               2009, 2010 in tako naprej, ko je nastopila kriza. Lahko je imela določen element,
               vendar so bila takrat vlaganja velika, takrat je bila nezaposlenost izredno majhna,
               60 tisoč dodatnih dovoljenj je bilo danih, 60 tisoč je bilo nezaposlenih in ni to
               zdaj v celoti razlog, da je potem to nastalo zaradi 13 milijard posojil in tako
               naprej, kot je bilo danes omenjeno. O tem sem jaz že večkrat govoril, pa bom še
               enkrat ponovil in verjetno bom moral še večkrat ponavljati. Jaz dopuščam možnost, da
               bi bila lahko kakšna stopnja drugačna, dopuščam možnost, da bi bilo lahko kaj
               drugačno, ampak to, da se krivi tisto davčno reformo za to, ko bi lahko naslednja
               vlada, v kateri je bil minister Križanič finančni minister – jaz vem, da je on prvič
               to dejansko povedal – vse spremenila. Vse bi lahko spremenila. Ali pa bi vsaj nekaj
               lahko spremenila. Vsaj nekaj zadev bi lahko spremenila, če so bile tako slabe. Pa ni.
               Mislim, da tista vlada ni sprejela nobenega davčnega ukrepa. Nobenega davčnega
               ukrepa. Bilo je sicer nekaj govora o nekih davkih, pa zdaj ne bi šel na to raven, o
               čem je bilo govora, ampak nobenega davčnega ukrepa. Zaradi tega jaz mislim, da ne
               moremo za vse to kriviti tiste davčne reforme, navsezadnje tudi ni najbolj korektno,
               navsezadnje bi lahko vse Vlade že marsikaj spremenile. Ta teza ne drži v celoti, jaz
               mislim, da sploh ne drži, ampak bom strokovno rekel, da ne drži v celoti.</p>
               <p>Naslednja zadeva je poziv državne sekretarke, da razpravljamo o tem. Jaz sem vesel.
               Vendar je takoj dodala: Mi imamo drugačne podatke ali pa vi nimate dovolj podatkov.
               Če se želi razpravljati o tem, seveda ni treba vnaprej takoj reči, da so naši podatki
               napačni, da jih imate vi več, da imate vi boljše in tako naprej, ampak se je treba,
               če se že pogovarjamo, začeti zelo natančno pogovarjati o tem, kako bomo zmanjšali
               davke na delo. Davke in prispevke, da ne bo tukaj kakšne zmede. Prvo, treba je preiti
               od besed k dejanju. Kako preiti od besed k dejanjem? Tukaj je bilo že zelo veliko
               predlogov, od razvojne kapice oziroma socialne kapice pred leti – kar je bolj ali
               manj eno in isto, vsaj v tem tehničnem smislu, čeprav ima drugo ime – do spremembe
               dohodninskih razredov, spremembe dohodninskih stopenj oziroma tega, da se nekaj na
               tem področju naredi. Vendar so to lahko besede, to so lahko poizkusi ministra za
               finance, ki pa sta mu že propadli dve mini davčni reformi ali kako se temu reče,
               čeprav jaz ne želim uporabljati besede reforma, ker gre mogoče za kakšne spremembe
               ali pa spremembice pri kakšni stopnji, ni pa to nobena reforma. Reforma je takrat, ko
               nek sistem na novo postaviš in prejšnjega dejansko odpraviš. Tudi jaz nisem preveč
               pristaš tega, da se vse odpravi in potem naredi na novo, samo ni treba vsake
               spremembe stopnje imenovati kar reforma. Treba je seveda iti v to, da se pa res nekaj
               naredi. Zaradi mene, da se navsezadnje koalicija zmeni, kaj se bo naredilo, da poišče
               podporo pri opoziciji in da se bo dejansko potem nekaj naredilo.</p>
               <p>Ampak dejstva gredo v nasprotno smer. Dohodnina, ukinitev valorizacije, to je
               naredila ta vlada. S tem je povečala finančni učinek za 30 milijonov. Povečala je
               stopnje davka na finančne storitve in davka na zavarovalne storitve, mislim, da s 6,5
               na 8,5 ali na 8 %. Potem je uzakonila za stalno večjo stopnjo davka na dodano
               vrednost na 22 %, o čemer je govorila že kolegica Bratušek.</p>
               <p>Trošarine, če jih pogledamo, so nekonkurenčne, z drugimi besedami, nekonkurenčne v
               smislu, da Slovenija je za mnoge prevoznike tranzitna država, če govorimo o
               trošarinah na naftne derivate, je država, preko katere potuje marsikdo, preko katere
               potuje tudi tovorni promet, vendar se tu pač ne ustavljajo, ker je možno z enim
               rezervoarjem bencina z lahkoto prevoziti Slovenijo. Ker se tu ne ustavljajo,
               koristijo sicer naše ceste, za katere plačujejo zelo majhne dajatve ali pa jih celo
               ne plačujejo, ali pa je celo varianta, da dobivajo del trošarine nazaj, če je
               ustrezna pravna podlaga in ustrezna pravna oseba, ne prispevajo pa ničesar v
               proračun. Ampak to je trošarinska politika. Včeraj smo govorili o novem Zakonu o
               trošarinah, kjer so sicer postavljene stopnje in tako naprej, vendar ima potem Vlada
               možnost, da za 50 % od teh osnovnih stopenj ali zneskov, kakorkoli že, spreminja
               zneske in stopnje glede na ekonomsko politiko Slovenije. Državna sekretarka je rekla,
               da nek kriterij pa vseeno obstaja. Ja, ekonomska politika Slovenije. Niti ne
               ekonomska politika Vlade, ampak ekonomska politika Slovenije, kar je tako raztegljiv
               pojem, da se vedno lahko to naredi. Naredi se pa takrat, ko se bolj obdavči bencin,
               ampak zaradi tega je lahko tudi manjša poraba. Lahko boste šli statistično gledat in
               boste rekli, da je poraba pa v tem mesecu večja ali pa glede na prejšnje obdobje in
               tako naprej. Ampak mi imamo že leta nekonkurenčne trošarine, predvsem na naftne
               derivate. Tu je možnosti veliko, da se dejansko nekaj naredi. Minimalno se lahko
               naredi, v enem dnevu se lahko naredi, če želite, in sicer s spremembo Uredbe o
               trošarinah. To lahko sprejme Vlada, ni treba, da pridete v Državni zbor. Vendar pa
               cene kažejo, da so pač bencini in naftni derivati nekonkurenčni v primerjavi s
               sosednjimi državami. Na podlagi te razpredelnice, ki jo je pripravila Slovenska
               demokratska stranka, smo po trošarinah – to so sicer podatki za januar – nekje na
               sredini Evropske unije. Vendar je glede na našo značilnost in glede na geografsko
               velikost države seveda vprašanje, ali je to prava politika. Vendar Vlada lahko tu
               takoj naredi spremembo. Takoj lahko naredi tudi spremembo pri modelu, ki določa, kako
               se cene bencinov določajo. Zakaj moramo imeti v celi državi enotno ceno bencina v
               tržnem gospodarstvu? Ni treba. Tega ni v Avstriji, tega ni v Italiji, tega ni. Zaradi
               tega je ta primerjava cen, če gledamo eno ceno, z drugimi državami vprašljiva, ker ne
               moremo gledati samo cen na avtocestah pa cen v notranjosti, kjer so v drugih državah
               seveda različne, pri nas so pa povsod enake. Če ima Vlada interes, da se lahko
               dogovarjamo, kot pravi državna sekretarka, in poziva k razpravi, lahko tu naredi
               takoj marsikaj. Lahko naredi tudi poskus, kaj bi se zgodilo, če bi bila cena bencina
               namesto 1,2 evra – ali kolikor je zdaj, že več – 1,05 evra, ker bi bila recimo manj
               kot v sosednjih državah. Tu se torej da zelo veliko narediti.</p>
               <p>Malo težji zalogaj je verjetno sprememba dajatev na plače. Ampak tudi tukaj se lahko
               naredi. Jaz mislim, da imate izračunov o tem kolikor želite ali jih pa naredite zelo
               hitro. Na Ministrstvu za finance se že desetletja delajo izračuni in večina njih je
               že v predalih, nastavljeno je vse, zato imate to zelo hitro narejeno. Iz tega zornega
               kota vsekakor lahko naredite bolj konkurenčno plačo oziroma bolj konkurenčne
               prejemke, da ne bo potem podatek tak, da dobi za isto povprečno bruto plačo tisoč 599
               evrov in 70 centov, v Sloveniji zaposleni neto plačo tisoč 34 evrov, v Avstriji pa
               tisoč 236 evrov. Tudi tukaj so variante v spremembi razreda, v spremembi
               neobdavčenega dela, v spremembi opustitve in tako naprej. Če govorimo o tem,
               Slovenska demokratska stranka predlaga, da se pristopi dejansko k temu, da se bo tudi
               nekaj naredilo, da se bo nekaj zgodilo, ker je nekonkurenčnost gospodarstva zaradi
               tovrstne obdavčitve prevelika. Tudi če se poveča konkurenčnost za 6 mest in tako
               naprej, kar se je danes govorilo oziroma kar kažejo te zadnje novice, smo še vedno
               zelo nizko, prenizko za neko evropsko državo, prenizko zato, da bi k nam prihajal tuj
               kapital. Mislim, da se seveda to da narediti, da se da narediti tudi določene
               korekcije na področju zdravstva. Navsezadnje mi je ministrica za zdravje gospa
               Milojka Kolar Celarc rekla, da bo zdravstvena reforma pripravljena septembra leta
               2015. No, zdaj smo 2016. Neposredno sem jo vprašal in ona je na Komisiji za nadzor
               javnih financ rekla – lahko si pogledate magnetogram -, da se bo to o zgodilo leta
               2015, da jo bomo septembra dobili v Državni zbor. Zdaj bi lahko kmalu enoletnico
               slavili od tega, ko naj bi ta zdravstvena reforma dejansko prišla v Državni zbor, pa
               je še ni, ampak verjetno bi se tam dalo tudi veliko stvari narediti.</p>
               <p>Predlogi Slovenske demokratske stranke so dobronamerni, so izhodišče za to koalicijo.
               Če Vlada tega ne naredi, spoštovani kolegi in kolegice, naredite vi, saj lahko vsak
               poslanec predlaga zakon. Naredite vi. Pripravite zakonodajo, bomo lahko naredili
               skupaj, bomo pomagali, imate svoje izračune, mi imamo svoje izračune, imate celo še
               Vlado, imamo statistične urade, imamo vse te urade, imamo podatke in nekaj naredite,
               če Vlada tega ni sposobna. Ker jaz mislim, da je pa nujno, da se nekaj naredi, ker bo
               avgusta meseca 2 leti in – čeprav ne bom govoril o davčnih blagajnah – razen davčnih
               blagajn na ekonomskem področju ni ničesar. Razen davčnih blagajn. To je bil tudi
               glavni ukrep, ampak to ni zadosti, to je premalo. Sploh ne bom govoril o davčnih
               blagajnah. To za moje pojme tudi ni higienično, da je to zadnji najpomembnejši ukrep
               neke Vlade in neke koalicije na ekonomskem področju.</p>
               <p>Možnosti so, treba je samo narediti in začeti delati. Hvala lepa.</p>
            </sp>
            <sp xml:id="SDZ7-Izredna-32-2016-06-02.sp51">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Andreja Potočnik. Pripravita naj se mag. Anže Logar in mag. Matej
               Tonin.</p>
               <p>Izvolite.</p>
            </sp>
            <sp xml:id="SDZ7-Izredna-32-2016-06-02.sp52">

               <speaker>ANDREJA POTOČNIK (PS SMC):</speaker>

               <p>Predsedujoči, državna sekretarka, kolegice, kolegi, lepo pozdravljeni!</p>
               <p>Kot že večkrat rečeno, se v Poslanski skupini SMC zavedamo problema prevelike
               obremenitve plač. Verjamem pa, da bomo z novim predlogom Ministrstva za finance v
               zvezi z davčnim prestrukturiranjem šli nasproti zmanjšanju te obremenitve. Hkrati se
               mi zdi pomembno, da spremenimo strukturo davkov, zato je potrebna sprememba
               porazdelitve davčnega bremena med potrošnjo, delom in samim premoženjem. S tem bomo
               lahko izboljšali tudi konkurenčno poslovno okolje.</p>
               <p>Kolega Horvat je v svoji razpravi omenil, da ima Slovenija potencial, da pride med
               top 5 držav na lestvici konkurenčnosti. Jaz se popolnoma strinjam s to izjavo.
               Nadaljeval pa je, da ta potencial izgubljamo. Oprostite, ampak statistika kaže ravno
               nasprotno tej izjavi. Slovenija raste na lestvici konkurenčnosti. Še več, gospod
               Peter Stanovnik z Inštituta za ekonomsko raziskovanje pravi: "Slovenija je ena od
               tistih držav, ki so na lestvici dosegle največji napredek." Zato se mi zdijo navedbe
               kolega Horvata v tem primeru malce nekorektne.</p>
               <p>Velikokrat nam je bilo očitano, da Vlada ni učinkovita. Še več, bivša predsednica
               Vlade trdi, da spimo na lovorikah dela preteklih vlad. Zakaj pa potem študija
               Inštituta za ekonomsko raziskovanje ugotavlja, da je napredek zaznan na področju
               vladne učinkovitosti? Seveda pa drži dejstvo, da to še vedno ni dovolj, saj smo še
               vedno pod predkrizno ravnjo. Ali to mogoče pomeni, da študije niso korektne, ki jih
               izvajajo naši inštituti in ima bivša predsednica prav?</p>
               <p>Ob vsem tem, kar se danes pogovarjamo, se največ vrti okoli postopnega zniževanja
               strukturnega primanjkljaja sektorja države in programskega načrtovanja. Veliko napora
               se vlaga v ukrepe fiskalne konsolidacije. Pri tem pa je pomembno, da se omejevanje
               dohodkov doseže s strukturnimi spremembami in v manjši meri s krčenjem investicij ter
               interventnimi in linearnimi ukrepi. Da smo pri tem uspešni, govori tudi nedavna
               pohvala evropskega komisarja za gospodarske in finančne zadeve gospoda Pierra
               Moscovicija, ki je dejal, da nam čestita za napredovanje, ki smo ga dosegli po
               vrnitvi k zdravim javnim financam.</p>
               <p>Prepričana pa sem, da ima država še vedno veliko rezervo tudi pri bolj učinkovitem
               pobiranju davkov. Dovolite mi, da vam preberem oziroma povem še eno čisto svežo
               informacijo, kaj je danes Vlada sprejela oziroma s čim se je seznanila. Seznanila se
               je z vmesnim poročilom o izvajanju Akcijskega načrta prioritetnih aktivnosti
               ministrstev in vladnih služb v letu 2016, sprejetega na seji 25. februarja letos.
               Ministrstva na bistvenih prioritetnih področjih Vlade – gospodarska rast,
               konsolidacija javnih financ, ukrepi na trgu dela in krepitev zaposlenosti,
               zdravstveno varstvo – uresničujejo zadane naloge. Z ukrepi, ki se izvajajo, želi
               Vlada poskrbeti za zmanjšanje administrativnih ovir za državljane, krepitev
               konkurenčnosti gospodarstva in pravičnejšo razporeditev davčnih bremen. Osrednje
               vodilo Vlade ostaja nadaljnje izboljšanje življenjskega standarda ljudi. Ko se vedno
               govori, da se nič ne dela, je ravno danes dokaz, da imamo akcijski načrt, da
               spremljamo in da delamo. Nadalje je Vlada ravno danes sprejela nov Dvoletni akcijski
               načrt izvedbe SJU2020 za obdobje 2016–2017. To je recimo samo današnje delo.</p>
               <p>Med razpravami je bilo omenjeno tudi, da je bila Gorenjska pred drugo svetovno vojno
               v primerjavi z Avstrijo trikrat bolj razvita, zdaj pa v tej razvitosti peša.
               Sprašujem pa se, ali od druge svetovne vojne do vlade Mire Cerarja ni vladal nihče?
               Je zato kriva samo vlada dr. Mira Cerarja? Kaj so potem počele vlade pred nami? Zdaj
               to seveda očitate nam.</p>
               <p>Očitate nam tudi, da nismo socialna država, kar nam piše v Ustavi. Naj vas spomnim,
               da smo v letu 2016 povečali proračun za socialne izdatke za 30 milijonov v primerjavi
               z letom 2015. Toliko iz moje strani.</p>
            </sp>
            <sp xml:id="SDZ7-Izredna-32-2016-06-02.sp53">

               <speaker>PODPREDSEDNIK PRIMOŽ HAINZ:</speaker>

               <p>Besedo ima mag. Anže Logar, pripravita naj se mag. Matej Tonin in gospod Tilen
               Božič.</p>
               <p>Izvolite.</p>
            </sp>
            <sp xml:id="SDZ7-Izredna-32-2016-06-02.sp54">

               <speaker>MAG. ANŽE LOGAR:</speaker>

               <p>Hvala, predsedujoči.</p>
               <p>Meni se zdi današnja razprava mestoma precej shizofrena. Vladni koalicijski poslanci
               govorijo o tem, da je vendarle treba spremeniti strukturo davčnih bremen, hkrati pa
               Vlada poudarja, da zavrača pripravo poročila o porabi davkov za obdobje 2012-2015. Po
               eni strani priznavate, tudi Vlada v svojem odgovoru, da ima slovenski davčni sistem v
               globalu anomalije, po drugi strani pa o temi ne bi želeli razpravljati. Sprašujem se,
               zakaj ne bi želeli razpravljati o tem. Ali je to zato, ker je, ko enkrat postaneš
               koalicijski poslanec, tvoj pogled na davčni sistem popolnoma drugačen in imaš tudi
               drugačen davčni sistem kot vsi ostali državljani, ali zato, ker bi razprava o tem
               področju in priprava tega poročila verjetno prikazali to, da Vlada v polovici svojega
               mandata na tem področju ni naredila praktično ničesar, razen dodatno obremenila
               davkoplačevalce in uvedla dodatne administrativne obremenitve? Jaz bi si upal trditi,
               da je drugi del.</p>
               <p>Ključna razprava pri tem vprašanju je samo ena, ne glede na to, ali ste koalicijski
               poslanec, ali ste opozicijski poslanec, ali ste minister, ali ste zaposlen v javni
               upravi, ali ste podjetnik, ali ste kdorkoli v tej naši ljubi Sloveniji. Ali storitev,
               ki jo dobiš v zameno za to, kolikor ti plačaš državi, odtehta to plačilo? To je edino
               vprašanje, ki se v tej razpravi izpostavlja. Neverjetno je, da se na tem prostoru
               zavrača neko poglobljeno razpravo z nekimi poglobljenimi analizami o tej temi. Zame
               je to preprosto nerazumljivo. Zakaj je težava, da naj Vlada oziroma Ministrstvo za
               finance pripravi neko podrobno poročilo o tej podlagi?</p>
               <p>V tej razpravi prihaja tudi do zelo zanimivega mešanja in zlitja izvršilne in
               zakonodajne veje oblasti. Če ste prej poslušali stališče SMC in predsednice Odbora za
               finance, je v stališču SMC, torej poslanske skupine, dobesedno brala mnenje Vlade o
               predlogu Poslanske skupine SDS. Brala je odstavke, ki jih je Vlada zapisala v tem
               poročilu. Res je. Vam lahko povem, katere odstavke, zaradi tega, ker sem si še celo
               označil, ker sem bil precej presenečen nad tem. Tako enostavno ne gre. To je
               zakonodajna veja oblasti, ki ima svoje stališče, ki ima svoja mnenja in to je treba
               spoštovati. Razprava je bila zahtevana s strani poslanske skupine, razprava se je
               opravila in se bo opravila v Državnem zboru, kjer imate verjetno tudi koalicijski
               poslanci neko svoje mnenje, predvsem iz največje poslanske skupine.</p>
               <p>Mi smo v tem gradivu pripravili kar precej tabelaričnih primerjav. Naj se vrnem na
               tisto izvorno dilemo, tiso ključno vprašanje. Ali ste zadovoljni z ravnjo storitev,
               ki jih dobite od države za to plačilo? Če pogledate tabelo 6, boste ugotovili, da smo
               primerjali tri plačne razrede, torej minimalno plačo, povprečno plačo in dvakratnik
               povprečne plače. Pri minimalni plači lahko ugotovite, da nekdo, ki dobi ven 560
               evrov, državi, za to, kar mu nudi, plača 360 evrov. 64 % svoje plače plača za to, da
               ima zagotovljeno socialno varnost, zdravstveno varnost in tako naprej. Nekdo, ki v
               žep spravi na mesec po domače "jurja", državi za to plača že 80 % svoje plače, 800
               evrov. Tisti, ki več, gredo pa preko 100 % za te storitve, ki jih dobi. Ali so ljudje
               zadovoljni s stanjem v zdravstvu? Vsak osmi Slovenec je v čakalni vrsti. 247 tisoč
               Slovencev. Vsak osmi čaka na neko nujno operacijo ali pa nek nujni zdravstveni
               pregled. Če ima minimalno plačo, za to plača 64% svoje plače, če ima povprečno plačo
               80% svoje plače, zraven pa čaka. Ali je storitev na ravni tega, kar plača? Vprašajte
               se, ali bi ta človek raje prejel, če ima povprečno plačo, 800 evrov v žep, pa bi si
               sam poiskal svojega zdravnika, ki ga na koncu tudi more najti, če hoče priti
               pravočasno na vrsto, in ga samoplačniško plačati, ali da teh 800 evrov državi in po
               vašem mnenju, to je bistvo, ne sme biti nezadovoljen. Ugotavljati mora, kako dobro
               nam gre, kako rastemo, kako nek ekonomist reče, da smo skočili za dve mesti ne neki
               lestvici in sprašuje, zakaj se razburjamo. Ne, lahko je nezadovoljen. Če je
               nezadovoljen, mora to povedati. Ker smo mi izvoljenci teh ljudi, ki so nezadovoljni,
               moramo to razpravo opraviti v tem državnem zboru in moramo na podlagi tega tudi
               podati nekatere rešitve.</p>
               <p>Pri tem, da pa je treba dati neke rešitve, se bom pa vrnil za dve leti nazaj, na
               začetek vašega mandata. Gospod Mramor je takrat na zaslišanju 14. 9. 2014 govoril
               ravno o tem, kar je v tem gradivu. Govoril je o tem, da imamo problem strukture javne
               porabe. Rekel je: "Si pa lahko pomagamo z javno porabo tako, da ne porabljamo za
               namene, ki nimajo multiplikativnih učinkov oziroma imajo zelo nizke multiplikativne
               učinke na bruto domači proizvod, in preusmerjajmo tja, kjer jih imajo." Kaj ste na
               polovici mandata naredili? Kaj ste naredili? Nič. Koalicijski poslanec je to rekel in
               se strinjam. Kaj ste naredili? Zakaj ne bi o tem razpravljali v Državnem zboru?
               Naprej je dejal: "In izpostavil bom tudi davčno obremenitev najbolj pridnih – tako
               bom jaz to imenoval – tistih, ki največ prispevajo k dvigu dodane vrednosti. Mi smo
               nekonkurenčni na tem področju, mladi nam uhajajo ven." Jaz mislim, da imamo problem
               tukaj. Kaj je na polovici svojega mandata naredil na tem področju? Mladi še vedno
               odhajajo ven, ti najbolj kreativni, ki največ prispevajo k rasti BDP, so še vedno
               enako obdavčeni. Še veš, ohranili ste 50 % obdavčitev, kar pomeni, da te vpeljali
               novo obdavčitev, dvignili ste DDV za dodatna 2 %, ohranili ste nesmiselne vrednotnice
               in tako naprej. Ne poslušate vašega ministra. Ko je govoril o strukturnih spremembah
               v zdravstvu je rekel: "Najprej mora priti do strukturnih sprememb, potem pa se
               pogovarjamo o financiranju. Čim denar notri vržeš v nek sistem, ne da bi zahteval
               spremembe, se ne zgodi nič. Imam nekaj idej, kako se to naredi, ima tudi ministrica
               za zdravje, bomo proučili, katera varianta bi bila prava." In? Pol mandata. Zdaj se
               boste začeli pripravljati že na naslednje volitve. Gledali boste, kateri ukrepi so
               priljubljeni in sprejeti. Kdo bo pa delal reforme?</p>
               <p>Še enkrat vas sprašujem in si sami odgovorite, ali je tisti s povprečno plačo za
               tistih 800 evrov, ki jih da državi, zadovoljen z ravnjo storitve, ki jo dobi za ta
               znesek. Odgovorite si in potem na podlagi tega ocenjujte, ali so naš zahtevek in dva
               predlagana sklepa upravičeni ali ne. Potem se vprašajte, zakaj ste te sklepe
               zavrnili. Jaz vas ne razumem. Hvala.</p>
            </sp>
            <sp xml:id="SDZ7-Izredna-32-2016-06-02.sp55">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Matej Tonin, pripravita naj se gospod Tilen Božič in gospod Marijan
               Pojbič.</p>
            </sp>
            <sp xml:id="SDZ7-Izredna-32-2016-06-02.sp56">

               <speaker>MAG. MATEJ TONIN (PS NSi):</speaker>

               <p>Dober dan.</p>
               <p>Mislim, da je današnja razprava ena v vrsti tistih, ki bi jih moralo biti v tem
               parlamentu čim več, in to je, kako narediti to državo bolj učinkovito in kako denar,
               ki ga imamo, zapraviti tako, da bo dal čim večje rezultate. Brez vsakršnih pretresov
               mislim, da smo danes več kot dokazali, da so primerjalno z drugimi državami slovenske
               plače oziroma dela mnogo bolj obdavčena kot pa kakšne druge primerljive države, s
               katerimi mi tekmujemo, še zlasti višegrajski blok, morda tudi severno in južno od
               nas. To je stvar, ki bi se ji morali najprej posvetiti in na tej točki nekaj
               postoriti. Kar se tiče opozicije, smo poskušali z določenimi predlogi, ki so bili
               zavrnjeni, jaz se ne bom na njih vračal, ampak želim povedati naslednje, da je od
               tega, kakšna je obdavčitev plač, v veliki meri tudi odvisno, koliko delovnih mest bo
               v tej državi. Če nekdo enostavno ne vidi te povezave, da če mi pretiravamo z
               obdavčitvijo plač, potem nam enostavno ogromno denarja uide mimo državnih blagajn v
               smislu dela na črno, v smislu minimalne plače uradno na račun, vse ostalo pa v
               kuverti v gotovini, če tega ne vidimo in ne razumemo, potem najverjetneje še ni
               pričakovati kakršnihkoli hitrih sprememb v tej državi.</p>
               <p>Še ena stvar je silovito povezana z obdavčitvijo plač, to pa je naš pokojninski
               sistem in pa same pokojnine. Mi imamo pokojninski sistem, ki je odvisen od tega,
               koliko ljudi imate, ki vplačujejo sistem, in koliko je takšnih, ki so trenutno v
               pokoju. Tisti, ki vplačujemo v sistem, smo zaposleni, zato je tako pomembno, da je
               čim več zaposlenih, kar je pa po drugi strani povezano z davki. Ko tako hodim po
               Sloveniji na različna srečanja, me zlasti starejši, mlajši upokojenci ali pa tisti,
               ki so tik pred upokojitvijo, sprašujejo, kje je moj denar, ki sem ga 40 let plačeval
               pri svoji plači za svojo pokojnino. Jaz sem presenečen, da je še kar nekaj ljudi
               prepričanih, da se je denar, ki so ga pri svoji plači nakazovali za pokojnino oziroma
               v pokojninsko blagajno, nekje na njihovih računih v pokojninski blagajni nalagal in
               da bodo, ko bodo šli v pokoj, iz tistega denarja črpali pokojnino. Ampak seveda to ni
               res, mi nimamo takšnega sistema, ampak imamo sistem, kjer še se isti mesec denar, ki
               nam ga vzamejo od plač za pokojnine, da za same upokojence in njihove pokojnine. Prav
               zato je izjemno pomembno razmerje med tistimi, ki vplačujemo v sistem, in tistimi, ki
               iz tega sistema dobivajo pokojnine.</p>
               <p>V prihodnjih desetih letih se nam obetajo ključne spremembe. Poglejte si podatke
               Statističnega urada Republike Slovenije – statistika, demografija in takšne zadeve so
               kar natančne znanosti – in vam bodo znali dokazati glede na strukturo sedanjega
               prebivalstva, da se nam v 10 letih očita bistveno povečanje deleža starejših ljudi
               oziroma, če povem po domače, v prihodnjih desetih letih se bo število upokojencev
               povečalo lahko tudi do 100 tisoč, kar pa je veliko breme za samo pokojninsko
               blagajno. Zakaj zdaj govorim o pokojninski blagajni in o samih davkih? Zaradi tega,
               ker se mi zdi nedostojno in nesprejemljivo, da ljudje, ki so delali 40 let, dobijo
               mizerne penzije, s katerimi težko preživijo. Prav danes, ko sem se peljal na to sejo,
               me je črpalkar na eni izmed Petrolovih bencinskih postaj, ko sem plačeval gorivo,
               vprašal, če vem, da bo po 40 letih delovne dobe dobil nekaj več kot 700 evrov
               penzije. Vsekakor trdi, da je to premalo, glede na vse to, kar je naredil in kar je
               vplačeval, ampak drugega mu nisem znal odgovoriti kot to, da je v tej državi premalo
               zaposlenih. Ker če bi bilo razmerje takšno, kot je bilo v 80. ali pa v 90. letih, ko
               so bili na enega upokojenca dva ali pa trije zaposleni, potem je to čisto drugačna
               zgodba. Zdaj pa praktično to razmerje že pada pod 1,5 in je logično, da se penzije
               znižujejo. Zato je obdavčitev plač povezana s tem, koliko ljudi bomo imeli
               zaposlenih. Za to, koliko ljudi bomo imeli zaposlenih, je pa pomembno, kakšne bodo
               penzije.</p>
               <p>Če si ne prizadevamo, da bi naredili takšno davčno okolje, da bi bilo čim več
               zaposlenih, potem je jasno, da bodo penzije še naprej padale. V zadnjih desetih letih
               – pa ne bom rekel, kdo je bil v Vladi v vseh teh desetih letih, da ne bodo rekli, da
               skozi nekoga napadam – so penzije realno v vseh teh letih padle za 16,5 %. To ni moja
               ugotovitev, ampak je ugotovitev Statističnega urada Republike Slovenije. V vseh teh
               desetih letih. Ker je bilo jasno, da se je lahko razmerje med tistimi, ki smo
               vplačevali v sistem in med tistimi, ki so iz sistema jemali, ohranjal, da so se te
               penzije zniževale. Če bomo želeli v prihodnosti ohraniti nivo penzije na eni takšni
               dostojni ravni, da bodo ljudje lahko s temi penzijami preživeli, potem je ključno in
               neizogibno, da je to povezano s številom delovnih mest, ki jih bo ta država nudila
               oziroma imela za svoje državljane. To število delovnih mest je pa seveda odvisno od
               tega, kakšna bo obdavčitev plač. Jaz si želim, da bi bila čim nižja, s tem tudi več
               delovnih mest in posledično dostojne penzije.</p>
            </sp>
            <sp xml:id="SDZ7-Izredna-32-2016-06-02.sp57">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Tilen Božič, pripravita naj se gospod Marjan Pojbič in gospod Franc
               Breznik.</p>
               <p>Izvolite, gospod Božič.</p>
            </sp>
            <sp xml:id="SDZ7-Izredna-32-2016-06-02.sp58">

               <speaker>TILEN BOŽIČ (PS SMC):</speaker>

               <p>Bom kar začel tam, kjer je bilo končano – število delovnih mest. Število delovnih
               mest se dviguje tudi na račun ukrepov, ki jih je sprejela nekako ta vlada preko
               proračuna, ki ga je sprejel ta državni zbor. Kot smo že prej rekli, kar nekaj denarja
               več je bilo zato namenjenega. Povečuje se število in delovno aktivnih zaposlenih.
               Torej se dela na tem in to v tisočih ne v plus minus statistični napaki. To je ena
               zadeva.</p>
               <p>Druga zadeva, ki jo moram vsakič znova in spet demantirati, je tista teza oziroma
               hipoteza, da nižji davki prinesejo več davčnih prihodkov, manj izogibanja davkom in
               tako naprej. Tukaj je poročilo Svetovne banke in si poglejmo sivo ekonomijo v odnosu
               do deleža davkov in BDP – Azerbajdžan siva ekonomija preko 57 %, davki BDP 18 %;
               Gruzija, 65 % sive ekonomije, 20 % davki in BDP; Kazahstan 40 % plus sive ekonomije,
               23 % davkov; Kosovo 39 %, 20 % davkov; Avstrija sive ekonomije 9,73 %, 42,8 % davkov,
               BDP. Lahko gremo celo skozi. Kot sem enkrat že pokazal tukaj z eno zadevo, ki je
               imela tudi trendno krivuljo, je logika popolnoma obratna. Pa ne zaradi tega, kar bi
               si nekdo na prvo žogo mislil, ampak, kot sem tudi zadnjič pojasnil, je od tega,
               kolikšen je delež davkov v BDP, odvisno tudi, koliko je močna država, ustroj države,
               učinkovito pobiranje davkov in tako naprej. Pri nas je bilo recimo že večkrat
               poudarjeno, da imamo davčno vrzel pri DDV eno izmed najnižjih, drugače pa imamo še
               vedno kar nekaj oziroma smo imeli kar nekaj sive ekonomije, počasi se nam zmanjšuje
               tudi na račun nekaterih ukrepov, ki so bili sprejeti tukaj. Tudi na račun tega, da so
               se sprejele davčne blagajne, tudi če to marsikomu ni všeč. Je dodatno administrativno
               breme, ampak je učinek, ki je na drugi strani vseeno večji. Je več koristi, da so
               bolj konkurenčni pogoji, večja preglednost, boljši nadzor tudi nad tistimi, ki delajo
               delo na črno in tako naprej, kot je bilo to prej. To se zdaj lahko zagotavlja.</p>
               <p>Potem so bile tudi druge različne trditve. Kar se tiče stališča SMC, je verjetno
               tisto letelo na to, kar je pisalo notri, določene zadeve, ki jih Vlada že dela.
               Dejstvo je, da nekatere določene zadeve, ki se tega področja tičejo, kot ste tudi
               sami povedali, vsebuje tudi koalicijska pogodba, tudi program SMC od tega nekaj
               vsebuje, marsikaj od tega je v realizaciji, o marsičem se pogovarjamo z Vlado, da bi
               morali kaj še pospešiti, kaj še narediti, marsikaj so že naredili. Logično je, da
               takrat, ko se pogovarjamo, kaj Vlada dela, imamo mi informacije. Glede na to, da smo
               koalicija, nekako podpiramo to vlado, vsaj na tem področju lahko to izpostavimo.
               Upam, da to ni nič slabega.</p>
               <p>Potem so bila vprašanja v smislu, kaj dobi nekdo, ki ima povprečno plačo, za 800
               evrov. Odvisno, če pogledamo določene zdravstvene storitve, pač ni omejitve navzgor.
               Nekdo bo lahko dobil neko terapijo – ima težave, ima levkemijo, karkoli že – in bo
               šlo za to več 100 tisoč evrov. Nekdo, recimo jaz, v tem času ne porabim nič. Lahko se
               mi pa zgodi naslednji teden, se mi bo nekaj zgodilo, in bom ta denar, ki se
               prerazporeja, črpal. Na tak način ocenjevati en sistem … Mi imamo tudi v Ustavi, da
               smo socialna država, da imamo nek sistem vzajemnosti in tudi pomoči v tem smislu, da
               mi plačujemo zdaj za tiste, ki so nekako v penziji. To spada zraven, to je sistem
               prerazporejanja, ki smo ga ubrali. Ne rečem, da se ne da kaj izboljšati, marsikaj se
               da izboljšati, tudi zaradi tega smo konec koncev – vsaj, kar se mene tiče – prišli v
               to politiko, za marsikaj ugotovili, da ni ravno tako, kot izgleda, ko gledaš s kavča.
               Se pravi, lepo je skozi biti na enem stadionu, gledati fuzbal in biti recimo na
               tribunu, se dreti dol, da sodnik nima pojma, da igralec nima pojma, da ne zna noben
               niti žoge brcati, pa so plačani samo za žogo brcati, ampak v realnosti je pač tako. V
               okviru tega, vsaj kot ekipa, mislim, da poskušamo narediti največ, kar se da, da se
               favli in podobne zadeve ne delajo namerno, tudi napake ne.</p>
               <p>Naprej imamo kar nekaj zanimivih zadev tukaj. Prej je bilo rečeno tudi, da nas
               prehitevajo Poljska, Slovaška, Madžarska in tako naprej. Kot jaz vem, nas ne. Tako
               piše tukaj, jaz ne vem. Ko gledam statistiko, to ne drži. Res je, da so dokaj
               dinamične, tudi mi poskušamo biti spet dinamični. Dinamičnost se kaže tudi v tem, da
               nam gre na lestvicah nekako hitreje. Je pa res, da ko si nizko, hitro skočiš gor. To
               je ravno tisto, kar smo se tudi mi pogovarjali tukaj, ko je bila ena seja ravno na
               temo lestvic, ko se je reklo, da Slovenija pada hitro, da je hitreje padala kot
               druge. Tudi hitreje raste kot druge. Smo malo odprto gospodarstvo, imamo zelo visoko
               stopnjo nihajnosti in tako, kot so trdi pristanki, so tudi hitri vzleti. Stvar je
               samo v tem, da se je treba potruditi takrat, ko so vzleti, da so čim hitrejši in da
               trajajo čim dlje, in da so padci čim krajši in čim bolj plitki. Čeprav nam to v
               preteklosti ni pretirano uspevalo. Glede na to, da nismo dosegli niti predkrizne
               ravni BDP, kljub temu, da zdaj solidno rastemo, je malo pomenljivo. Ampak dajmo reči,
               da smo z vidika ene države pri 25 letih še vedno sorazmerno mladi in da očitno nimamo
               še dovolj rešpekta do tega, kaj pomeni imeti lastno državo in z njo upravljati. Pa
               upam, da smo mi naredili nek korak naprej glede tega, mislim, da vsi, in da se bo v
               prihodnje to tudi poznalo in obdržalo to spoznanje na nek daljši rok.</p>
               <p>Predvsem pri tej davčni politiki se dostikrat predlagajo neki hitri ukrepi, kako bi
               se neka zadeva rešila. Vedno je treba imeti v obziru tako prihodkovno kot odhodkovno
               stran. Tukaj se vsekakor strinjam, da je na odhodkovni strani treba imeti neke
               kazalnike, neko analizo, ki ti pove, ali si v skladu s tistim, kar je bilo
               načrtovano, dosegel cilje. Poračun se spreminja v tej smeri, se pravi ga vodijo neke
               ciljne politike. Tudi to, kar konec koncev poročamo Evropski komisiji, ima neko
               ciljno usmerjenost, ki potem vpliva na celotni ustroj, če gledamo celotno piramido
               dol po postavkah proračuna. Načeloma, če bi nekdo zdaj šel natisnit kompleten
               proračun in vse postavke, bi bilo verjetno res malo zamudno, da si piše vse, kaj kam
               gre in kako se razdeljuje, ampak načeloma se do teh podatkov da priti in tudi
               ugotavljati, ali so bili cilji doseženi in ali so bili v skladu s planom ali ne.</p>
               <p>Denarja se načeloma ne meče skozi okno oziroma se ga poskuša metati skozi okno vedno
               manj, kljub določenim stranpotem, ki so se nam dogajale. Konec koncev imamo trenutno
               v Državnem zboru dve komisiji, ki kažejo na to, da so stranpoti bile pri velikih
               sistemih. Konec koncev se jih je verjetno težko dokončno znebiti, ampak vseeno je
               treba paziti, da so čim manjše in da so vsaj na koncu sankcionirane. Tukaj vsekakor
               spet polagam na srce – to je bila nekako tudi ena izmed naših predvolilnih obljub, in
               sicer preiskava bančne luknje – drugim vejam oblasti, ki jih imamo) v tej državi, da
               čim prej opravijo to svoje delo, ker je tudi od hitrosti odvisno, ali se bo kaj od
               tega denarja kdaj spet znašlo v tej naši blagajni.</p>
               <p>Če se spustim še na neke usmeritve, kar se tiče davčnega prestrukturiranja in tako
               naprej. V primerjavi z drugimi državami, vsekakor so davki na premoženje in kapital
               nekoliko nižji, kar se tiče plač, so bolj obremenjene tako s prispevki kot tudi na
               nek način potem z dohodnino. Medtem, kot ste seznanjeni, teče dokaj živahna razprava
               s številnimi deležniki in kadar teče debata s tolikimi naenkrat, gredo zadeve počasi.
               Dejstvo je pa, da se v okviru tistega, kar so javnofinančne zmožnosti, naredi to, kar
               se da. Prioritete so bile predvsem v stabilizaciji javnih finance in da postanemo
               mednarodno gledano spet zaupanja vreden partner. Na račun tega rastejo bonitetne
               ocene, na račun tega se ceneje zadolžujemo. Posledično se zadolžujejo ceneje lahko
               tudi naša podjetja in če se podjetja ceneje zadolžujejo, več ostane denarja pri njih
               za razvoj, za rast. Še vedno imamo dokaj ugodno politiko, kar se tiče učinka, ki jih
               ima nekdo od investicij. Se pravi, davek od dohodka pravnih oseb oziroma davek na
               dobiček je bistveno nižji za tiste, ki vlagajo v raziskave, v razvoj, v novo opremo
               in tako naprej. To je tisto, kar se spodbuja in na nek srednji do dolgi rok prinaša
               rezultate. To je tek na dolge proge. Ker po mojem mnenju je določen ukrep, da se
               recimo kar naenkrat dvigne splošna olajšava tam na 7 tisoč evrov in da imamo kar
               naenkrat izpada v proračunu od 500 do 800 milijonov evrov, tek na kratke proge, ker
               bi se nam eksponentno povečal strukturni primanjkljaj in verjetno v nekem doglednem
               roku tega ne bi bilo mogoče sanirati.</p>
               <p>Učimo se lahko iz preteklosti. Tu so kolegi – mislim, da predvsem iz SD in tudi
               Desusa – že opozorili na to, da so se nižale prispevne stopnje, ukinil se je davek na
               izplačane plače, znižale so se stopnje davka od dohodkov pravnih oseb, medtem ko se
               pa na drugi strani ni reformiralo tega, koliko je na državni ravni izdatkov. Na ta
               način so se škarje odprle. Zdaj se zapirajo, je bilo pa vmesno obdobje odprtih škarij
               izjemno dolgo. Ravno zaradi tega se pa zdaj pogovarjamo o tem, da smo zadolženi že
               preko 80% BDP in da bo izjemno trdoživ ta dolg, ko bo začel vsaj v relativnem smislu
               padati, tudi na račun tega, da plačujemo preko milijarde evrov obresti, kar je tam
               nekih 300, 400 milijonov evrov več od tistega, kot je bilo v času gospe Bratuškove,
               ki se sprašuje, kam gre denar. Gre. Upam, da ga bo počasi – tudi na račun
               refinanciranja obveznic in tako naprej – vedno več za tisto, kar bi želeli, se pravi
               zdravstvo, pokojnine, šolstvo, policijo in tako naprej.</p>
               <p>Če bi pa nekdo želel primerjavo, kaj dobi, če se vrnem na tistih 800 evrov od prej,
               pa poglejmo nekoga v Nigeriji. Recimo, da imajo tam 12 % davkov v BDP. Kaj on dobi za
               to? Ali dobi varnost? Je ne dobi. Dobi čisto pitno vodo? Je ne dobi. Dobi šolo? Je ne
               dobi. Ima slučajno obrambo? Ne. V bistvu ima prej obratno, ker ga pride vsake toliko
               kdo obiskati. Ima zunanji konvertibilen denar? Ali ima pokojnino? Ima njivo, po
               kateri se mu ne poliva nafta? Lahko kaj naredi, če se mu polije nafta? Lahko koga
               toži? To so podsistemi te države, ki primerjalno s tistimi, ki plačujejo bistveno
               manj za vzdrževanje svoje države, torej v smislu deleža davka v BDP, ne zagotavljajo
               teh storitev, ki jih, kljub temu, da si marsikdaj tega ne priznamo, ta država še
               vedno zagotavlja.</p>
               <p>Kot pa rečeno že prej, je pa treba delati na tem, da se učinkovitost porabe tega
               denarja in vrednost storitev, ki jih državljani pridobivajo, iz leta v leto
               povečujeta. Hvala.</p>
            </sp>
            <sp xml:id="SDZ7-Izredna-32-2016-06-02.sp59">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, predlagatelj, mag. Marko Pogačnik.</p>
            </sp>
            <sp xml:id="SDZ7-Izredna-32-2016-06-02.sp60">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala.</p>
               <p>Moram odreagirati. Jaz mislim, da določeni poslanci, predvsem Stranke modernega
               centra, nočejo razumeti ali pa ne razumejo, kaj mi hočemo. Mi hočemo tukaj povedati,
               v Sloveniji plačujemo previsoke davke glede na tisto, kar dobimo nazaj.</p>
               <p>Jaz verjamem, da nekdo, če je bolan, porabi več sredstev, kakor spoštovani kolega
               Božič, ki je rekel, da iz zdravstvene blagajne ne črpa nič. Hvala bogu. Ampak ni
               poanta v tem. Mi nočemo tega sistema spremeniti, vendar je pa treba povedati, da v
               Sloveniji zdravstvo ni brezplačno. Tisti s povprečno plačo plačuje približno 2 tisoč
               400 evrov letno. In kaj dobi za to? Čakalno vrsto. Tukaj je poanta. Poanta je v tem,
               da bi Furs ali Ministrstvo za finance korektno poročal, na kakšen način so bili davki
               porabljeni.</p>
               <p>Govorite o socialni državi. Poglejte, spoštovani gospod Božič, v Avstriji obstaja
               Kindergeld – ne glede na to, kakšen je status, kakšno je premoženjsko stanje, ali je
               oče ali mama nogometna zvezda, ali imajo šest gradov doma, ali je kdo brezposeln, do
               18. leta dobiš fiksen znesek evrov na račun. To poskušamo povedati. Zakaj je v
               Avstriji cena nafte cenejša kot v Sloveniji? Pravimo, da je neustrezna trošarinska
               politika in marsikaj še drugega.</p>
               <p>Najbolj žalostno pa je to, da priporočilo, ki smo ga mi predlagali, poslanke in
               poslanci koalicije na Odboru za finance in monetarno politiko zavrnete, kljub temu,
               da imate to zapisano v koalicijski pogodbi.</p>
            </sp>
            <sp xml:id="SDZ7-Izredna-32-2016-06-02.sp61">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima Marijan Pojbič. Pripravi naj se gospod Franc Breznik, nato bomo prešli na
               zaključni del.</p>
            </sp>
            <sp xml:id="SDZ7-Izredna-32-2016-06-02.sp62">

               <speaker>MARIJAN POJBIČ:</speaker>

               <p>Hvala lepa, spoštovani gospod predsednik.</p>
               <p>Jaz se moram malo nasmejati na tem sedežu, na katerem sedim, ko poslušam svojega
               kolega iz SMC, ki je razpravljal in nas primerjal z Nigerijo. Jaz ne vem, ali je
               Slovenija država, ki je primerljiva z Nigerijo, ali je slovenska država tista, ki
               želi biti primerljiva z Nemčijo, Avstrijo in visoko razvitimi državami, torej
               Višegrajsko skupino in tako naprej. S temi državami, ki gredo po pravi poti, ki
               zagotavljajo ljudem ustrezne pogoje za preživetje. Mi gremo v tej državi v popolnoma
               obratno in napačno smer. Ravno ta koalicija to še spodbuja.</p>
               <p>Jaz sem prepričan, da je stanje v slovenski državi daleč od tistega, kar vi, gospod
               Božič, govorite. Jaz ne razumem, kolikokrat bom moral tukaj v Državnem zboru
               razlagati, da pojdite med ljudi in vprašajte. Vsak dan imamo večjo revščino v
               slovenski državi. Vsak dan imamo več upokojencev z minimalnimi pokojninami, s
               takšnimi, da ne morejo preživeti. Stalno več imamo ljudi, ki so zaposleni z minimalno
               plačo, delavci.</p>
               <p>Govorili ste – morda ne samo vi, tudi nekateri vaši poslanski kolegi –, da se znižuje
               brezposelnost v Sloveniji. Niste pa povedali, da večina hodi v Avstrijo gor. Pojdite
               pogledat, gospod Božič, jaz vam povem, ker vam lahko to povem, ker živim v okolju,
               ker vidim, kako se stvari dogajajo. Tukaj v Ljubljani, ali pa v tej okolici resnično
               nimate občutka. Ne vem, od kod ste, se opravičujem. Tudi, če ste … <stage>/ oglašanje iz
               dvorane/</stage> Dobro, iz Kopra, potem je logično, da ne veste, kaj se tam dogaja, čeprav,
               bi bilo prav, da kot poslanec veste. Ampak še enkrat povem, da se brezposelnost v
               Sloveniji rešuje, ker ljudje iščejo rešitve izven naših meja, in ne zato, ker bi ta
               Vlada naredila kaj pametnega za državljanke in državljane. Nič ni naredila.</p>
               <p>Povejte mi konkretno, kaj ste naredili za gospodarsko rast. Kaj ste vi naredili, vaša
               Vlada? Ena izmed poslank je rekla: "Pobiramo toliko, kot pridelamo." Kako se lahko
               reče, da pobiramo toliko, kot pridelamo, če pa imamo več kot milijardo primanjkljaja?
               Več kot milijardo. Se pravi, da ne pridelamo toliko, kot porabimo.</p>
               <p>Potem ste rekli, da Vlada že pripravlja strukturne ukrepe. Sem poslušal, zelo
               pozorno. Dve leti je mimo odkar je ta vlade. Kakšne strukturne reforme pa ste do tega
               trenutka naredili, lepo vas prosim? Kako dolgo še mislite farbati slovensko ljudstvo?
               Vaša filozofija, levičarska filozofija, oprostite, je nabijati ljudem davke. Jih
               narediti siromake, zato da z njimi lažje opravljaš. Desna sredina in desna opcija pa
               želita ustvariti pogoje za to, da se razvija gospodarstvo, ki pa ima za posledico
               nova delovna mesta in tako dalje. To je tisto edino, ki je dodana vrednost za
               prihodnji razvoj države in dodana vrednost temu, da bodo lahko ljudje boljše in
               kvalitetnejše v državi živeli. Kaj ste levičarji oziroma ta struktura do tega
               trenutka naredili na temu področju? Kaj? Davčne blagajne. Pa da ne bom začel
               naštevati, ker mi je slabo, ko začnem in vas poslušam tukaj, kako govorite, kot
               papige ponavljate eden za drugim. Se opravičujem za izraz, se iskreno opravičujem,
               ker ne želim biti žaljiv. Resnično ne. Ampak to je neverjetno. Poslušam od prvega do
               zadnjega, kako ponavljate praktično iste zgodbe, iste stavke. Mi v Slovenski
               demokratki stranki pa smo vam poskušali dopovedati, da ljudje v slovenski državi niso
               zadovoljni in za tisto, kar dajo, dobijo bistveno premalo. To je cela filozofija. Ko
               boste to razumeli, ne boste imeli nobenih težav več, boste resnično začeli
               razmišljati, da je pa na tem področju res treba spremeniti nekaj korenitega in
               konkretnega. To pa so strukturne reforme. Ampak ne strukturne reforme davčne
               blagajne. Največji uspeh slovenske vlade oziroma te koalicije so davčne blagajne.
               Sami ste to zapisali. Grem pogledat in prinesem papir, da vam preberem, kaj pišete?
               Ali pa eno govorite in drugo pišete? Jaz ne vem, kako funkcionirate. Ne vem.</p>
               <p>Govorite, kako nam gre vedno boljše in to, kar ste v,i gospod Tilen Božič, govorili.
               Kaj nam pomaga, če imamo 2,5 % gospodarsko rast, če pa ves denar, ki ga ta 2,5 %
               gospodarska rast prinese, damo za obresti? Za obresti še niti dovolj nimamo, gospod
               Božič. Mi nimamo niti dovolj, da bi obresti plačali za teh približno 32 milijard,
               kolikor smo zadolženi. Kakšna gospodarska rast pa je to, če imamo premalo, da bi
               plačali obresti? Kje pa je denar, ki bi ga morali vlagati v gospodarstvo in razvoj te
               države, če vse damo za obresti in se brezglavo zadolžujemo, zato da državna in javna
               uprava živita kot mali bogovi? Za njih ni nobenega problema poiskati denar. Čeprav
               jaz nimam proti njim nič, ker jih rabimo, vendar pa v primernem številu in primerno
               organizirano, ker je realni sektor tisti, ki v tej državi ustvarja in vso to zgodbo
               skupaj plačuje.</p>
               <p>Še enkrat bom potrdil tisto, kar sem doslej govoril, da se nad Slovenijo zgrinjajo
               črni oblaki. Kdo je to napisal 1. junija? OECD. Zapisali so: "Organizacija za
               ekonomsko sodelovanje in razvoj OECD Sloveniji za letos napoveduje 1,5 % rast bruto
               družbenega proizvoda, kar je za 0,4 odstotne točke manj od napovedi, ki je bila
               podana novembra lani". Na drugi strani pa piše, da nas prehiteva tudi obubožana
               Grčija. Se pravi, tisti, ki jih mi iz slovenskega proračuna financiramo, ki smo jim
               dali kredite in poroštva za ne vem koliko milijonov, nas zdaj prehitevajo. Ta vlada
               je na to ponosna in govori tukaj, kako kvalitetno vodi to državo, kako uspešna je in
               tako dalje. Dajte, saj Slovenci menda nismo takšni norci, da bi nasedali še naprej
               takšnim neumnostim. Lepo vas prosim.</p>
               <p>Koalicija in vsi koalicijski partnerji, ki sedite tukaj notri, bi se morali nad tem
               zamisliti. Morali bi se zamisliti in reči: Nobenega problema, mi nismo sposobni
               voditi te države in ker pač ne dosegamo ustreznih rezultatov, smo pripravljeni
               odstopiti tistemu, ki bo znal to zadevo zapeljati tako, da bodo ljudje resnično
               dobili občutek, da politika dela za njih. Ne pa da politika dela za strukturo tistih,
               ki super živijo v tej državi.</p>
               <p>Še eno primerjavo bom povedal. Včeraj sem govoril s kolegom, z enim županom iz
               avstrijske strani. Avstrijci so za pomrzel, ki se je zgodila na avstrijski Štajerski,
               dobili 6 tisoč evrov denarja po hektarju. Kaj pa ste vi naredili do zdaj za naše
               kmete? Pojdite gor pogledat. Do 90 % imajo ljudje, ki jim je vse pomrznilo. Povejte
               mi, kaj ste naredili do tega trenutka. Gospod Božič, ne kimajte z glavo, nič niste
               naredili, to je problem. Oni so že dobili. Kako pa naj bodo potem naše Slovenke in
               Slovenci z njimi konkurenčni? Kako, povejte mi. Oni 6 tisoč po hektarju takoj, mi pa
               nič ali pa čez eno ali dve leti morda kaj. Pa to je nesprejemljivo, to je absurd.</p>
               <p>Še druga stvar. Mariboru se je s sklepom odvzelo 16 milijonov evrov nepovratnih
               sredstev, razvojnih sredstev za Maribor in širšo regijo, v katero sodijo tudi občine
               Pesnica, Kungota in tako dalje. Na drugi strani pa Ljubljana dobi 300 milijonov,
               nobenega problema. Je to normalno? Povejte mi, če je to normalno. To dela ta vlada,
               to delate vi, ki si sedite tu noter. Vi dajete "štemplje" gor, dajete svoje glasove
               in stisnete da. Ne govorite nam norije, no. Ne dovolim vam več, da se norčujete iz
               slovenskega ljudstva. Ne dovolim vam! Ker nimate prav, ker to, kar delate, delate
               napačno, greste po napačni poti in peljete naš ubogi narod v še večjo luknjo. Lepo
               vas prosim, da ne delate tega, ker to ni prav, to ni dobro, to je izjemno nekorektno
               in škodljivo za prihodnost naše države, naših otrok, naših vnukov, naših upokojencev,
               naših delavcev, predvsem tistih z minimalno plačo, in tako dalje. Ne govorite mi, da
               delate v dobro te države, ker niste naredili do tega trenutka absolutno nič, razen
               tega, da ste naredili velikansko škodo, da do tega trenutka še niti en bandit ni
               zaprt – ne morem jim drugače reči, tistim, ki si dovolijo pokrasti po tisočine
               milijonov iz te države in so danes še vedno na svobodi. Vi imate vlado, vi imate
               ministra za pravosodje. Kakšni ukrepi so bili sprejeti na tem področju, da bi se ta
               zgodba pospešila? Zavirali so našega predsednika komisije, ki raziskuje to bančno
               lopovščino, zaradi sodnice ni mogel dobiti podatkov, da se ne bi stvari odkrivale in
               tako dalje. Ne vem, koliko časa je bilo potrebnega za to, da so se nekateri organi
               zbudili in so rekli, da je to nedopustno, neokusno in skrajno neodgovorno, da ne
               začnem odpirati teh vprašanj.</p>
               <p>Logično, da postanem živčen, da postanem slabe volje, ko moram takšne oslarije
               poslušati, diktate, ki jih nekdo bere tu. Navadite se že enkrat, da nekaj iz svoje
               glave govorite, ne pa da samo nonstop berete. Razen gospoda Tilna Božiča, vam tega
               nikoli nisem očital, ker ste vi resnično čisti teoretik, ampak vam moram povedati, da
               o praksi pa na žalost nimate pojma. Se opravičujem, da sem uporabil ta izraz, se
               opravičujem, nisem tako dobesedno mislil.</p>
               <p>Jaz ocenjujem, da je ta predlog današnje razprave dobronameren, v pravi smeri. Želeli
               smo vam povedati, da je treba kakšne stvari gledati drugače. Gledati v korist
               slovenskega ljudstva, ne pa morda tistih nekaterih struktur iz ozadja, ki imajo
               resnično samo skupni in edini cilj, da polnijo svoje žepe, na drugi strani pa je
               stalno več obubožanega slovenskega ljudstva, kot sem rekel – upokojencev, tistih, ki
               so z minimalno plačo, tistih ki so na zavodu za zaposlovanje, in tako dalje. Zato se
               nikakor in nikoli ne bom strinjal z vami, ki trdite, da ste tisti, ki peljejo to
               Slovenijo naprej. Ne, jaz rečem pred vso slovensko javnostjo, da prevzamete
               odgovornost, da jo peljete daleč daleč, 10 korakov nazaj ste jo zapeljali. Zato
               prosim, da daste že enkrat mesto tistim, ki znajo to zadevo peljati boljše od vas.
               Hvala lepa.</p>
            </sp>
            <sp xml:id="SDZ7-Izredna-32-2016-06-02.sp63">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Replika, gospod Tilen Božič.</p>
            </sp>
            <sp xml:id="SDZ7-Izredna-32-2016-06-02.sp64">

               <speaker>TILEN BOŽIČ (PS SMC):</speaker>

               <p>Bil sem malo narobe razumljen že takoj v uvodu. Očitno se nočemo razumeti.</p>
               <p>Ni stvar v tem, da bi jaz primerjal Slovenijo z nerazvitimi državami. Gre samo za to,
               da sem hotel ponazoriti, kaj pomeni, če je neka država nerazvita, s kakšnimi težavami
               se srečuje, in kaj je z neko državo, ki je na poti oziroma spada že med razvite. Če
               boste šli gledati delež davkov v BDP – Avstrija 43,4 %, Slovenija 37,3 %. Zdaj ne
               vem, v katerem delu se tukaj ne razumemo.</p>
               <p>Kar se tiče moje teorije, je res, da imam faks narejen, jaz ne vidim v tem nič
               slabega, ampak sem verjetno delal tudi v gospodarstvu, preden sem prišel sem. <stage>/
               oglašanje iz dvorane/</stage> Ja, saj vi nikoli ne bi nič rekli.</p>
               <p>Kar se pa tiče podatkov, ki sem jih prej dajal, jaz dajem podatke vedno v parih, da
               so preverljivi. Če gre gor število delovnih aktivnih in če se niža število
               brezposelnih, pomeni, da je več zaposlenih, pa lahko te podatke obračate, kot želite.
               Če potrebujete, se lahko dobimo popoldne, se bomo ukvarjali tudi s statistiko, si bom
               vzel čas, pa vam razložim.</p>
               <p>Kar se tiče … <stage>/ oglašanje iz dvorane/</stage> Sem vam povedal, da so podatki v parih. Jaz ne
               debatiram z vami, zdaj repliciram.</p>
               <p>Druga zadeva, kar se tiče tistega časa, ko ste vi peljali državo tako eksponentno
               naprej, se je za tistih 20 milijard dvignili zunanji dolg in se potem pretopil v
               sanacijo bank, ki jo je bilo treba plačati iz proračuna, ker je prišel v državo s
               spiralo. Ne vem, mislim, dajte me še kaj naučiti. Hvala.</p>
            </sp>
            <sp xml:id="SDZ7-Izredna-32-2016-06-02.sp65">

               <speaker>PODPREDSEDNIK MATJAŽ NEMEC:</speaker>

               <p>Mag. Pogačnik, predlagatelj.</p>
               <p>Izvolite.</p>
            </sp>
            <sp xml:id="SDZ7-Izredna-32-2016-06-02.sp66">

               <speaker>MAG. MARKO POGAČNIK (PS SDS):</speaker>

               <p>Predsedujoči, hvala.</p>
               <p>Zelo kratek bom. Vem, da replike na repliko ne boste dopustili, zato bom, če ni
               razumel kolega Pojbiča, jaz poskušal gospodu Tilnu še enkrat razložiti, kaj je mislil
               kolega Pojbič s tem, da se brezposelnost v Sloveniji navidezno zmanjšuje. Ta
               brezposelnost v Sloveniji se ne zmanjšuje zaradi tega, ker dobi brezposeln zaposlitev
               v Sloveniji, ampak zaradi tega, ker si poišče zaposlitev v tujini. Samo je hotel
               reči. To je bistvo. Ne odpirajo se nova delovna mesta v Sloveniji, ampak je
               statistika taka zato, ker najde delo v Avstriji, Italiji ali nekje drugje.</p>
            </sp>
            <sp xml:id="SDZ7-Izredna-32-2016-06-02.sp67">

               <speaker>PODPREDSEDNIK MATJAŽ NEMEC:</speaker>

               <p>Gospod Božič, imate repliko, izvolite.</p>
            </sp>
            <sp xml:id="SDZ7-Izredna-32-2016-06-02.sp68">

               <speaker>TILEN BOŽIČ (PS SMC):</speaker>

               <p>Kratka replika. Rekel sem, da dajem podatke v parih, in sem povedal, da se število
               delovno aktivnih dviguje. Podatke glejte v parih. Hvala.</p>
            </sp>
            <sp xml:id="SDZ7-Izredna-32-2016-06-02.sp69">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Kot zadnji razpravljavec še gospod Franc Breznik.</p>
               <p>Izvolite, beseda je vaša.</p>
            </sp>
            <sp xml:id="SDZ7-Izredna-32-2016-06-02.sp70">

               <speaker>FRANC BREZNIK (PS SDS):</speaker>

               <p>Gospod podpredsednik, najlepša hvala.</p>
               <p>Jaz sem danes začel to sejo z 20 minutnim govorom. Govoril sem o tem, kaj so cilji te
               današnje seje, govoril sem o mednarodni situaciji pod to vlado, o izredno ugodnem
               okolju, v katerem se da pripraviti številne strukturne reforme. Mislim, da smo tudi
               danes poslanci Slovenske demokratske stranke in Nove Slovenije dokazali, da se ta
               vlada ni lotila nobenih strukturnih reform, ampak je naredila kvečjemu neke
               kozmetične popravke, ki pa ne dajejo rezultatov, kar kaže tudi naslednje poročilo
               OECD, ki je zaskrbljujoče.</p>
               <p>Ker govorimo o statistki, bom jaz kar začel s statistiko. Kolega Božič, tudi sam sem
               dvakrat diplomiral, prvo iz elektrotehnike, potem pa iz ekonomije, kjer so večinoma
               najboljši ekonomisti, kjer moraš najprej iz fizike ali elektrotehnike končati študij,
               potem prideš na ekonomijo pa ti logika igra. Izgleda, da vam manjka tudi en
               zgodovinski pomen. Če vi Slovenijo kot visoko razvito evropsko državo, nekoč srednje
               razvito, primerjate z Nigerijo, je moj naslednji problem pomanjkanje ambicioznosti,
               predvsem kar se tiče gospodarske koristnosti. Zdaj bom pa jaz naštel kar nekaj
               statističnih podatkov, predvsem med nami, Višegrajsko skupino in Evropsko unijo, zato
               da bomo vedeli, kje smo danes, kje smo glede konkurenčnosti. Ko govorite o
               avstrijskih davkih, se morate zavedati še ene zadeve, da imamo mi premalo lastnega
               kapitala. Vse makroekonomske politike v zadnjih 10 let – od tiste, ki jo je vpeljal
               pokojni dr. Bajuk, tiste, ki jo je vpeljal dr. Križanič, in tiste, ki jo je vpeljal
               dr. Šušteršič – imajo eno značilnost, in sicer manj davka na podjetja, na kapital,
               ravno zaradi tega, ker se zavedamo svoje lastne šibkosti, to pa je premalo lastnega
               kapitala in želimo privabiti tuji kapital. Nove investicije ravno dokazujejo, da ste
               totalno neuspešni.</p>
               <p>Poglejmo še druge probleme, ki so pereči in o čemer govori tudi Gospodarska zbornica
               Slovenije. O tem tudi sam govorim, ko govorim največkrat o četrti industrijski
               revoluciji, ki nas čaka, ki nas bo lahko pripeljala na nek nov vlak v Sloveniji, na
               nov zagonski ciklus, nov investicijski ciklus. Naslednji podatki so
               zaskrbljujoči.</p>
               <p>Prva zadeva, dnevi za pridobitev gradbenega dovoljena – Slovenija 213 dni, Višegrad
               182 dni. Učinkovitost trga dela – Slovenija 99, Višegrad 78.</p>
               <p>Drugi najbolj problematični dejavniki poslovanja ene šestine pri podjetjih –
               neučinkovitost državne administracije. O tem ste danes kolegi govorili, o preveliki
               birokratov, prevelikem številu sistemov in podsistemov, ki jih noben ne nadzoruje, ki
               ne kažejo svoje učinkovitosti, ki niso servis gospodarstva, ki ne dosegajo
               kvalitativnih standardov, kjer se pojem menedžmenta tudi v javni ali pa državni
               upravi porazgubi.</p>
               <p>Pametni davki, o katerih govorim, če želimo priti v četrto industrijsko revolucijo.
               Stopnja obdavčitve na dodaten zaslužen evro – Slovenija 60,4 %, Višegrad 45,3 %,
               povprečje OECD 47,3 %. Efektivna obdavčitev energije v industriji in energetski
               transformaciji v procentih, kar je eden zelo pomembnih podatkov za tuje investicije,
               torej tisti, ki potrebujejo večjo dobavo energije – Slovenija 17,4 %, Višegrad 8 %,
               OECD 9,4 %. Socialni prispevki BDP v procentih – Slovenija 14,8 %, Višegrad 13,3 %,
               najboljših 15 držav v Evropi 10,9 %. Nadaljevanje, spoštovani kolega. Pametno
               kadrovanje, kadrovska politika, izdatki države za aktivno politiko zaposlovanja v
               procentih, torej tisto, kar bi aktivno iskalo zaposlitev, kjer bi se ljudje lahko
               preusmerjali in se prilagajali gospodarskim potrebam. Slovenija daje 0,28 %, Višegrad
               0,37 %, povprečje Evropske unije je 0,45 %. Stopnja zaposlenosti mladih tri leta po
               šolanju v procentih, kjer govorimo, kakšne kadre dajemo na tla in ali jih lahko
               gospodarstvo konzumira – Slovenija 65,2 %, Višegrad 71,3 %, Evropska unija 68,6 %.
               Delež diplomantov tehničnih ved v odstotkih, kar je tisto, o čemer govorim –
               Slovenija 31,6 %, Višegrajska skupina 40,2 %, Evropska unija 35 %.</p>
               <p>Nadaljevanje, pametni razvoj, razvojna politika, spoštovani kolega. Uvrstitev pri
               učinkovitosti inoviranja, kar je pomemben podatek. Učinkovitost inoviranja, torej
               spravljanje inovacij v izdelke ali v storitve, s katerimi nastopamo in s katerimi
               imamo lahko tisočkratne zaslužke pri nekaterih vrhunskih produktih – Slovenija 53 %,
               Višegrad 39 %. Delež prodaje od novih inovacij – dosegamo samo 85 % povprečja
               Evropske unije. Pri inovacijski sposobnosti imamo 15 izgubljenih mest v petih letih,
               kar se tiče lestvice Global Competitiveness Report iz leta 2015.</p>
               <p>Pametna internacionalizacija, promocija industrije na tujih trgih. Tudi tukaj imamo
               tri kazalce, ki kažejo, da totalno zaostajamo za Višegrajsko skupino. Vsi kazalci, ki
               bi kazali, da se Slovenija lahko priključi na naslednji vlak, imenujemo ga vlak
               četrte industrijske revolucije, kjer lahko začnemo nov investicijski ciklus, ko imate
               polovico mandata te vlade, spoštovani kolega, in kjer bi lahko pripravljali slovensko
               poslovno okolje na prehod v četrto industrijsko revolucijo. To je tisto, kar bo
               prepozno čez dve leti. To je tisto, kjer ste imeli dve dragoceni leti, ki jih niste
               izkoristili.</p>
               <p>Takih ugodnih pogojev, toliko sreče, kot se jo imeli v tem obdobju, je ni imela
               skoraj nobena vlada. Pa nočem niti Bratušek pohvaliti niti naše, ampak ko smo morali
               mi najemati kredite, ko smo morali sprejemati ta zloglasni ZUJF, je bilo zadolževanje
               na tujih trgih, kot veste, med 6 in 7 %. Tega slovensko gospodarstvo na dolgi rok ne
               more zdržati, ker naša dodana vrednost v storitvah in v proizvodih ne dosega
               vrednosti, ki jih imajo visoko razvite zahodne države. Problem takrat je bil, da smo
               morali čez noč zmanjšati javno porabo in ne želim si tega nikoli več. Zdaj imamo čas,
               zadosti časa, ko se ni zgodilo ničesar. Čas, v katerem ste se ukvarjali z
               nepomembnimi problemi, z redefinicijo družine, ukvarjali ste se z odvzemi mandata,
               ukvarjali ste se z določenimi problemi, ki so v tem trenutku obrobnega pomena za
               slovensko družbo. Mi pa danes govorimo samo o sedanjosti in samo o prihodnosti,
               spoštovani kolega. O tem se želimo danes pogovarjati. Želimo se pogovarjati o
               izgubljenemu času in o vašem sajenju rožic.</p>
               <p>Še nekaj o ukradenih ukrepih, ki smo jih mi sprejemali. Mi smo se takrat zamerili
               tudi marsikateremu volivcu in volivki z našimi ukrepi. Vsi ukrepi, ki jih boste tudi
               zdaj sprejemali, bodo začeli morda prijemati po dveh ali treh letih, tako kot tisti
               naši, ko smo jih sprejemali v drugi Janševi vladi. Verjamem, da se kot ekonomist po
               vsej verjetnosti tega zavedate. Mi smo takrat postavili pravilno anamnezo, da je
               največji problem nekreditiranega še tistega izvoznega dela gospodarstva, zato smo šli
               takoj v sanacijo bank, zato smo šli v Slovenski državni holding, zato smo postavili
               slabo banko. Izgnali ste tudi tujce slabe banke, da imajo prevelike plače in tako
               naprej, danes pa zaposlujete v slabi banki celo vrsto novih ljudi. To pomeni, da se
               bo masa za plače še dodatno povečala. Spet neka predstava za javnost, ki pa ne bo
               dala rezultatov.</p>
               <p>Sam sem danes mogoče nekoliko čustveno na začetku povedal, da sem pred 25 leti na
               današnji dan zaprisegel slovenski državi, takrat novonastali državi, ki je še
               nastajala, takrat sem imel samo še domovino, takrat smo z orožjem branili državo.
               Danes so naše orožje znanje, naše sposobnosti, naše kompetence. Tudi takrat, ko smo
               politiki, se moramo zavedati, da odločamo o usodi ljudi posameznikov, upokojencev,
               mladih ljudi, delavcev in delavk, od Prekmurja, Goričkega, Notranjske, Posavja,
               Dolenjske in do Gorenjske. Vsi ti ljudje, 2 milijona, celota čaka na naše ukrepe.
               Vsaka sekunda, ko ne gremo v strukturne reforme, je izgubljena. Vse manj bomo
               konkurenčni, vedno manj bo tujega kapitala, tujih vlaganj v Slovenijo in z lastnim
               kapitalom mi tega ne bomo zmogli.</p>
               <p>Kolega Pojbič, ki je prej povedal na nekoliko svojstven način in ste se mu smejali,
               je govoril tudi o lokalni samoupravi. Vsi ugotavljamo, da bi bil zdaj čas za lokalno
               samoupravo, zdaj bi bil čas za konstituiranje pokrajin, zdaj bi bil čas, da na
               pokrajine prenesemo celo vrsto pristojnosti. Lahko bi optimalno črpali svoja
               sredstva, da bi se Štajerska lahko normalno razvila, da bi se lahko Gorenjska
               razvila, da bi lahko Primorci dobili nek svoj primat, da bi lahko odločali o
               zgodovinskih značilnostih in tako naprej, na podlagi tega šli v neke nove projekte.
               Ničesar se ni naredilo na tem področju. Popravljamo samo neke kozmetične popravke
               nekega Zakona o spodbujanju skladnega regionalnega razvoja.</p>
               <p>Vse to smo vam danes želeli predstaviti, povedati in vas spodbuditi k temu, da
               pristopite k resnim strukturnim reformam. To je bila danes naša naloga. In da to tudi
               predstavimo slovenski javnosti. Najlepša hvala.</p>
            </sp>
            <sp xml:id="SDZ7-Izredna-32-2016-06-02.sp71">

               <speaker>PODPREDSEDNIK MATJAŽ NEMEC:</speaker>

               <p>Hvala tudi vam, gospod Breznik.</p>
               <p>Prehajamo v sklepni del splošne razprave, v katerem dobijo besedo še predstavnica
               Vlade in predstavnik predlagatelja.</p>
               <p>Besedo ima gospa mag. Mateja Vraničar Erman.</p>
            </sp>
            <sp xml:id="SDZ7-Izredna-32-2016-06-02.sp72">

               <speaker>MAG. MATEJA VRANIČAR ERMAN:</speaker>

               <p>Še enkrat hvala lepa za besedo.</p>
               <p>V razpravi je eden od govorcev omenil, da si želi še več takšnih razprav, kot je bila
               današnja. Jaz moram reči, da ne delim tega mnenja, ampak si želim, da bi znali
               tovrstne razprave voditi na način, da bi se med seboj slišali, da bi bile politično
               strokovne, da bi temeljile na celovitih podatkih, ki jih je treba postaviti v
               kontekst, ne iztrgati iz njega.</p>
               <p>Naj še enkrat ponovim. Danes se je kar nekaj govorcev osredotočilo na včerajšnjo
               napoved OECD, ki znižuje napoved za gospodarsko rast v letošnjem letu na 1,5 %.
               Pozabljamo, da nam je za leto 2015 ta isti OECD napovedoval 2,1 odstotno rast,
               dosegli pa smo 2,9. Za leto 2014 0,3 odstotno rast, dosegli smo 3 odstotno rast. Za
               letošnje leto je včeraj naš Statistični urad – statistika je znanost, ste nekateri
               rekli danes – povedal, da dejansko podatki za prvo četrtletje kažejo 2,5 odstotno
               gospodarsko rast, ki je višja od tega, kar je napovedoval UMAR v svoji spomladanski
               napovedi.</p>
               <p>Govora je bilo o tem, da v Sloveniji deluje 250 agencij, ki jih je treba ukiniti. V
               vmesnem času sem si dovolila poiskati oziroma pobrskati po uradni evidenci
               proračunskih uporabnikov in ugotovila, da imamo na ravni države 21 agencij in 16 na
               ravni občin. Mogoče se je kdo zmotil in govoril o agencijah, ki niso agencije, ampak
               je govoril o kakšnih drugih odborih ali delovnih skupinah, saj se spomnim, da je bila
               štiri leta nazaj ena zelo pomembna analiza, ki naj odpravila celo vrsto teh delovnih
               teles, pa se ni kaj veliko zgodilo.</p>
               <p>Govora je bilo o tem, v kako težkih razmerah so delale nekdanje vlade in kako je
               sedanji vladi lahko, ker so se morale nekdanje vlade spopadati s 7 % pribitki oziroma
               obrestmi na državni dolg, na državne obveznice, zdaj imamo pa sorazmerno nizek
               pribitek. Je to rezultat, ki je nastal sam po sebi? Ni. To je rezultat tudi dela te
               vlade, ki ni porušila vsega, kar je bilo pred njo, ampak je gradila na tem, kar je
               bilo do začetka tega mandata narejeno, in realizirala zakonske rešitve, ki so bile v
               preteklih letih pripravljene, sprejete, ne pa še dejansko udejanjene. Začetek dela
               SDH in začetek dela DUTB, če omenim samo dve. Stabilizacija javnih financ in znižanje
               javnofinančnega primanjkljaja pod 3 % BDP nam omogoča aktivnejšo politiko na področju
               tudi upravljanja z državnim dolgom in aktivnega delovanja za zniževanje odhodkov iz
               naslova obresti, s tem pa tudi ustvarjanje dodatnega prostora za namenjanje
               javnofinančnih odhodkov za druge namene. Ena takih prvih kompleksnih transakcij je
               bila izvedena v preteklih tednih in verjamem, da je samo prva v nizu tovrstnih
               ukrepov, ki bodo nadalje pripomogli k učinkovitejšemu obvladovanju javnofinančne
               situacije.</p>
               <p>Govora je bilo o tem, da zavračamo poročilo o porabi davkov. Sploh ne. Trdimo, da to
               poročilo obstaja. Zagotovo Finančna uprava, ki skrbi za pobiranje javnofinančnih
               prihodkov in s tem tudi poroča o obsegu javnofinančnih prihodkov po posameznih vrstah
               prihodkov, ni tista institucija, ki naj bi skrbela tudi za odhodke oziroma za
               poročilo o odhodkih. Tako kot sem nekajkrat v svojih izvajanjih poskušala pojasniti,
               ni mogoče posameznega davčnega prihodka povezati s točno določenim javnofinančnim
               odhodkom. Kako naj iz obsega letošnjih odhodkov 9 milijard 540 izločimo 7 milijard
               168, kolikor zberemo z davki? Kaj naj odredimo, da je financirano z drugimi prihodki
               in z nekaj dodatnega zadolževanja?</p>
               <p>Govora je bilo o tem, da v Sloveniji ne poznamo pavšalne obdavčitve. Ni res, jo
               poznamo, ni pa učinkovita. Nihče se je ne poslužuje. A se kdo vpraša, zakaj? Ne, samo
               pravimo, dajmo prevzeti avstrijski sistem. Ni problema, lahko. Ampak to pomeni večjo
               obremenitev, dejansko, potem ko se pogleda vse okoliščine.</p>
               <p>Govorili smo o prispevkih. Prispevki, ki jih plačamo od naših plač so del naših bruto
               plač. Niso last države, so naša last, ki pa jih zaradi sistema socialne varnosti, za
               kakršnega smo se v preteklosti odločili, velik del namenjamo predvsem za
               medgeneracijsko solidarnost. Tak sistem pozna večina srednjeevropskih držav. Nekatere
               so ta sistem dopolnile s tako imenovanimi socialnimi kapicami, ampak vse te države,
               ki so uvedle socialne kapice, so vzporedno uvedle tudi zasebne sisteme zavarovanj za
               dopolnilna zavarovanja, ki jo omogočijo tistim, ki ne dobijo iz obveznih zavarovanj
               celotnega paketa pravic, da si lahko s zavarovanjem financirajo tisti dodatni del
               pravic, ki jih potrebujejo, bodisi iz pokojninskega zavarovanja bodisi za katerega
               računajo, da bi ga mogoče v prihodnje potrebovali v okviru zdravstvenega
               zavarovanja.</p>
               <p>Ko govorimo o tem, da se je zmanjšala brezposelnost, naj navedem še nekaj podatkov
               Statističnega urada, ki so bili prav tako objavljeni danes in v preteklih dneh.</p>
               <p>Število delovno aktivnih oseb. Število zaposlenih se je do marca povečalo za 14 tisoč
               29. Število delovno aktivnih oseb – brez kmetov, ki jih statistika obravnava posebej
               – se je v zadnjih 12 mesecih povečalo za 15 tisoč 765 oseb. Registrirana
               brezposelnost se je v mesecu maju zmanjšala za 3 % glede na april in za 9 % glede na
               maj lanskega leta. Odjav iz registra brezposelnih zaradi zaposlitve je bilo v prvih 4
               mesecih letošnjega leta za 32 tisoč 57 ali za 10 % več kot v enakem obdobju lani.</p>
               <p>Cela vrsta statističnih podatkov govori o tem, da so doseženi rezultati, ki nam lahko
               vlivajo optimizem za nadaljnjo krepitev tako gospodarske rasti kot tudi za nadaljnjo
               krepitev konkurenčnosti. Delo nikakor ni zaključeno, ampak temeljita analiza
               obstoječega stanja in natančna preveritev možnosti sprememb so lahko edina garancija
               za uspeh. Tudi iz lastnih napak smo se naučili, da hitri ukrepi lahko marsikdaj v
               bistvu pomenijo tudi revolt oziroma sprožijo nasprotovanje, ki v bistvu pokoplje
               dober namen. Vse te stvari je treba upoštevati, ko govorimo o tem, ali za zbrane
               javnofinančne prihodke nudimo dovolj dobrin.</p>
               <p>Pa še enkrat bom ponovila za konec to, kar sem povedala že v uvodnem nastopu. Vse to,
               o čemer danes govorimo, so bolj ali manj orodja. Za našo razpravo mora biti pa
               bistvena vsebina, kakšno javnofinančno porabo želimo oziroma kakšne javne dobrine
               želimo, da se financirajo iz javnih sredstev in v kakšnem obsegu. Pa ko govorimo o
               javnih dobrinah, mislim v bistvu na najširši okvir. Hvala lepa.</p>
            </sp>
            <sp xml:id="SDZ7-Izredna-32-2016-06-02.sp73">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Mag. Marko Pogačnik, predstavnik predlagatelja.</p>
               <p>Beseda je vaša, izvolite.</p>
            </sp>
            <sp xml:id="SDZ7-Izredna-32-2016-06-02.sp74">

               <speaker>MAG. MARKO POGAČNIK:</speaker>

               <p>Spoštovani predsedujoči, hvala za dano besedo.</p>
               <p>Spoštovana državna sekretarka, jaz sem tudi prepričan, da je današnja razprava
               koristna. Tudi sam bi pričakoval več takšnih razprav v Državnem zboru in bi si želel,
               da bi bilo več takšnih. Vi ste rekli, da si tega ne želite. Jaz verjamem, vi ste bolj
               specialistka, ko pridete v Državni zbor, da povečate kakšne trošarine, da povečate
               kakšne davke. Tukaj se pa strinjam. Ampak jaz sem prepričan, da bomo vsaj v Poslanski
               skupini SDS vložili še večkrat takšno zahtevo za sklic izredne seje, da se bomo
               pogovarjali, koliko je država potrošna, kam grejo davki in poskušali iskati nekakšno
               rešitev. Vendar seja v Državnem zboru bo pa konstruktivna in imela učinek takrat, ko
               boste tudi vi kot koalicija želeli sodelovati. Edino takrat. Tukaj se pa deloma
               strinjam, da je nekoristna takšna seja, če sodeluje samo opozicija, koalicija pa za
               vsako ceno zavrača vsak predlog, ki ga predlaga opozicija, vsak pogled, ki ga imamo v
               opoziciji. Na današnji seji smo prišli celo tako daleč, da koalicija zavrne
               priporočilo, ki ga ima zapisanega v koalicijski pogodbi. Državna sekretarka je celo
               uporabila termin, da koalicijska pogodba ni vladni dokument. To pomeni sprenevedanja
               in sprenevedanje je iz dneva v dan iz vaše strani večje.</p>
               <p>Mi smo prepričani, da bi bilo predvsem pošteno do državljank in državljanov, ki
               pošteno plačujejo davke, da tudi vedo, kaj Vlada s tem denarjem počne. Jaz nisem
               oporekal temu, da danes to ni razvidno, spoštovana državna sekretarka, vendar je
               recimo letno poročilo ali pa proračun takšna bukla, da se še poslanci težko znajdemo,
               ko premetavamo konte, kaj kam paše. Rekli ste, da je nekaj objavljeno na spletnih
               straneh Vlade, nekaj je objavljeno na spletnih straneh Ministrstva za finance, ampak
               jaz mislim, da bi bilo pošteno, da bi bilo objavljeno, na kakšen način se te davki
               uporabljajo. Jaz verjamem, da marsikdo, ki je zaposlen v gospodarstvu ali v javni
               upravi, ko dobi plačilno listo, pogleda tisto številko na koncu, ki sede tudi na
               transakcijski račun. Mi bi radi odprli vsem tem, da si tisto plačilno listo v celoti
               pogledajo, da si pogledajo, kaj je bruto plača in na katere konce se od tiste bruto
               plače še vse nakazuje. Edino tisti, ki imajo s. p., dejansko vedo, koliko je njihova
               bruto plača in kaj dobijo potem za račun. Če ne drugega, espeje zanima, kaj ta vlada
               počne s prispevki.</p>
               <p>Pošteno bi bilo mogoče tudi, da bi, ko gremo na bencinsko in plačamo za 50 litrov
               nafte 55 evrov, pisalo, kam gre tistih 55 evrov. Je to mogoče za nafto tam 10 ali 12
               evrov, ostalo pa država požre? Ko kupiš škatlico cigaret, bi lahko pisalo, koliko je
               požrešna država. Zakaj je cena nafte v Avstriji med 10 in 15 centov cenejša,
               spoštovana državna sekretarka? Zakaj trošarine, ki jih konstantno že nekaj let
               zapovrstjo povečujete, na področju alkohola, tobačnih izdelkov, naftnih derivatov,
               vse proračunu znižujejo? Bomo videli, kakšen bo rezultat letos. Po vaši logiki bi se
               moglo zviševati. Mi bi morali narediti predvsem konkurenčno gospodarstvo, da bi
               dejansko tisti iz Avstrije, Italije in Hrvaške k nam hodili, tako kot so včasih,
               kupovati bencin. Tisti, ki pride kupiti nafto ali pa bencin, bo verjetno spil še
               kakšno kavo ali šel še kaj pojesti. Danes je pa obratno. Danes mi hodimo v Avstrijo,
               polnimo avstrijski proračun in njim financiramo njihovo javno zdravstvo, javno
               šolstvo in vse skupaj. Ne prodajajte , da je v Sloveniji zdravstvo brezplačno. Tisti,
               ki ima povprečno plačo, letno plača 2 tisoč 400 evrov zdravstvenega zavarovanja.
               Mesečno se plačujejo zdravstvene storitve in vse ostalo.</p>
               <p>Spoštovana državna sekretarka, mogoče sem se pri agencijah narobe izrazil. Vi se
               igrate radi z besedami, številkami in s tem. Proračunski uporabniki, razni skladi,
               razne te zadeve – tukaj pa sem prepričan, da jih lahko naštejemo 200.</p>
               <p>Dejali ste, da ne uporabljamo celovitih podatkov, da so nekateri podatki strgani iz
               konteksta. Vrhunsko se branite, tu nimamo kaj očitati, vas že poznamo, ampak na koncu
               vidimo, da vedno eno in isto ceno plačajo pač davkoplačevalci. Žalosti nas, da niste
               danes zbrali toliko poguma, da bi sodelovali v neki konstruktivni razpravi, da niste
               zbrali toliko poguma na Odboru za finance in monetarno politiko, da bi ta dva
               priporočila, ki smo jih predlagali, podprli. Šli ste celo tako daleč, da niste
               podprli priporočila, ki ga imate zapisanega na 21 in 22 strani koalicijske pogodbe.
            </p>
            </sp>
            <sp xml:id="SDZ7-Izredna-32-2016-06-02.sp75">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo.</p>
               <p>Ker čas določen za razpravo še ni potekel, sprašujem, ali želi na podlagi prvega
               odstavka 71. člena Poslovnika Državnega zbora še kdo razpravljati.</p>
               <p>Gospod Horvat, izvolite, beseda je vaša. 5 minut imate.</p>
            </sp>
            <sp xml:id="SDZ7-Izredna-32-2016-06-02.sp76">

               <speaker>JOŽEF HORVAT (PS NSi):</speaker>

               <p> Hvala lepa, gospod predsednik.</p>
               <p>Jaz sem pričakoval, da bo gospa državna sekretarka – verjetno ni namenoma pozabila –
               povedala kaj več o tem, kaj vlada razmišlja za prihodnost glede izboljšanja
               poslovnega okolja in boljšega privabljanja tujih investitorjev v Slovenijo.</p>
               <p>Dolžan pa sem tudi nekaj odgovorov na nepravilne navedbe. Kolega Tilen Božič, moram
               reči, da ste me pa tokrat strokovno zelo razočarali, ker vas jaz cenim kot finančnega
               strokovnjaka, ko ste rekli, da smo bili v našem mandatu 2004–2008 mi krivi za porast
               bruto javnega dolga. Ja, ravno to ste rekli. Omenjali ste tudi 20 milijard. Kar
               preberite si magnetogram. Ali vi mislite, da bi takrat naša vlada morala sprejeti
               zakon, s katerim bi preprečili kreditiranje poslovnih bank? Dobite se na kavi z
               gospodom Gasparijem, ki je bil takrat guverner, in vam bo razložil, kaj pomenijo
               dinamične rezervacije in tako naprej.</p>
               <p>Kolegica Andreja, predsednica Odbora za gospodarstvo, me je omenjala in očitno narobe
               razumela. Jaz sem govoril, da se bojim, da izgubljamo potencial. Potem je primerjala
               in rekla, da to ni res ter kazala na dvig Slovenije v lestvici konkurenčnosti, ki jo
               je objavil švicarski institut za razvoj menedžmenta. Ponavljam in argumentiram, da
               izgubljamo potencial. Boli me srce, da se vedno bolj izseljujejo mladi strokovni
               kadri, da se iz Slovenije selijo tudi nekatera dobra podjetja. Za vsako mi je žal.
               Izgubljamo potencial tudi zaradi tega, ker nekateri državni organi delajo napačno.
               Konkretno, če pravilno berem sodbo Upravnega sodišča, je Arso ravnal narobe, izgleda,
               da zaradi tega ne bo prišlo do investicije v Lendavi oziroma v Petišovcih v višini 42
               milijonov. Vse je padlo v vodo in seveda tudi dokončno skupina Nafta Lendava.</p>
               <p>Rečeno je bilo, da smo v proračunu dali 30 milijonov evrov več za socialo kot v
               prejšnjem letu. Toliko je po moji oceni dalo podjetje, ki je 40 let na slovenskem
               trgu in ga včeraj enostavno koalicija ni želela rešiti. Morda pravno res ne ravno 100
               % pravilno, ampak ga koalicija ni hotela rešiti v okviru sprejemanja Zakona o
               trošarinah.</p>
               <p>Še nekaj bi želel povedati. Ko se primerjamo z državami, je seveda dobro, da
               primerjamo številke, ampak mislim, da moramo tu primerjavo narediti nekoliko drugače.
               Včasih morda res s stopnjo davka, ampak po moji oceni je najboljša primerjava ta, da
               vidimo, kaj je neka država naredila, da je konkurenčna, da je poslovno okolje za
               investitorje atraktivno. Ne moremo kopirati teh rešitev v Slovenijo, ampak mi moramo
               to narediti, da bomo mi tudi atraktivni. Mi nismo enaki kot Švica, Avstrija ali
               Nemčija, ampak vidimo, kaj delajo druge države.</p>
               <p>Eno rešitev bom podal. Veliko govorimo o Švici. Tisti, ki so v Švico odnesli državni
               denar, danes osamosvojitelje sprašujejo, kje je Švica. Zakaj je Švica poceni? Skoraj
               8 milijonska država ima 7 ministrstev. V tej smeri mislim, da bi mi morali ukrepati,
               v tej smeri so tudi strukturne reforme. Mi moramo spremeniti strukturo naše države,
               saj ne more biti ista struktura danes, kot je bila pred 25 leti.</p>
               <p>Zakaj govorimo toliko o gospodarstvu? Mi nismo podružnica slovenskega gospodarstva,
               nobene zbornice. Mi želimo, da imajo naši ljudje tukaj dobro okolje, da so tukaj
               srečni, da si lahko mladi ustvarijo družine. Za družine gre. To so osnovne celice
               naše družbe. Samo za to gre. Zelo preprosto. Mislim, da 90 % ljudi v tej državi
               natančno ve, kaj moramo narediti. Ukvarjamo se ure in ure, leta in leta s tistimi 5
               %. Ustvarimo dobre pogoje za naše mlade družine, da ne bodo bežale v tujino.</p>
               <p>To je bil tudi naš namen, naš prispevek v tej današnji razpravi. Hvala lepa.</p>
            </sp>
            <sp xml:id="SDZ7-Izredna-32-2016-06-02.sp77">

               <speaker>PODPREDSEDNIK MATJAŽ NEMEC:</speaker>

               <p>Hvala vam, gospod Jožef Horvat.</p>
               <p>S tem zaključujem splošno razpravo o predlogu priporočila.</p>
               <p>V skladu z razlago Komisije za Poslovnik z dne 9. 12. 2009 Državni zbor ugotavlja, da
               je postopek obravnave predloga priporočila končan.</p>
               <p>S tem zaključujem to točko dnevnega reda in 32. izredno sejo Državnega zbora.</p>
               <p>Vsem skupaj želim prijeten večer. Nasvidenje. <title>Seja se je končala 2. junija 2016
                  ob 17.36.</title>
               </p>
            </sp>
         </div>
      </body>
   </text>
</TEI>
