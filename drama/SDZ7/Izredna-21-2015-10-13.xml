<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Izredna-21-2015-10-13">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|EEB7932A1B372BEBC1257F7D0031B86B</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=EEB7932A1B372BEBC1257F7D0031B86B</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Izredna-21-2015-10-13.DZ" n="21">
               <name>Izredna</name>
               <date when="2015-10-13"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Izredna-21-2015-10-13.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">21. izredna seja</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in mag. Bojana Muršič.</stage>
            <stage type="time">Seja se je začela ob 14.02.</stage>


            <sp xml:id="SDZ7-Izredna-21-2015-10-13.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam 21. izredno sejo Državnega zbora, ki sem jo sklical na podlagi prvega
               odstavka 58. člena in drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in
               poslanci: gospa Nada Brinovšek, gospa Erika Dekleva, dr. Simona Kustec Lipicer, gospa
               Anja Bah Žibert, dr. Milan Brglez med 15.30 in 17.30 uro, dr. Franc Trček, gospod
               Matjaž Nemec, gospod Roberto Battelli, dr. László Göncz, gospod Saša Tabaković od 16.
               ure dalje, gospod Igor Zorčič, gospod Marjan Dolinšek, gospod Tomaž Lisec in mag.
               Branislav Rajić.</p>
               <p>Na sejo sem vabil predstavnike Vlade. Vse prisotne lepo pozdravljam.</p>
               <p>Prehajamo na <title>določitev dnevnega reda</title> 21. izredne seje Državnega zbora.
               Predlog dnevnega reda seje ste prejeli v petek, 9. oktobra 2015 s sklicem seje. O
               predlogu dnevnega reda bomo odločali v skladu s prvim odstavkom 64. člena Poslovnika
               Državnega zbora.</p>
               <p>Predlogov za širitev dnevnega reda seje nisem prejel. Zboru predlagam, da za
               današnjo sejo določi dnevni red, kot ste ga prejeli s sklicem. Prehajamo na
               odločanje. Poslanke in poslance prosim, da preverite delovanje glasovalnih naprav.</p>
               <p>Glasujemo. Navzočih je 68 poslank in poslancev, za je glasovalo 68, proti nihče.</p>
               <p>(Za je glasovalo 68.) (Proti nihče.)</p>
               <p>Ugotavljam, da je dnevni red 21. izredne seje zbora določen.</p>
               <p>Prehajamo na <title>1. TOČKO DNEVNEGA REDA, TO JE NA OBRAVNAVO PREDLOGA PRIPOROČILA V
                  ZVEZI Z VSE SLABŠIMI UVRSTITVAMI SLOVENIJE NA MEDNARODNIH LESTVICAH, KI MERIJO
                  SPOŠTOVANJE ČLOVEKOVIH PRAVIC, UČINKOVITOST PRAVNE DRŽAVE IN EKONOMSKEGA SISTEMA.</title>
               </p>
               <p>Predlog priporočila je v obravnavo zboru predložila skupina 27 poslank in poslancev s
               prvopodpisanim gospodom Jožetom Tankom. Za dopolnilno obrazložitev predloga
               priporočila dajem najprej besedo predstavniku predlagatelja mag. Marku Pogačniku.</p>
            </sp>
            <sp xml:id="SDZ7-Izredna-21-2015-10-13.sp2">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, spoštovani predstavniki Vlade, kolegice, kolegi!</p>
               <p>Vlada Mira Cerarja se na podlagi ugodnih rezultatov podatkov o gospodarski rasti in
               ugodnih ocen glede gospodarske rasti v prihodnje rada pohvali, da so to rezultati in
               napovedi rezultati njenega dobrega dela. Pri tem seveda zamolči dejavnike, ki so
               največji prispevali k tem rezultatom. To so povečan izvoz, ki je posledica svetovnega
               gospodarskega okrevanja in dobrega odziva slovenskega gospodarstva trenutnim razmeram
               na trgu; iztekajoča se finančna perspektiva od 2007 do leta 2013, pri kateri se je
               največ projektov, financiranih z evropskim denarjem, zaključilo leta 2014 in v
               letošnjem letu; sprejetje Zakona o uravnoteženju javnih financ, ki ga je sprejela
               vlada Janeza Janše in katerega cilj je bil v največji možni meri uravnotežiti javno
               porabo s tistim kar ustvarimo, kar je predpogoj za vzpostavitev zdrave in dolgoročne
               gospodarske rasti; zaradi pozitivnih rezultatov pokojninske reforme, ki je bila prav
               tako sprejeta v času druge vlade Janeza Janše. Nič od tega, kar je najbolj prispevala
               k slovenski gospodarski rasti, torej ni posledica dobrega dela vlade Mira Cerarja.</p>
               <p>Najboljšo sliko, kje se določene države nahajajo na področju družbenopolitičnih in
               ekonomskih vprašanj, kažejo mednarodne lestvice, ki merijo spoštovanje človekovih
               pravic, učinkovitost pravne države in ekonomskega sistema. Pripravljajo jih ugledne
               in neodvisne mednarodne institucije ter organizacije. V Sloveniji je gospodarski
               model vzpostavila tranzicijska levica na čelu s Forumom 21 in s podporo njemu
               lojalnih medijev. Za ta model je značilna prevelika vloga države, vmešavanje politike
               v gospodarstvo, dajanje prednosti prerazdelitveni in predrazvojni politiki, odlaganje
               strukturnih reform v imenu socialnega miru in predvsem politika nacionalnega
               interesa, s katero se prepričuje privatizacija državnega premoženja. Tisto malega
               državnega premoženja, ki pa se privatizira, pa se čedalje slabše privatizira oziroma
               se privatizira na sporni način.</p>
               <p>V poročilu Ekonomska svoboda sveta 2014 si je Slovenija med 152 državami delila 105.
               mesto z državo Sierra Leone, v poročilu Ekonomska svoboda sveta 2015 pa je svojo
               uvrstitev na lestvici še poslabšala in se med 157 državami skupaj z Nigerijo in
               Kitajsko uvrstila na 111. mesto. Slovenija je na tej lestvici zaostala za državami,
               kot so Vietnam, Namibija, Rusija in Tanzanija. Kot ekonomsko najmanj svobodna država
               Evropske unije v celi Evropi pa za njo zaostaja le Ukrajina, kar je nedvomno popolna
               sramota in blamaža za Republiko Slovenijo.</p>
               <p>Tudi uvrstitev Slovenije na lestvici Svetovnega ekonomskega foruma kaže enako sliko
               kot pri prejšnjih dveh omenjenih lestvicah. Globalno poročilo konkurenčnosti je eno
               od najpomembnejših publikacij na področju mirjenja mednarodne konkurenčnosti.
               Svetovni ekonomski forum iz Ženeve izdaja poročilo že od leta 1997 naprej, Slovenija
               pa je vanj vključena že od leta 2001. Od leta 2005 naprej izračun konkurenčnosti
               Svetovnega ekonomskega foruma temelji na globalnem indeksu konkurenčnosti. Gre za
               celovit indeks, ki zajema tako mikroekonomske kot makroekonomske vidike nacionalne
               konkurenčnosti, konkurenčnost pa je opredeljena kot nabor institucij politik,
               dejavnikov, ki določajo raven produktivnosti. Pomenljivo je, da je v poročilu
               2014–2015 navedeno, da je Slovenija po vladni učinkovitosti 128. med 144 državami. Po
               tem kriteriju je uvrščena mesto pred Grčijo. Glede tega, ali so vladne odločitve
               nepristranske ali pa komu dajejo prednost oziroma ga favorizirajo, je Slovenija na
               111. mestu. Glede zapravljivosti Vlade je na 133. mestu. Glede tega, kakšne finančne
               obremenitve povzročajo vladne odločitve, pa je Slovenija na 133. mestu. Le po
               kriteriju transparentnosti vladnih odločitev je na 55. mestu.</p>
               <p>Tudi na lestvici konkurenčnosti, ki jo je pripravil švicarski institut, Slovenija
               doseže najslabšo uvrstitev na skoraj vseh področjih, ki se nanašajo na Vlado ali
               državni aparat. Pri podatku birokracija smo med 61 državami zasedli 56. mesto. Na
               področju obdavčitve fizičnih oseb smo celo na zadnjem mestu, na 58. mestu pa smo
               glede na okoljsko zakonodajo. Problematična je tudi uvrstitev glede na tuje
               neposredne naložbe, kjer se Slovenija nahaja na 59. mestu. Po privlačnosti za visoko
               usposobljene tuje kadre smo na 59. mestu, po učinkovitosti nadzornih svetov pri
               nadzoru uprav pa na zadnjem, 61. mestu. Švicarski inštitut je dal Sloveniji pet
               priporočil za izboljšanje na področju konkurenčnosti: reforma zdravstvenega sistema,
               reforma davčne zakonodaje, konkurenčnost in zadolženost državnih podjetij,
               vzpostavitev do posla prijaznega okolja in fiskalna konsolidacija. Samo za
               primerjavo, ko je mandat končala prva Janševa vlada leta 2008, je bila Slovenija na
               32. mestu, danes pa smo na 49.</p>
               <p>Nadalje velja izpostaviti dejstvo, da Slovenija drsi tudi na lestvicah s področja
               pravosodja oziroma sodstva. Nesporno je, da imajo pravna država, učinkovitost in
               nepristransko sodstvo velik pomen tudi za razvoj gospodarstva. Zaskrbljujoče stanje v
               slovenskem pravosodju tako predstavlja osrednji slovenski razvojni problem, ki je vse
               bolj pereč. Zato so potrebni ukrepi, ne zgolj kozmetični popravki. Iz zadnje
               raziskave Svetovnega ekonomskega foruma je razvidno, da se Slovenija na področju
               neodvisnosti sodstva uvršča na 91. mesto od 144, neposredno za Črno goro in Iranom.
               Gre vsekakor za skrb vzbujajoč podatek, saj predstavlja zaupanje v sodstvo pomemben
               temelj na področju delovanja pravne države. Iz analize z naslovom Krepitev zaupanja v
               pravosodne sisteme v Evropi z dne 21. november 2013, ki jo je izdala Evropska
               komisija, je razvidno, da sodstvo v Sloveniji uživa najnižjo stopnjo zaupanja med
               vsemi državami Evropske unije. Analiza je dokazala, da pravosodnemu sistemu v
               Sloveniji zaupa 24 % državljank in državljanov Republike Slovenije, ne zaupa pa
               rekordnih 73 %. Na zaskrbljujoče stanje v slovenskem pravosodju ne opozarjamo samo
               predlagatelji, ampak opozorila prihajajo tudi iz tujine, in to na vseh ravneh. Pri
               tem pa ne gre samo za kritike na račun verodostojnosti in nepristranskosti sodstva,
               temveč tudi na račun neučinkovitosti sodstva. Izsledki iz letošnjega poročila
               Evropske komisije o pregledu stanja na področju pravosodja v Evropski uniji za
               Slovenijo kažejo, da Slovenija za pravosodje nameni največ denarja na prebivalca v
               Evropski uniji in ima največ sodnikov na 100 tisoč prebivalcev. Še posebej
               zaskrbljujoče pa je dejstvo, da se je že tako nizka stopnja zaznave neodvisnosti
               pravosodja v zadnjih letih še poslabšala. Po podatkih World Economic Forum se je
               stopnja zaznane neodvisnosti sodišč v Sloveniji od leta 2010 do leta 2013
               zmanjševala.</p>
               <p>Ne glede na dejstvo, smo kot predlagatelji v Slovenski demokratski stranki
               pripravili dve priporočili, ki naj bi ju sprejel Državni zbor. Vendar je na matičnem
               delovnem telesu, ki je to poročilo obravnavalo, koalicijski glasovalni aparat te
               priporočili žal zavrnil. Vsekakor pa se mora tudi širša javnost seznaniti s
               priporočili, ki ju je Slovenska demokratska stranka predlagala, vendar jih je
               koalicijski glasovalni stroj zavrnil.</p>
               <p>Prvo priporočilo je, da Državni zbor priporoča Vladi Republike Slovenije, da se začne
               namesto izpostavljanja gospodarske rasti, ki sploh ni posledica njenega dela,
               ukvarjati s pripravo resnih strukturnih reform, predvsem na področju pravosodja,
               zdravstva, javne uprave, pokojninskega sistema in delovnopravnih razmerij, ki bodo
               popravile sramotne uvrstitve Slovenije na mednarodnih lestvicah, ki merijo
               spoštovanje človekovih pravic, učinkovitost pravne države in ekonomskega sistema.</p>
               <p>Drugič, Državni zbor priporoča Vladi Republike Slovenije, da skupaj s sodno vejo
               oblasti preuči in predlaga ukrepe, na podlagi katerih bo mogoče vzpostaviti večjo
               preglednost dela sodstva, njegovo večjo učinkovitost, skrajšanje postopkov, neodvisno
               in nepristransko odločanje v sodnih postopkih ter povrnitev zaupanja v pravosodje.</p>
               <p>V Slovenski demokratski stranki smo prepričani, da bi vlada Mira Cerarja morala ta
               priporočila upoštevati v dobro vseh državljank in državljanov Republike Slovenije.
           </p>
            </sp>
            <sp xml:id="SDZ7-Izredna-21-2015-10-13.sp3">

               <speaker>PREDSEDNIK DR. MILAN BRGLEZ:</speaker>

               <p>Za dopolnilno obrazložitev predloga priporočila dajem besedo še predstavniku
               predlagatelja gospodu Jožefu Horvatu.</p>
            </sp>
            <sp xml:id="SDZ7-Izredna-21-2015-10-13.sp4">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane kolegice, spoštovani kolegi, spoštovani
               predstavniki Vlade!</p>
               <p>Zakaj je Poslanska skupina Nove Slovenije prispevala podpise za razpravo o
               priporočilih in seveda tudi za sprejem priporočil na seji Državnega zbora v zvezi z
               vse slabšimi uvrstitvami Slovenije na mednarodnih lestvicah, ki merijo spoštovanje
               človekovih pravic, učinkovitost pravne države in ekonomskega sistema. Zato, gospe in
               gospodje, ker želimo, da Slovenija postane najboljša država na svetu, zato smo dali
               podpise. Zato, ker želimo, da skupaj z vsemi vami, kolegice in kolegi, skupaj z Vlado
               in tudi drugimi inštitucijami v Sloveniji končno naredimo nekaj, kar bo prispevalo k
               prijaznejšemu okolju državljank in državljanov, k prijaznejšemu okolju, poslovnemu
               okolju, ki bo omogočalo lažji in hitrejši razvoj naših podjetij, ki bo, podčrtujem,
               ustvarilo boljše okolje za naše družine. Za to gre. Gre za naše slovenske družine, v
               okviru katerih so najboljše slovenske kmetije, najboljša slovenska podjetja,
               družinska podjetja. In nenazadnje za tiste družine, v katerih nastaja novo življenje,
               oziroma, če gledam skozi javnofinančno prizmo, kjer nastajajo in se rojevajo novi
               davkoplačevalci. Zato smo prispevali svoj podpis in želimo iskreno, odprto razpravo o
               tem, ker verjamem, da si moramo postaviti najvišje cilje. Bodimo in postanimo
               vendarle enkrat najboljša država na svetu.</p>
               <p>Tako kot gre sedaj, naprej več ne more iti. To govorim z vso odgovornostjo. Mi imamo
               možnosti, imamo resurse, imamo fantastične posameznike, ki so sposobni to državo
               dvigniti na najvišjo raven. Ne želimo več gledati Slovenije na repu razno raznih
               lestvic. So nekateri premiki v pozitivno in na te premike moramo biti ponosni, vendar
               kljub vsemu ne moremo biti zadovoljni, ker smo več ali manj v spodnjih delih
               raznoraznih lestvic, ki jih tukaj zdaj ne bom našteval. Mi potrebujemo novo ekonomsko
               politiko, če želimo, da ne bomo imeli bega oziroma izgona možganov, če želimo, da
               bodo naše družine rasle, da se bodo razvijale, da bo več veselja do življenja. Zaradi
               tega potrebujemo novo ekonomsko politiko. Mi potrebujemo pravno državo. Že davnega
               leta 2012 nam je to zahtevo postavilo pred nas, pred Državni zbor, slovensko
               gospodarstvo. Na tem, kolegice in kolegi, nismo naredili praktično nič. Če gledamo
               proračunske dokumente, ki so pred nami za naslednji dve leti, vidimo da pravzaprav ni
               politične volje na vladni strani, da bi dejansko izvedli neke prepotrebne reforme.</p>
               <p>Tukaj je naš apel, da vendarle skupaj poiščemo tiste rešitve, ki jih moramo sprejeti
               takoj in ki bodo omogočile korake k nekoč najboljši državi na svetu, in sicer
               Sloveniji.</p>
            </sp>
            <sp xml:id="SDZ7-Izredna-21-2015-10-13.sp5">

               <speaker>PREDSEDNIK DR. MILAN BRGLEZ:</speaker>

               <p>Predlog priporočila je 7. 10. 2015 obravnaval Odbor za pravosodje. Ker po končani
               razpravi odbor ni sprejel točk predloga priporočila, je predsednik odbora ugotovil,
               da je obravnava predloga priporočila na seji delovnega telesa končana. Za
               predstavitev poročila odbora dajem besedo podpredsednici gospe Kseniji Korenjak
               Kramar.</p>
            </sp>
            <sp xml:id="SDZ7-Izredna-21-2015-10-13.sp6">

               <speaker>KSENIJA KORENJAK KRAMAR (PS SMC):</speaker>

               <p>Spoštovani predsednik, spoštovani predstavniki Vlade, spoštovani kolegice in kolegi!</p>
               <p>Odbor za pravosodje je na 13. nujni seji 7. 10. 2015 kot matično delovno telo
               obravnaval Predlog priporočila v zvezi z vse slabšimi uvrstitvami Slovenije na
               mednarodnih lestvicah, ki merijo spoštovanje človekovih pravic, učinkovitost pravne
               države in ekonomskega sistema, ki ga je Državnemu zboru v obravnavo predložila
               skupina poslank in poslancev s prvo podpisanim gospodom Jožetom Tankom in je
               objavljeno na spletni strani Državnega zbora v Poročevalcu z dne 29. 9. 2015.</p>
               <p>Dopolnilno obrazložitev je v imenu predlagatelja podal gospod mag. Branko Grims in
               povedal, da trenutna gospodarska rast ni posledica dobrega dela vlade Mira Cerarja,
               temveč ukrepov, sprejetih v času vlade Janeza Janše. Položaj Slovenije na
               družbenopolitičnem in ekonomskem področju najbolje pokažejo mednarodne lestvice. Tako
               na primer lestvica ekonomske svobode kaže, da je Slovenija ekonomsko najmanj svobodna
               država Evropske unije. Predlagatelj kot problematično ocenjuje tudi uvrstitev
               Slovenije glede na tuje neposredne naložbe na lestvici Švicarskega inštituta IMD, ki
               je Sloveniji dal več priporočil za izboljševanje na področju konkurenčnosti. Po
               mnenju predlagatelja drsi Slovenija navzdol tudi na lestvicah s področja pravosodja,
               pri čemer predlagatelj opozarja, da imajo pravna država ter učinkovito nepristransko
               in pravično sodstvo velik pomen tudi za razvoj gospodarstva.</p>
               <p>Predstavnica Zakonodajno-pravne službe je opozorila, da del besedila prve točke
               predloga priporočila predstavlja ugotovitev, zato sodi v obrazložitev akta, v drugi
               točki pa naj se besedo "sramotne" nadomesti z ustreznejšo, saj ni primerna za
               besedilo akta, ki ga sprejema Državni zbor.</p>
               <p>Ministrstvo za pravosodje je opozorilo na možnost različnih interpretacij podatkov,
               ki so lahko v nasprotju z namenom njihovega zbiranja. Obravnavano gradivo po mnenju
               ministrstva ne prikazuje aktualnih podatkov in stanje ni tako kritično, kot ga skuša
               prikazati predlagatelj.</p>
               <p>Predstavnica Ministrstva za gospodarski razvoj in tehnologijo je predstavila ukrepe
               Vlade za podporo podjetništvu.</p>
               <p>Predstavnika Vrhovnega sodišča sta izpostavila, da na Vrhovnem sodišču tovrstna
               poročila stalno spremljajo z namenom izboljšanja svojega delovanja, pri pripravi
               nekaterih pa tudi sodelujejo. Opozorila sta, da tovrstna poročila pogosto vsebujejo
               tudi napotke, kako naj se zbrani podatki ne uporabljajo, da ne bi prišlo do njihovega
               napačnega interpretiranja in subjektivnih ocen, predstavila pa sta tudi nekaj
               aktualnih političnih podatkov o učinkovitosti sodstva.</p>
               <p>V razpravi so koalicijski poslanci menili, da želi predlagatelj predstaviti
               zastarele podatke na podlagi svojega subjektivnega izbora in interpretacije.
               Predstavili so nekaj drugih mednarodnih raziskav, ki kažejo Slovenijo kot
               demokratično državo, ki spoštuje človekove pravice. Opozorili so, da je odbor na
               predlog istega predlagatelja že večkrat obravnaval stanje v slovenskem pravosodju in
               ugotovil, da se stanje izboljšuje.</p>
               <p>Opozicijski poslanci so menili, da bodo aktualni podatki pokazali še slabo sliko
               slovenskega gospodarstva in pa pravosodja, zato so pozvali k čimprejšnji pripravi
               ustreznih reform, ki bodo pripomogle k blaginji Slovenije in njenih državljanov.</p>
               <p>Odbor je v skladu s 128. in 171. členom Poslovnika Državnega zbora glasoval o obeh
               točkah predloga priporočila skupaj in ju ni sprejel. Na podlagi razlage Komisije za
               Poslovnik v zvezi z drugim odstavkom, 61. člena Poslovnika Državnega zbora je
               predsednik odbora ugotovil, da je obravnava Predloga priporočila za vse slabše
               uvrstitve Slovenije na mednarodnih lestvicah, ki merijo spoštovanje človekovih
               pravic, učinkovitost pravne države in ekonomskega sistema, na matičnem delovnem
               telesu končana. Hvala lepa.</p>
            </sp>
            <sp xml:id="SDZ7-Izredna-21-2015-10-13.sp7">

               <speaker>PREDSEDNIK DR. MILAN BRGLEZ:</speaker>

               <p>Za uvodno obrazložitev mnenja dajem besedo predstavnici Vlade, državni sekretarki na
               Ministrstvu za pravosodje gospe Tini Brecelj.</p>
            </sp>
            <sp xml:id="SDZ7-Izredna-21-2015-10-13.sp8">

               <speaker>TINA BRECELJ:</speaker>

               <p>Hvala za besedo, gospod predsednik. Lep pozdrav poslankam in poslancem!</p>
               <p>Pred približno enim mesecem je bila v tem zboru na izredni seji razprava o uvrstitvi
               Slovenije na infografiki neke nevladne organizacije, katere podlaga so bili
               statistični podatki Evropskega sodišča za človekove pravice. Statistika, ki je
               vsebovala podatke za leto 2014, je bila objavljena že marca letos. Razpravljalo se je
               o ustreznosti metodologije, pojasnjevalo, na kateri sistemski problem so sodbe
               Evropskega sodišča za človekove pravice dejansko opozorile ter kaj so zgolj namenske
               interpretacije uradnih podatkov. Danes, mesec kasneje, je razprava na izredni seji
               spet o podatkih, statistikah, primerjavah.</p>
               <p>Tokrat so podatki starejši, najmlajši so iz leta 2013. Poročila in lestvice imajo
               sicer večinoma letnico 2015, to drži, a podrobnejše branje kaže, da temeljijo na
               starejših podatkih, s tem da so danes na voljo že nekatere nove lestvice. Slovenija
               se je tako na lestvici World Economic Foruma povzpela, konec meseca pa bo objavljen
               tudi novejši Doing Business.</p>
               <p>Lahko se strinjamo, da so različni indeksi in statistike le okvirni indikatorji
               stanja na posameznem področju, saj odražajo tudi nepravne in neekonomske dejavnike,
               kot so zaupanje v pravni sistem ali občutek recimo ekonomske svobode in podobno. Je
               pa dejstvo, da različni indeksi, ki imajo različne metodologije zbiranja in
               analiziranja podatkov, kažejo različne slike. Statistično posploševanje zato ne sme
               in ne more kazati dejanskega stanja po posameznih področjih. Podobna opozorila so
               navedena v vsakem takem poročilu oziroma so zapisana v drobnem tisku pri vsaki
               lestvici.</p>
               <p>Naj najprej omenim, da je bilo o pregledih stanja na področju pravosodja, če grem
               najprej sem, oziroma o tako imenovanem Justice Scoreboard tudi v Državnem zboru
               veliko razprave. Nazadnje maja letos, ko je bilo prepoznano stalno in postopno
               izboljšanje "delovanja sodstva, kar je pokazal tudi pregled za leto 2015".</p>
               <p>V zvezi s poročilom Ekonomska svoboda sveta 2015 in uvrstitvijo Republike Slovenije
               naj pojasnim, da je Slovenija na lestvici sicer res padla. Mimogrede, v tujih medijih
               je bil opažen tudi padec recimo ZDA. Razdelitev oziroma podrobnejši pregled naše
               ocene pa pokaže, kako smo se odrezali po posameznih področjih, in iz te razdelitve je
               razvidno, da je področje pravni sistem in lastninske pravice uvrščeno na najvišjem
               mestu izmed področij, in sicer na 55 z oceno 6,0. Navedeno poročilo pa je pravzaprav
               povzetek več študij drugih mednarodnih organizacij, torej se določeni rezultati
               Slovenije iz ene lestvice prepisujejo, uporabljajo tudi v drugih.</p>
               <p>Če pogledamo večletno točkovanje Slovenije v letnih poročilih ekonomske svobode
               sveta, je moč opaziti sorazmerno majhna gibanja, kar ne kaže drastičnega znižanja,
               kot ga predlagatelji želijo prikazati. Obstaja vrsta mednarodnih lestvic, na katerih
               se Slovenija različno uvršča. Če pogledamo na primer Indeks človekove svobode, ki je
               bil objavljen avgusta letos, se Slovenija uvršča na 41. mesto od 152, s tem da se ta
               indeks deli na dva kriterija, osebno svobodo in ekonomsko svobodo. Po kriteriju
               osebne svobode na primer je Slovenija na 12. mestu. Tudi Rule of Law indeks uvršča
               Slovenijo na 28. mesto od 102 razvrščenih, podatki so za leto 2014. Pri tem se v
               kategorijah temeljne pravice uvrščamo celo na 20. mesto, v kategoriji kazenskega
               pravosodja na 24. ter v kategoriji civilnega pravosodja na 25. mesto. Slovenija se
               pri nekaterih drugih indeksih uvršča sorazmerno visoko. Naj opozorim na Quality of
               Life Index, ki je za državljane najbrž najpomembnejši. Med državami južne Evrope smo
               tukaj uvrščeni na 2. mesto, za Španijo, med vsemi evropskimi državami pa na 13. mesto
               od 29. Med prav vsemi obravnavanimi državami po tem indeksu pa smo zasedli 22. mesto
               od 57 držav.</p>
               <p>Raznolika vrsta mednarodnih lestvic in indeksov torej. In uvrstitev Slovenije na njih
               je daleč od sramote in blamaže. Je pa dejstvo, da predlagatelji zahtevo za sklic
               izredne seje septembra 2015 – zdaj smo oktobra, sklic je bil septembra – utemeljujejo
               s podatki iz leta 2013 in starejšimi, s tem da je bilo pričakovano novo poročilo
               World Economic Forum medtem že objavljeno, v kratkem pa bo tudi novi Doing Business,
               in sicer oba z novejšimi podatki.</p>
               <p>Ko je govora o pravosodju, je nekaj priznanj slovensko pravosodje v preteklosti že
               prejelo, med drugim kristalno tehnico Sveta Evrope leta 2010 in leta 2012. Nazadnje
               pa je Evropska komisija v publikaciji Quality of Public Administration – A Toolbox
               for Practitioners, objavljeni aprila letos, kot primer dobre prakse izpostavila
               podatkovno skladišče in predsednikove plošče.</p>
               <p>Glede lestvic, ki temeljijo na podatkih pred letom 2013, je treba poudariti, da je
               govora o časih neke druge vlade. Če pa se vrnem k aktualni vladi, ne bi želela
               ponavljati ukrepov, ki jih je le ta sprejela z namenom, da se bo Slovenija tudi v
               prihodnje vzpenjala po različnih lestvicah. Vsi ste jih prejeli v vladnem gradivu,
               nekaj od njih je bilo predstavljenih, kot smo slišali, tudi na Odboru za pravosodje,
               prav tako pa sem prepričana, da ste delo te vlade v preteklem letu budno
               spremljali.</p>
               <p>Proučili smo priporočila skupine poslank in poslancev ter jih ne podpiramo, saj
               stanje v državi ni kritično, kot ga poskušajo predlagatelji rednih izrednih sej
               prikazati. Hvala lepa.</p>
            </sp>
            <sp xml:id="SDZ7-Izredna-21-2015-10-13.sp9">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Socialnih demokratov, zanjo mag. Bojana Muršič.</p>
            </sp>
            <sp xml:id="SDZ7-Izredna-21-2015-10-13.sp10">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsednik, za besedo. Spoštovani predstavniki Vlade, kolegice in
               kolegi!</p>
               <p>Naj na začetku omenim, da Socialni demokrati Slovenijo vidimo kot državo, ki bo
               zmagovala v kategoriji visoka kakovost življenja, kjer bodo prioritete usmerjene k
               varnosti in dostojanstvu človeka; varni in povezani skupnosti; dinamičnemu
               gospodarstvu, ki se napaja iz odličnosti, znanja in ustvarjalnosti; kjer so enake
               možnosti samoumevne in jih družba zagotavlja, s sposobno upravo in učinkovitim javnim
               sektorjem v šolstvu, zdravstvu, kulturi in športu; kjer so zaščitene naravne danosti
               in viri. Socialni demokrati menimo, da se je treba iz napačnih odločitev ali, če
               hočete, tudi zlorab, ki so se v naši družbi zgodile in se žal še dogajajo, za katere
               so državljanke in državljani tudi "dobro gor plačali", kot velikokrat rečemo v
               medsebojnih pogovorih, tudi kaj naučimo.</p>
               <p>Naša prizadevanja in podpora so usmerjeni k izboljšanju delovanja vseh podsistemov
               naše družbe, tudi pravosodnega sistema. Zakaj to omenjam? Ker predlagatelj ponovno v
               gradivu namenja veliko besed sodstvu in pravosodju ter navaja, da imamo v Sloveniji
               največ sodnikov na 100 tisoč prebivalcev. Ta predlagatelj se nikakor ne more
               spomniti, kdaj se je število sodnikov povečalo. V letnem poročilu o sodiščih za leto
               2008 – smatramo, da so to verodostojni podatki –, lahko preberemo, da je število
               sodnikov leta 2005 poskočilo na 969 sodnikov. Leta 2004 jih je bilo 776. V
               obrazložitvi tabele 39 navedenega poročila piše, da gre pri analizi kadrovskih
               podatkov upoštevati, da se je kadrovski načrt sodstva povečal izključno zaradi
               reforme prekrškovnega prava in s tem povezane priključitve sodnikov za prekrške.
               Torej, če preračunavamo, je bilo leta 2004 na 100 tisoč prebivalcev približno 38,8
               sodnikov, leto kasneje, torej 2005, pa skoraj 50, do konca mandata 2008 pa še nekaj
               več.</p>
               <p>Predlagatelji ponovno govorijo o nepristranskosti sojenja in dajanju videza
               nepristranskosti. Spoštovani, kje je nepristranskost pri odločanju o človekovih
               pravicah manjšin, na primer pri Romih, izbrisanih, istospolno usmerjenih, družinskih
               zadevah? Ali morebiti menite, da se to ne pozna na lestvicah, ki ocenjujejo človekove
               pravice?</p>
               <p>Socialni demokrati smo že nekajkrat poudarili, da je treba vse anomalije, ne le v
               sodstvu, tudi odpraviti. Vendar pa nenehen napad na eno od vej oblasti ter s tem
               ustvarjanje videza nesposobnosti delovanja sodstva in pravne države zagotovo ne le
               prispeva k padanju na mednarodnih lestvicah, ki merijo učinkovitost pravne države,
               ampak tudi vpliva na spoštovanje človekovih pravic in ekonomskega sistema. Pravzaprav
               bi morali vse lestvice, ki jih delajo različne mednarodne institucije pogledati, jih
               postaviti na skupni imenovalec, jih nepristransko oceniti in jim na ta način najti
               tisto pravo mesto Slovenije v družbi raznolikih držav.</p>
               <p>Spoštovani, morda je k padcu na različnih lestvicah pripomoglo tudi soočenje z
               gospodarsko in ekonomsko krizo, ki je je v svetu kazala svojo pogumnost že leta 2007
               in se nadaljevala v letu 2008. Z zamikom je udarila tudi v Sloveniji. Spoštovani, ta
               kriza se ni zgodila zaradi delavk in delavcev v javnem in zasebnem sektorju, ampak
               predvsem zaradi menedžerskega tekmovanja, kdo ima več, in s podporo nosilcev takratne
               oblasti, morda tudi nekega dela javnosti. V času tako opevane gospodarske rasti in
               rasti bruto domačega proizvoda za kar 6,9 %, pa "najuspešnejši vladi v Sloveniji" ni
               uspelo nič prihraniti za prihajajočo krizo oziroma za hude čase. Še več, uspela je
               davčno razbremeniti najbogatejše in s tem pripomogla k finančni luknji, ki je tudi
               zaradi posledic krize še danes nismo uspeli zapolniti.</p>
               <p>Spoštovani! Nič ni narobe, če vladi gleda pod prste, kaj dela in kako dela, je pa
               hudo narobe, če se nekdo nenehno trudi, da državo prikazuje v najslabši luči in jo
               primerja z državami, kot so Venezuela, Sierra Leone, Vietnam, Namibija in tako
               naprej. Kdo od vas bi si želel živeti tam?</p>
               <p>Socialni demokrati si želimo, da Slovenija postane družba, v kateri sodelujemo in se
               dopolnjujemo ter na ta način pripomoremo k večji blaginji. Hvala.</p>
            </sp>
            <sp xml:id="SDZ7-Izredna-21-2015-10-13.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo Luka Mesec.</p>
            </sp>
            <sp xml:id="SDZ7-Izredna-21-2015-10-13.sp12">

               <speaker>LUKA MESEC (PS ZL):</speaker>

               <p>Hvala za besedo in lep pozdrav vsem skupaj!</p>
               <p>Smo v trenutku, ko Državni zbor obravnava proračunsko zakonodajo, ki bo bistveno
               vplivala na življenje prebivalcev te države v naslednjih dveh letih. Slovenska
               desnica pa ta trenutek zopet izkorišča za neoliberalno propagando. Namesto da bi
               celoten Državni zbor usmeril vse napore v to, da bi bil proračun, ki ga sprejemamo,
               čim bolj socialno pravičen in čim bolj razvojno naravnan, bomo danes 7 ur
               razpravljali o uvrstitvi Slovenije na nekih neoliberalnih lestvicah, za katerimi se
               skrivajo, vsi vemo, kakšni interesi. Trenutek je zelo previdno izbran. Desnica čuti,
               da je finančni minister Mramor na njeni strani, da mu premier Cerar sledi in da bosta
               preostali koalicijski stranki, tako kot vedno, raje popuščali, kot se odrekli
               stolčkom v vladi. Desnica ve, da je to trenutek, ko je mogoče izboriti kakšno
               koncesijo za kapital.</p>
               <p>Najprej pa se je treba vprašati, o kakšnih priporočilih in kakšnih lestvicah danes
               govorimo. Državni zbor bo danes razpravljal o priporočilih, ki vsi skupaj temeljijo
               na lestvici ekonomske svobode. To lestvico izdeluje kvazineodvisni inštitut Fraser,
               ki ga niti ne prikrito, ampak precej odkrito financirajo multinacionalke, kot je
               Philip Morris, ustanovil pa ga je oče neoliberalizma Milton Friedman. Razpravljali
               bomo torej o lestvicah, na katerih so Jordanija, Čile in Gruzija uvrščeni desetine
               mest pred Norveško, Švedsko in Islandijo. Prav ste slišali, na tej lestvici, imam jo
               tukaj, je Jordanija 7., Čile 10, in 12. Na drugi strani pa je Norveška 27., Švedska
               42., Islandija pa šele 85. Če pogledamo druge kazalce, ima Jordanija 5 tisoč 400
               dolarjev BDP na prebivalca, Švedska 58 tisoč dolarjev na prebivalca, Švedska je 12.
               po indeksu človeškega razvoja, Jordanija pa 87. Fraserjev institut je Jordanijo
               uvrstil na 7. mesto, Švedsko pa na 2.</p>
               <p>Ta indeks, ki ga imamo pred sabo, torej nima nobene zveze z realnostjo, še manj pa z
               družbeno blaginjo, ampak se nanaša samo na slepo uresničevanje neoliberalnih doktrin.
               Ta izkrivljena podoba sveta, ki nam jo ta lestvica predstavlja, je tako absurdna in
               prosojna, da je v normalnih razmerah ne bi povohal noben resen medij in nobena resna
               politična stranka. Ampak očitno ne živimo v normalnih razmerah. Zato si moramo ob
               obravnavi teh poročil, priporočil, ki si tega imena niti ne zaslužijo, postaviti
               vprašanje, v čigavem interesu se ta propaganda izvaja in komu bi koristilo, če bi
               vlada ta priporočila izvajala oziroma komu koristi, da vlada takšna priporočila že
               dejansko upošteva.</p>
               <p>Odgovor na prvo vprašanje, se pravi, v čigavem interesu se ta propaganda izvaja, je
               jasen - v interesu kapitala. Kdor je kdaj primerjal uvrstitve držav na neoliberalnih
               lestvicah z lestvicami, ki merijo razvitost in blaginjo na podlagi objektivnih in
               mednarodno priznanih kriterijev, se je lahko prepričal, da te lestvice z razvitostjo
               in blaginjo nimajo prav nobene veze.</p>
               <p>Pred časom je bila v gospodarskih gibanjih objavljena zelo zanimiva statistična
               primerjava uvrstitve tranzicijskih držav na treh neoliberalnih lestvicah, ki so jo
               primerjali z uvrstitvijo na lestvicah, ki so izdelane po objektivnih ekonomskih
               kazalcih. Se pravi, na eni strani smo imeli lestvice inštituta Fraser,
               republikanskega inštituta Heritage in inštitut svetovnega ekonomskega foruma iz
               Davosa. Se pravi, privatni neoliberalni inštituti z jasnim mednarodnim kapitalskim
               zaledjem. Na drugi strani pa so bili objektivni podatki o standardnih makroekonomskih
               agregatih, kot so BDP na prebivalca, stopnja zaposlenosti, stanje tekočega računa
               plačilne bilance ali pa Ginijev koeficient, ki meri dohodkovno neenakost. Kaj je
               pokazala ta primerjava? Primerjava je pokazala, da je uvrstitev tranzicijskih držav
               na neoliberalnih lestvicah obratno sorazmerna z uspešnostjo teh držav po
               makroekonomskih kazalcih. Slovenija je bila recimo prva po BDP; prva po stopnji
               zaposlenosti, saj je imela najmanjšo stopnjo brezposelnost; prva po Ginijevem
               koeficientu, torej je bila dohodkovna enakost pri nas najmanjša; prva po številu
               patentov na milijon prebivalcev; po plačilni bilanci je bila takrat tretja, danes pa
               bi bila prva med vsemi tranzicijskimi državami. Kako se je uvrstila na neoliberalnih
               lestvicah? Na dveh od treh je bila zadnja, na eni pa je bila predzadnja. Trend je
               torej jasen. Bolj, kot je neka tranzicijska država razvita, konkurenčna, socialno
               razvita, inovativna, nižje jo uvrščajo te neliberalne lestvice, ki nam jih danes
               predlagatelj podaja kot priporočilo oziroma kot kazalec, po katerem se moramo
               ravnati.</p>
               <p>Enako se je pokazalo, ko so v raziskavi upoštevali še uvrstitev na dveh manj znanih
               lestvicah, ki merita potencialne možnosti za razvoj in indeks človekovega razvoja.
               Prva je indeks Atlas of Economic Complexity, ki ga pripravljajo na Harvardu. Tam se
               je Slovenija uvrstila celo na 10. mesto, kar je pred Francijo in ZDA. Po Indeksu
               človeškega razvoja, ki ga objavljajo Združeni narodi, se je znašla na 21. mestu, kar
               pomeni, da se po indeksu, ki ga pripravljajo Združeni narodi, ne pa nek privatni
               neoliberalni inštitut, Slovenija uvršča pred vse vzhodnoevropske in vse južnoevropske
               države, celo pred Italijo in Francijo. Vzorec je torej jasen. Če vzamemo skupino
               držav, kot so tranzicijske države, ki so si približno podobne po razvitosti, so tiste
               države, ki uvajajo neoliberalne politike bistveno manj ekonomsko uspešne, bistveno
               manj konkurenčne, bistveno manj inovativne, predvsem pa manj prijazne navadnemu
               človeku. Se pa seveda uvrščajo višje na lestvici ekonomske svobode Fraserjevega
               inštituta, če je komu pač to tam v tolažbo. Zato se moramo vprašati, kaj v resnici
               pomenijo konkurenčnost, učinkovitost in svoboda v tem neoliberalnem novoreku, s
               katerim danes spet postopamo.</p>
               <p>Te tri vrednote v priporočilih, ki jih je pripravil predlagatelj, seveda nimajo
               tistega pomena, ki ga imajo sicer v družbi. Ko neoliberalci recimo govorijo o
               konkurenčnosti, konkurenčnost za njih ne pomeni to, kar si ostali predstavljajo kot
               konkurenčnost. Konkurenčnost je izvozna sposobnost države. Država je konkurenčna, ko
               je sposobna izvažati, država je konkurenčna, ko je njen izvoz višji od uvoza. Za
               neoliberalce pa konkurenčnost ne pomeni izvozne sposobnosti, ampak pomeni izključno
               uslužnost kapitalu. Ko neoliberalec spregovori o konkurenčnosti, ima v mislih
               fleksibilno delovno silo, nizke davke za bogate, nizke okoljske in nizke potrošniške
               standarde. Kajti če pogledamo objektivna dejstva, vidimo, da je Slovenija visoko
               konkurenčna država. V vzhodni Evropi je bila vedno nadpovprečna na področju zunanje
               trgovine, v zadnjih letih pa je po tem kazalcu praktično na prvem mestu. Kako lahko
               nekdo pri zdravi pameti trdi, da naši zaposleni, naši delavci niso konkurenčni, če pa
               smo imeli lani 7 % presežek na tekočem računu plačilne bilance, kar je celo preko
               tega, kar evropska pravila dovoljujejo, in se s tem postavljamo v bistvu na prvo
               mesto ob bok Nemčiji. Slovenska družba je lani imela 2,6 milijarde evrov več, kot je
               porabila, in tudi zadnja napoved Umarja ugotavlja, da se izvozna konkurenčnost
               Slovenije povečuje, ampak očitno za neoliberalce to ni dovolj. To seveda ne pomeni,
               da Slovenija ni konkurenčna, to pomeni samo to, da za špekulativne sklade, ki
               kupujejo državna podjetja po likvidacijskih cenah ali pa za razne finančne
               svetovalce, s kakršnimi imamo zadnji teden opravka, ki jim 21 tisoč evrov plače ni
               dovolj, to niso dejstva oziroma to niso relevantni podatki, oni si konkurenčnost
               predstavljajo popolnoma drugače.</p>
               <p>Ko neoliberalci govorijo o ekonomski učinkovitosti, če se prestavim na drugo točko,
               spet ne mislijo na inovativnost gospodarstva ali pa na bruto družbeni dohodek, kajti
               po teh dveh kazalcih je Slovenija pred vsemi drugimi vzhodnoevropskimi državami, da o
               državah, kot so Jordanija, Gruzija ali pa države tretjega sveta, ki se po tej
               lestvici uvrščajo par deset mest, če ne celo sto mest pred nami, niti ne govorim.
               Slovenija je imela leta 2011 52 patentov na milijon prebivalcev, Estonija, ki je po
               Fraserjevi lestvici prva med tranzicijskimi državami, jih je imela štirikrat manj,
               Romunija pa triinštiridesetkrat manj. Enako je z BDP – Slovenija ima še vedno
               najvišji BDP na prebivalca med tranzicijskimi državami. Po podatkih Svetovne banke je
               bil ta v Sloveniji lani 24 tisoč dolarjev, na Češkem 19 tisoč 500. Slovenija je po
               BDP 35. država na Svetu, Jordanija, ki nam jo očitno predlagatelji, ki to lestvico
               berejo resno, postavljajo za zgled, pa 95.</p>
               <p>Ko neoliberalci govorijo o ekonomski svobodi, spet ne mislijo na svobodo
               posameznika, možnost, da človek živi dostojno življenje in da ni žrtev kriminala ali
               represije, ampak mislijo na neomejene možnosti izkoriščanja. Ekonomska svoboda spet
               pomeni nizke davke, predvsem nizke davke za bogate. Pomeni fleksibilno delovno silo,
               ki jo lahko odpustiš kadar koli in brez odpravnine, pomeni čim bolj proste roke pri
               izkoriščanju naravnih virov. Ali nismo ravno v zadnjih letih spoznali, kaj pomeni
               fleksibilizacija delovne sile, kaj pomeni, če z zniževanjem davkov na visoke dohodke
               in kapital povzročiš velik javnofinančni primanjkljaj, kakšno škodo delajo
               megalomanski gradbeni projekti in, konec koncev, kaj to pomeni za bilance bank? To,
               kar nam prodajajo predlagatelji, je svoboda za kapital in suženjstvo za vse
               ostale.</p>
               <p>Višek cinizma je, da nam nekdo daje priporočila na podlagi lestvic, na katerih so
               policijske države, kot sta Jordanija ali pa Madžarska, daleč pred Švedsko, Islandijo
               in Slovenijo. Če pogledamo za primerjavo in vzamemo samo ZDA, ki so na tej lestvici
               16., vidimo, da je v ZDA zaprtih 698 ljudi na 100 tisoč prebivalcev, v Sloveniji pa
               skoraj desetkrat manj, se pravi 74. Zdaj pa bi nekdo po tej lestvici svobode rad
               sporočil, da je Slovenija manj svobodna država kot Združene države Amerike. Poleg
               tega je element svobode svobodna izbira, se pravi svobodna izbira potrošnika, ampak z
               vidika neoliberalcev je zaščita potrošnikovih pravic samo administrativno breme in
               zato so ne nazadnje tudi največji zagovorniki čezatlantskih sporazumov, ki bodo te
               varovalke na vseh možnih mestih odpravile. In naposled, ali ni pogoj svobode ravno
               dostojni dohodek? Ali ni ravno dostojen dohodek bistveni pogoj svobode posameznika?
               Slovenija je, če spet pogledamo objektivne kazalce, po stopnji tveganja revščine še
               vedno daleč pod povprečjem Evropske unije, poleg tega pa imamo nadpovprečne zneske
               socialnih pomoči in minimalne plače. To seveda omejuje svobodo kapitala, je pa po
               drugi strani garant svobode ljudi, je garant svobode najšibkejših v družbi.</p>
               <p>Švedska, Islandija in Slovenija, ki ščitijo najšibkejše, bolj kot Jordanija, Gruzija
               in Armenija, s tem seveda omejujejo svobodo kapitala, ampak zato, da bi povečale in
               zagotovile dostojno življenje in svobodo ter blaginjo ostalih ljudi.</p>
               <p>V čem je torej manipulacija predlagateljev? Na tem mestu se obračam na vas,
               koalicijske poslance. Ta propagandna akcija je namreč namenjena vam. Koalicija je
               tista, ki določa politike te države, koalicija je tista, ki je pod stalnim pritiskom
               Evropske komisije in korporativnih medijev, ki stalno zahtevajo strukturne reforme.
               Koalicijski poslanci pa ste tisti, od katerih bo odvisno, ali bo država ohranila
               civilizacijske dosežke, zaradi katerih je kakovost življenja v Sloveniji še vedno
               primerjalno pred vsemi vzhodnoevropskimi in jugovzhodnimi državami, ali pa bomo te
               civilizacijske dosežke zaradi priporočil oziroma zahtev nekaterih enostavno
               odpravili. Zato se moramo vprašati, kako smo dosegli ta standard, ki ga danes na
               srečo še imamo. Predlagatelji so v obrazložitvi zapisali, da je rešitev v tem, da se
               tranzicija v Sloveniji dokončno zaključi. Prav to je bistvo manipulacije, na katero
               je, na žalost, nasedla tudi stara levica. Prepričali so vas, da je pri nas kakovost
               življenja visoka, kljub temu da nismo izvajali neoliberalne šok terapije in
               strukturnih reform ter da je skrajni čas, da jih začnemo. V resnici pa je pri nas
               kakovost življenja visoka ravno zato, ker nismo izvajali šok terapije in strukturnih
               reform. Sistem, ki je bil v 90. letih v Sloveniji vzpostavljen, se napačno imenuje
               gradualizem, ker naj bi to pomenilo, da obstaja samo en cilj družbenega razvoja, se
               pravi, neoliberalizem, h kateremu gredo nekatere države hitro, preko šok terapije,
               Slovenija pa preko gradualizma počasi. Ampak to je prevara. Kdor se ima vsaj
               približno za socialnega, mora ta imperativ zavrniti in se zavzeti vsaj za kapitalizem
               s človeškim obrazom, kakršen je obstajal po drugi svetovni vojni praktično na
               celotnem zahodu, danes pa ga prakticirajo skandinavske države oziroma ga je, vsaj do
               leta 2004, tudi Slovenija. V tistih letih smo po BDP dohitevali zahodne države in
               nismo imeli težav z javnim dolgom, gospodarstvo je bilo neto upnik do tujine,
               verjetno pa smo bili še slabše kot danes uvrščeni na teh vaših lestvicah.</p>
               <p>Bistveno pa je, da razčistimo s temi manipulacijami. Ena takšna aktualna
               manipulacija, ki se pojavlja, je trditev, da naj bi Češka izrinila Slovenijo s prvega
               mesta med tranzicijskimi državami. Nekateri so na tej podlagi že začeli razglašati,
               da so pa zdaj kar vse tranzicijske države prehitele Slovenijo po standardu. A nič od
               tega ne drži. Naš BDP na prebivalca je bil lani 18 tisoč 100 evrov, češki pa 14 tisoč
               600. Če primerjamo gibanje BDP v stalnih vrednostih, vidimo, da je razlika med Češko
               in Slovenijo danes večja, kot je bila recimo leta 1995. Edino, kar drži, je, da je
               Češka Slovenijo – ampak to ni bilo prvič, to se je že večkrat zgodilo v preteklosti –
               prehitela po BDP, izraženem v kupni moči. Tu ima Češka 84 % evropskega povprečja,
               Slovenija pa 83. Ampak če pogledamo zneske povprečne plače, bomo videli, da je
               povprečna slovenska plača za 10 % višja od češke. Če gresta slovenski in češki
               delavec na dopust v tujino, pa ima slovenski zaradi višjega realnega BDP za eno
               tretjino večjo kupno moč od češkega. Če pogledamo šibkejše, bomo videli, da je na
               Češkem minimalna plača samo 331 evrov, se pravi, da ima slovenski zaposleni na
               minimalni plači skoraj enkrat večjo kupno moč od kolega na Češkem. Tega ne govorim
               zato, ker bi trdil, da je v Sloveniji vse v redu, ampak zato, da malo razpihamo meglo
               iz teh očitnih manipulacij, ki se pojavljajo v medijih. Te manipulacije namreč niso
               namenjene ničemur drugemu kot protisocialnim politikam, ki so zapisane v teh
               poročilih. Zelo jasno je, kam te politike gredo. Priporočila namreč predlagajo
               spremembe v Sloveniji na področju davčne politike, zdravstvenega varstva, javnega
               sektorja. In zato se je treba vprašati, kaj pomenijo te reforme.</p>
               <p>Davčna reforma. Evropska primerjava kaže, da te pavšalne trditve, da imamo v
               Sloveniji najvišje davke, enostavno ne držijo. V Sloveniji zberemo skupaj za 35,7 %
               BDP davkov in prispevkov, povprečje Evropske unije je 39,4 %, torej 4 % več. Drugo,
               imamo ekstremno nizke davke na kapital. Njihov delež pri nas znaša samo 10 %, v
               Evropi znaša povprečje nad 20 %. Držimo tudi neslavni rekord v EU, in sicer, da imamo
               najnižjo osnovo za davke od kapitala. V sosednji Avstriji, po kateri se tako radi
               zgledujemo, je dolgoletno povprečje na davke za kapital 25 %, v Sloveniji 19 %. Ob
               tem imamo izjemno visoko obdavčeno potrošnjo. Bolj kot slovenski potrošniki so z DDV
               in trošarinami obremenjeni samo Madžari, Estonci in Portugalci, zato je treba iti v
               bistvu ravno v drugo smer, kot predlaga predlagatelj. Popolnoma napačno je, da še
               naprej znižujemo davke za bogate in kapital, ki so že tako premajhni in pod
               povprečjem Evropske unije, na drugi strani pa večamo posredne davke, kot so DDV,
               trošarine in tako naprej, ki pa evidentno najbolj prizadenejo tiste s tanjšimi
               denarnicami, najbolj prizadenejo socialno najšibkejše.</p>
               <p>Če se dotaknemo zdravstvene reforme, je reforma, o kateri govorijo predlagatelji,
               nekaj povsem drugega kot to, kar naši prebivalci potrebujejo in kar je koalicija
               nenazadnje zapisala v koalicijski sporazum. V koalicijskem sporazumu ste obljubili,
               da boste dopolnilno zdravstveno zavarovanje, ki je zdaj komercialno, nadomestili s
               pravično javno dajatvijo. Desna opozicija na drugi strani predlaga, da bi komercialna
               zavarovanja z dopolnilnega zdaj razširili še na vsa ostala. Njihova reforma pomeni,
               da bi tisto, kar se je že v praksi izkazalo za nepravično in neučinkovito, razširili
               na celoten sistem. Ministrstvo za zdravje je v odgovoru kolegu Kordišu navedlo, da 20
               % denarja, ki ga zberemo s premijami dopolnilnega zavarovanja, ostane v
               zavarovalnicah. 20 % obvezne dajatve ostane v zavarovalnicah. Vlada po 14 mesecih še
               ni podala konkretnega predloga, kako to rešiti, predlagatelj pa na drugi strani
               zagovarja, da bi ta neučinkovit in nepravičen model raznesli še na druge oblike
               zdravstvenega zavarovanja.</p>
               <p>Če za konec spregovorim še na kratko o tako imenovani dobronamernosti teh
               priporočil. Predlagatelji tokratnega priporočila so pozimi predlagali sklepe, s
               katerimi je Državni zbor naložil Banki Slovenije, da pripravi poročilo o vzrokih za
               nastanek bančne luknje oziroma kapitalskega primanjkljaja bank. Ko je Banka Slovenije
               2. marca to priporočilo tudi pripravila in ga poslala v Državni zbor, so ga preprosto
               ignorirali. V obrazložitvi zahteve za ustanovitev preiskovalne komisije, ki se dotika
               ravno tega, se pravi nastanka bančne luknje, ga niso niti omenili. Poročila, ki so ga
               sami naročili. Seveda je jasno, zakaj. To poročilo Banke Slovenije je pokazalo, da je
               eden od bistvenih vzrokov za bančno luknjo pregrevanje gospodarstva, ki ga prva
               Janševa vlada ni zavirala, ampak ga je z napačnimi politikami celo spodbujala.
               Predlagatelji v obrazložitvi današnje seje na vse pretege hvalijo Janševo vlado,
               ampak dejstva kažejo prav nasprotno. Celo javni dolg, ki je po navadi njihov kronski
               argument, se je celo v času prve Janševe vlade, se pravi od leta 2004 do konca 2008
               povečal za 787 milijonov evrov. Čeprav bomo slišali, kako je bil proračun leta 2007
               izravnan, bi predlagatelji po švicarski fiskalni formuli, ki so jo v tem mandatu
               predlagali sami, morali takrat imeti milijardo presežka, vendar so imeli ničlo. Se
               pravi, milijardo presežka bi morali imeti po lastnem predlogu, zdaj se pa hvalijo, da
               so imeli ničlo. Čeprav zdaj na vse pretege zahtevajo stiskanje pasov, so samo v letih
               2007 in 2008, v času največje konjunkture v zadnjih 25 leti,h ustvarili 2,2 %
               strukturnega primanjkljaja. Zdaj pa naj bi dovolili, da bi nam ti isti ljudje, ki so
               tako katastrofalno vodili ekonomsko politiko v letih med 2004 in 2008 ter v letih
               2012 in 2013, podajali recepte za ekonomske reforme, in to na podlagi popolnoma
               nekredibilnih lestvic, za katerimi se sploh ne skriva interesa mednarodnega kapitala,
               ta je povsem odprt.</p>
               <p>Spoštovani, ta priporočila so v postopkovnem smislu navadna farsa, v vsebinskem
               smislu pa manipulacija, njihov namen pa je propagiranje proti socialnim politikam. V
               Združeni levici se zato s tem tudi umikamo iz današnje razprave, saj v tej farsi ne
               mislimo sodelovati. Hvala.</p>
            </sp>
            <sp xml:id="SDZ7-Izredna-21-2015-10-13.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zadnjo mag.
               Matej Tonin.</p>
            </sp>
            <sp xml:id="SDZ7-Izredna-21-2015-10-13.sp14">

               <speaker>MAG. MATEJ TONIN (PS NSi):</speaker>

               <p>Spoštovani kolegice in kolegi!</p>
               <p>Slovenija še ni rešena, pa se lahko trudimo še tako močno razpihovati meglo, pa bomo
               pod to meglo že vedno našli 100 tisoč ljudi brez dela in 300 tisoč ljudi pod pragom
               revščine. Slovenija je trenutno v fazi zatišja pred nevihto. Gospodarska rast nas je
               na nek način uspavala in nas spodbudila k temu, da ne naredimo kar je nujno.
               Nedelujočih sistemov še vedno nismo popravili in ko bo megla ponovno pritisnila in ko
               bo ponovno prišlo do nevihte, takrat se bodo znova v vsej svoji razsežnosti pokazale
               vse težave, ki jih ima Slovenija.</p>
               <p>Pri razpravi o uvrstitvi Slovenije na redni lestvici globalne konkurenčnosti
               Svetovnega gospodarskega foruma je treba najprej izpostaviti dejstvo, da je bila
               Slovenija še pred krizo leta 2009 uvrščena na 39. mesto, nakar je v naslednjih petih
               letih sledil zdrs na 70. mesto, ki ga je Slovenija zasedla v lanskem letu.</p>
               <p>Ker je bilo na seji matičnega delovnega teles na Odboru za pravosodje največ govora o
               tem, ali so bili podatki za uvrščanje držav na tej lestvici zajeti na pravilen način,
               morda nekaj besed tudi o tem. Metodologija redne letne lestvice globalne
               konkurenčnosti Svetovnega gospodarskega foruma je sestavljena iz kombinacije
               gospodarskih kazalcev in ankete med gospodarstveniki. Torej iz objektivnih in
               subjektivnih kriterijev. Metodologija je enaka za vse države. Razprava o
               reprezentativnosti se nam v Novi Sloveniji zdi odveč in se jo poslužujejo predvsem
               tisti, ki so v največji meri sami odgovorni za stanje, ki imamo danes, hkrati pa
               imajo interes, da se nič ne spremeni.</p>
               <p>Kaj nam pravzaprav sporočajo uvrstitve na teh lestvicah? Da imamo v Sloveniji še
               vedno številne težave in probleme. Zaradi uvrstitev na teh lestvicah nas nihče ne
               kaznuje, nam pa te uvrstitve lahko pomagajo pri razumevanju, kje smo dobri, kje smo
               slabi, kje se velja še izboljšati in kakšne ukrepe bi morali postoriti. OECD,
               katerega tudi člani smo, nam je v lanskem letu s posebnim dokumentom z naslovom
               Reforme za močno in vzdržno gospodarsko okrevanje izdal nekatera priporočila. Ta
               gredo v smer zniževanja birokratskih ovir v industriji in storitvah, v smer
               povečevanja tujih naložb, ki bi razbremenila slovenska prezadolžena podjetja, in
               zmanjševanje deleža državne lastnine ter izboljšanje upravljanja obstoječih državnih
               podjetij. Relativno samoumevne stvari. Kaj je pri tem tako motečega, da nam nekdo
               priporoča debirokratizacijo, nadaljevanje razdolževanja podjetij in umik politike iz
               gospodarstva? Kje tukaj vidite zmanjševanje socialnega statusa državljanov?</p>
               <p>Tudi švicarski inštitut za razvoj menedžmenta v svoji lestvici izkazuje padec
               Slovenije na lestvici konkurenčnosti po letu 2009, ko smo bili na 32. mestu, do lani,
               ko smo padli na 55. mesto. Danes smo sicer na 49. mestu, nikakor pa ne moremo biti
               zadovoljni, predvsem ne z ukrepi, za katere je odgovorna sedanja vlada. Podjetniki in
               gospodarstvo nas opozarjajo na neugodno, predvsem pa na neprimerno poslovno okolje.
               Kaj nam še sporočajo gospodarstvo in gospodarstveniki? Prav njihova zahteva v zvezi z
               izboljšanjem poslovnega okolja je zagotovitev pravne države. To je učinkovito in
               neodvisno sojenje v razumnem roku. Kazalniki so na tem področju za Slovenijo še vedno
               izrazito neugodni. Kljub zagotovilom predstavnikov sodišč in Ministrstva za
               pravosodje, da se čas trajanja civilnih in gospodarskih postopkov skrajšuje,
               statistični podatki še vedno izkazujejo, da traja gospodarski spor v Sloveniji enkrat
               dlje kot na primer v socialni Avstriji. Dejstvo pa je, da je dejansko trajanje
               postopka v večjih gospodarskih sporih ne le 10 mesecev, kot kažejo statistični
               podatki, ampak mnogo več. Tako namreč poročajo številni tisti, ki so v te spore in
               postopke neposredno vpleteni. Opozarjajo tudi na neustrezno insolvenčno zakonodajo in
               na predolge stečajne postopke.</p>
               <p>Vlada je, milo rečeno, počasna in omahljiva pri sprejemanju ukrepov za izboljšanje
               poslovnega okolja. Tudi proračuna za naslednji dve leti ne kažeta, da bi se v
               Sloveniji kaj bistvenega spremenilo. Tudi proračuna za leti 2016 in 2017 sta še vedno
               proračuna za ohranjanje statusa quo. Ni pričakovati, da bi sedanja vlada resno
               pripravila Slovenijo na morebitne težke čase. Ti pa nas zagotovo čakajo v obliki
               migrantske krize, ki se bo še dodatno stopnjevala; v obliki zaostritve ekonomske
               situacije v Evropi, zlasti v državah, v katere Slovenija največ izvaža; v zelo
               kratkem se lahko spremenijo tudi same obrestne mere, ki jih trenutno plačuje
               Slovenija. Tukaj gre v vseh primerih za milijone in mi še vedno nismo pripravljeni.</p>
               <p>Po podatkih Umarja, ki jih je nedavno predstavil na Odboru za gospodarstvo, bo
               Slovenija šele leta 2017 dosegla stanje iz leta 2008. Lahko torej že govorimo o
               izgubljenem desetletju za Slovenijo. Izgubljeno desetletje pa zato, ker v teh desetih
               letih nismo opravili domače naloge, saj nismo prilagodili naše okolje, našo državo na
               izzive prihodnosti, ki nas čakajo. V Novi Sloveniji zagotovo vidimo pet ključnih
               reform, ki jih bo morala Slovenija realizirati v prihodnjih petih, morda desetih
               letih. To pa so: davčna reforma, zdravstvena reforma, reforma trga dela, pokojninska
               reforma in pa sodna reforma.</p>
               <p>Glede davčne reforme bi veljalo reči, da se v Sloveniji ustvarja neke vrste umeten
               konflikt, ko levica na eni strani poskuša desnico prepričati, da zagovarja izrazito
               znižanje obdavčitev kapitala. Pa to ni res. Ne boste verjeli, v Sloveniji se desnica
               zavzema za razbremenitev dela, za davčno razbremenitev plač in je včasih izjemno
               težko razumeti, zakaj pri tej točki ni sodelovanja in podpore tistih strank, ki
               najbolj izrazito in najbolj odločno zagovarjajo socialno državo. V Sloveniji so plače
               izjemno visoko obdavčene in ko opozicijske stranke, v tem primeru Nova Slovenija,
               prihajamo s konkretnimi ukrepi – ne zgolj z deklaracijami, resolucijami ali izjavami
               za javnost, ampak s konkretnimi zakonskimi izvedbami –, kako dvigniti neto minimalno
               plačo, pri tem pa ne povečati bruto minimalne plače in s tem dodatno obremeniti
               gospodarstvo, s strani levice doživljamo nekako medle in neodločne odzive. Tu bi si
               zagotovo predstavljali mnogo bolj odločno podporo v smislu razbremenjevanja plač in v
               smislu povečanja kupne moči tistih najšibkejših. Po našem predlogu bi tisti z
               minimalno plačo mesečno dobili 50 evrov več, kar v enem letu znese kot ena dodatna
               plača.</p>
               <p>Glede zdravstvene reforme se ponovno vzpostavlja nek umeten konflikt, kako naj bi
               desnica zagovarjala privatno zdravstvo, levica pa javno socialno zdravstvo. Tudi to
               ne drži. Tudi mi zagovarjamo javno zdravstvo, zagovarjamo pa drugačen način
               financiranja tega zdravstva. Kakšen drugačen način? Ne takšen, da bodo prej na vrsto
               prišli tisti, ki nekoga poznajo, ampak da bodo vsakemu državljanu omogočene solidne
               in kvalitetne storitve. Ko se spet umetno ustvarja konflikt, češ kako je danes vse
               super, ko imamo veliko državno zavarovalnico, ki za neke storitve plačuje petkrat več
               kot privatne zavarovalnice v Avstriji ali v Nemčiji, je izrazito lahko demagoško
               prodajati zgodbo, kako bo slovenski zdravstveni sistem sesula uvedba večje
               konkurenčnosti na področju zdravstvenega zavarovanja. Oziroma, če sem še nekoliko
               bolj natančen, sprašujem se oziroma povem drugače, da vam zagotovo lahko garantiram,
               da bo privatna zavarovalnica zelo zainteresirana, da bo vam omogočila čim boljšo
               operacijo kolka, ker če vam je ne bo, vam jo bodo morali čez dve, morda tri leta
               ponovno plačati, medtem ko je pa jasno, da je to veliki državni zavarovalnici vseeno,
               ker gre iz ene velike državne vreče, kjer izgube tako ali tako pokriva proračun.</p>
               <p>Reforma trga dela. Pravijo, da gre za neoliberalno reformo, ki naj bi spodbujalo
               hitrejše odpuščanje. Jaz se s tem ne strinjam. Potrebna je reforma, ki bo omogočala
               hitrejše zaposlovanje. Danes bi marsikdo koga zaposlil, ampak zaradi rigorozne
               delovnopravne zakonodaje se to ne dogaja, zato imamo delo na črno, imamo minimalno
               plačo, ostala plača pa v kuverti.</p>
               <p>Pokojninska reforma. Mislim, da bo v prihodnosti treba pogledati resnici v oči in
               reči, da če želimo ustaviti padanje pokojnin, bo treba zavoljo demografije nekaj
               storiti. Lahko pa bomo še naprej poslušali stranko, ki sliši na ime Desus, ampak
               odkar so oni v koalicijah, so penzije realno padle za 16 %, to je pač preverljiv
               podatek.</p>
               <p>Sodna reforma. Mi potrebujemo učinkovitejše sojenje, potrebujemo hitrejše sojenje in
               nikakor se ne morem strinjati s tistimi, ki trdijo, da manj ljudi v zaporu pomeni
               večjo svobodo. Kaj pa, če manj ljudi v zaporu pomeni neučinkovito sodstvo? Kaj pa, če
               manj ljudi v zaporu pomeni, da tiste, ki so barabe in delajo nepravilnosti, država ne
               zna spraviti pred roko pravice in jih spraviti pod ključ? Tudi sodna veja oblasti si
               bo morala nastaviti ogledalo in si jasno odgovoriti na nekatere stvari.</p>
               <p>Da zaključim. Zagotovo lestvice niso bistvene, lahko pa nam bistveno pomagajo
               razumeti našo situacijo. Žal živimo v okolju, v katerem bomo, če se ne bomo
               prilagodili, izginili.</p>
            </sp>
            <sp xml:id="SDZ7-Izredna-21-2015-10-13.sp15">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina nepovezanih poslancev, zanjo dr. Bojan Dobovšek.</p>
            </sp>
            <sp xml:id="SDZ7-Izredna-21-2015-10-13.sp16">

               <speaker>DR. BOJAN DOBOVŠEK (PS NP):</speaker>

               <p>Spoštovani vsi, ki spremljate to sejo! Dosedanje razprave več ali manj potekajo
               okrog statistik, zbiranja statistik in primerjav. Jaz mislim, da je bolje, da se
               posvetimo problemom te države in kako jih bomo rešili.</p>
               <p>Seveda se bodo iskale rešitve za te statistike s tem, da se bo diskreditiralo
               institucije, ki so te statistike delale, kako so ti rezultati zbrani, skušalo se bo
               prikazati več raziskav z drugih področij, utopiti v nekih podatkih ali pa zmanjšati
               pomembnost teh raziskav. Moramo se zavedati, da ima statistične podatke v oblasti
               elita, noblesa in vlada. Tisti imajo dostop do podatkov, tisti lahko naročijo
               podatke, tisti jih lahko prirejajo, kar smo videli zadnjič pri drugem tiru. Naročiš
               podatke in izdelajo se takšni podatki, kot jih želiš. Moramo se začeti spraševati,
               kakšne so te statistike, kvalitativne, kvantitativne, proksi analize, viktimološke
               študije, še bolj pa bi se morali ukvarjati s študijami, ki se ukvarjajo s škodo, ki
               je že bila povzročena. Pri nas je škode že veliko, vendar se s tem nihče ne ukvarja,
               zato je bolj pomembno, da se posvetimo glavnim problemom.</p>
               <p>Danes je bilo že nekajkrat omenjeno, da imamo gospodarsko rast. Da, gospodarsko rast,
               od katere imajo korist več ali manj korporacije ne pa ljudje. Iz uradnih statističnih
               podatkov za Slovenijo, ki jih izdaja Statistični urad Republike Slovenije, izhaja, da
               poraba pada, da se zmanjšuje produkcija v Sloveniji in da se zmanjšuje kreditiranje
               slovenskega gospodarstva. Kaj se dogaja v gospodarstvu? Dobri podatki kažejo, da nas
               iz slabe situacije vleče izvoz. Če podrobno analiziramo zadevo, vidimo, da naša
               podjetja poceni proizvajajo tiste produkte, ki jih ne rabimo, po drugi strani pa mi
               drago uvažamo produkte, ki jih potrebujemo. Zato je bolje govoriti o problemih, da
               spodbudimo domače gospodarstvo in domačo porabo, kar bo seveda dvignilo življenjski
               standard in pa seveda posledično pravice ljudi.</p>
               <p>Večkrat je izpostavljeno, da mladi pri nas lažje pridejo do dela. Če se zopet
               poglobimo v samo problematiko, vidimo, da mladi prihajajo do dela, ki pa je več ali
               manj prekarno, kar pomeni, da ne morejo dobiti stalne službe, na podlagi katere
               izhajajo določene pravice. Mladi opravljajo delo tako, da morajo ustanoviti svoje
               podjetje, zato imamo na drugi strani cel kup mladih, ki so že v stečaju, potem pa
               starši potem pokrivajo njihove stroške. Mladi dobijo delo tako, da se morajo
               zaposliti v več organizacijah in potem deliti svoje delo z več podjetniki. Pretentajo
               jih s tem, da bo zelo uspešno, če bodo delali doma – s tem ni stroškov prevoza, ni
               stroškov hrane, ni stroškov najema opreme in podobnega. Tudi takšno delo ne pomeni
               stalne zaposlitve za mlade. Prav tako se sprašujemo, kaj je s pripravništvom. Vse te
               oblike dela pomenijo kršenje človekovih pravic mladih, poleg tega pa še vedno več
               investirajo in participirajo pri svojem izobraževanju.</p>
               <p>Če preidem na naslednji problem, to je problem korupcije. Korupcija, kot vemo iz
               samih statističnih podatkov, je zajeta zelo kvalitativno in kvantitativno po drugi
               strani, največji problem za Slovenijo pa je zajeti problem sistemske korupcije. Mi
               smo prvič priznali, da takšno korupcijo imamo, vendar se nismo lotili reševanja
               tovrstne korupcije. Imamo Komisijo za preprečevanje korupcije, ki pa ima od samega
               začetka več problemov, kot bi jih lahko rešila. Sistem reševanj s tako imenovano
               pravno državo, na eni strani imamo "rule of law" – angleški sistem, na drugi strani
               pa "rechtsstaat" – nemški sistem. Kaj je glavni problem za Slovenijo? Slovenija kot
               takšna ima nemško tradicijo in ima nemško temelječ pravni sistem, gospodarstvo pa je
               orientirano na ameriško usmeritev. In ker se ta dva sistema strižeta, tudi pravna
               država ne more delovati, tako kot bi lahko delovala.</p>
               <p>Na fakulteti v Würzburgu, na kateri smo raziskovali pravno državo, smo ugotovili, da
               pravno državo najbolj zavira prav korupcija v najširšem smislu in tako imenovane
               slabe neformalne institucije, med katerimi nastopijo neformalne mreže, ki so seveda
               problem Slovenije. Zato pravna država ne deluje in posledično so tudi problemi v
               sodstvu. Na probleme v sodstvu smo večkrat opozorili v temu Državnemu zboru, predvsem
               na Mandatno-volilni komisiji, izpostavimo lahko seveda kadrovanje in napredovanje, ki
               je netransparentno, kar smo nekajkrat videli pri imenovanju sodnikov v samem Državnem
               zboru. Potem učinkovitost sojenja, ker gremo večkrat skozi sodstvo, ne pa enkrat
               skozi sodstvo, ker druga stopnja ne odloča, ampak vrača zadeve na prvo stopnjo.
               Konflikti interesov sodnikov, ki se ob svojem delu ukvarjajo z arbitražo, s
               predavanji in podobnim, kar spodbuja ljudi, da sodnikom ne zaupajo. Sodniki se morajo
               izločiti in vzbujajo nezaupanje v samo institucijo. Kodeks sodniške etike se ni
               sprejel, prav tako nismo kodeksa sprejeli tukaj poslanci.</p>
               <p>Če nekako zaključim v tem delu, bi lahko dejal, da so podatki, pred katerimi smo, po
               eni strani zaskrbljujoči, je pa vse odvisno, kako si jih razlagamo. Menimo, da je ta
               razprava potrebna prav zaradi tega, ker Vlada izpostavlja gospodarsko rast in
               zaposljivost mladih, po drugi strani pa zanemarja nekatere pokazatelje, ki kažejo, da
               v državi ni takšno stanje, kot se ga skuša prikazati. Gre bolj za to, da vedno bolj
               postajamo država, ki temelji na kongregacijskem modelu, kar pomeni, da imamo neko
               nobleso, ki zbira podatke za Vlado, Vlada takšne predstavi, opozicija pa nima dostopa
               do vseh podatkov, da bi lahko prikazala, kakšno je realno stanje v državi, v Državnem
               zboru pa večina kot glasovalni stroj potrdi na podlagi takšnih podatkov sprejete
               zakone. Hvala.</p>
            </sp>
            <sp xml:id="SDZ7-Izredna-21-2015-10-13.sp17">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospa Ksenija Korenjak
               Kramar.</p>
            </sp>
            <sp xml:id="SDZ7-Izredna-21-2015-10-13.sp18">

               <speaker>KSENIJA KORENJAK KRAMAR (PS SMC):</speaker>

               <p>Hvala lepa za besedo, predsednik. Spoštovani kolegice in kolegi!</p>
               <p>V Stranki modernega centra smo prepričani, da Slovenija skupaj z drugimi evropskimi
               državami sooblikuje evropski prostor in da so nam pri delovanju, sprejemanju politik
               ter udejanjanju ukrepov vodilo skupne evropske vrednote: svobodna gospodarska pobuda,
               svoboda in vladavina prava.</p>
               <p>Predlagatelj želi s Predlogom priporočila v zvezi z vse slabšimi uvrstitvami
               Slovenije na mednarodnih lestvicah, ki merijo spoštovanje človekovih pravic,
               učinkovitost pravne države in ekonomskega sistema, prikazati kot porazno in
               posledično kot takšen tudi ekonomsko-gospodarski, pravni in družbeni položaj
               Slovenije. Ob tem pa predlagatelj pozablja, da so lahko različne statistike in
               indeksi le okvirni indikatorji stanja na posameznem področju, saj odražajo tudi
               nepravne in neekonomske dejavnike. Pa tudi različna metodologija zbiranja in
               analiziranja podatkov kaže različno sliko in dopušča različne interpretacije.
               Statistično posploševanje zato ne sme in ne more kazati dejanskega stanja po
               posameznih področjih. Politika ni tista, ki naj presoja o večji ali manjši
               subjektivnosti analiz, zato je ključno, da upoštevamo mednarodno priznane raziskave,
               ki omogočajo primerljivost in imajo tudi določeno znanstveno vrednost, kot na primer
               Freedom House Index in Human Development Index. Presenetljivo je, da danes, ko je
               oktober 2015, razpravljamo o predlogu priporočil predlagatelja, ki temeljijo na
               izsledkih analiz iz leta 2013, pri čemer pa je predlagatelju znano ali pa bi mu vsaj
               moralo biti, da so že znani novi podatki, ki se nanašajo na leto 2014 in 2015. Ob tem
               se utemeljeno sprašujemo po namenu predlagatelja, saj predlog priporočil in v njih
               izpostavljene analize nastavljajo ogledalo vladama, ki sta vladali od 2012 do 2014.</p>
               <p>Neodvisna nevladna organizacija Freedom House, ki meri stopnjo svobode in demokracije
               po svetu, je v svojem zadnjem poročilu o državah v tranziciji Slovenijo uvrstila v
               sam vrh. Slovenija je glede ocene demokratičnosti prava v primerjavi z ostalimi
               državami v tranziciji takšno uvrstitev dosegla že leta 2010 in seveda naprej. V vrhu
               je tudi po oceni volilnega procesa in demokratične vladavine na lokalni ravni,
               nekoliko slabše pa se uvršča na področju neodvisnosti medijev in korupcije.</p>
               <p>Dejstvo je, da je Republika Slovenija na širšem področju boja proti korupciji in
               višanju integritete v javnem sektorju že konec leta 2013 in v začetku leta 2014, kar
               se z enakim in večjim tempom nadaljuje tudi v letu 2015, naredila nekaj pomembnih
               korakov v smeri izboljšanja tega stanja. Glede na indeks zaznane korupcije nevladne
               organizacije Transparency International je bila Slovenija v letu 2014 uvrščena na 39.
               mesto med 175 državami, kar je štiri mesta višje kot leto prej. V koalicijskem
               sporazumu te vlade je namreč zaveza glede odločnega boja proti korupciji uvrščena med
               ključna temeljna izhodišča delovanja v okviru prizadevanj za povrnitev zaupanja ljudi
               v državo in njene temeljne stebre državotvornega delovanja. Navedeno kaže tudi na to,
               da si je država na tem področju postavila prave smernice in zastavila pravilne cilje.</p>
               <p>Na področju pravosodja smo v preteklem letu sprejeli zakonodajo in ukrepe z namenom
               krepitve učinkovitosti, transparentnosti in integritete delovanja pravosodnih in
               državnih nadzornih organov in pa višjo raven varovanja človekovih pravic. Aprila 2015
               so pričele veljati spremembe in dopolnitve Zakona o sodiščih, Zakona o sodniški
               službi in Zakona o državnem tožilstvu, ki pomenijo odgovor na priporočila Greca za
               zagotovitev integritete sodnikov in državnih tožilcev. Z namenom hitrejšega reševanja
               sodnih sporov je bila sprejeta sprememba Zakona o sodiščih zaradi zagotavljanja
               kvalitete kadra in transparentnosti postopkov izbire le tega v pravosodju, Zakon o
               sodniški službi, Zakon o državnem tožilstvu, spremenjen je bil Zakon o izvršbi in
               zavarovanju ter Zakon o izvrševanju kazenskih sankcij. Po podatkih pregleda stanja v
               pravosodju in Vrhovnega sodišča je število novih, nekazenskih zadev na 100
               prebivalcev, drugače rečeno pripad, trikrat večje kot v povprečju Evropske unije.
               Pričakovani čas rešitev teh zadev se je v zadnjih petih letih znižal za 34 %, kar je
               največji padec v Evropski uniji. Čas za rešitev civilnih in gospodarskih zadev se je
               zmanjšal iz 301 dneva v 2013 na 266 dni v letu 2014. Število nerešenih gospodarskih
               zadev na prvi stopnji se je v manj kot 3 letih prepolovilo. Pričakovani čas rešitve
               gospodarskih zadev je v petih letih padel iz 18,5 meseca na 8,5 meseca. Pri
               izvršilnih zadevah, ki predstavljajo 55 % nerešenih zadev, je prišlo letos zaradi
               sprememb zakonodaje do znižanja nerešenih izvršilnih zadev iz 180 tisoč na 130 tisoč,
               od leta 2010 pa se je število skoraj prepolovilo.</p>
               <p>Slovensko gospodarstvo je bilo v krizi med najbolj prizadetimi, upad BDP v letu 2009
               je bil 7,8 %, okrevanje v letih po tem pa je razmeroma počasno in pa dolgotrajno.
               Slovenija je tako šele v letu 2014 beležila 3 % gospodarsko rast, ki je omogočala
               postopno odpravljanje nastalih makroekonomskih neravnovesij in postopno odpravo
               presežnega primanjkljaja v javnih financah. K temu pomembno prispeva izvajanje
               zastavljenih ukrepov in politik Vlade.</p>
               <p>Podatki Statističnega urada Republike Slovenije in Umarja za Slovenijo kažejo, da je
               gospodarska rast v drugem kvartalu leta 2015 znašala 2,6 %, povprečje v EU je 1,6 %,
               območje evra 1,2 %. Stopnja brezposelnosti se je znižala, brezposelnost mladih se je
               zmanjšala za 12,7 % glede na leto 2014. Znižala se je zadolženost gospodarstva, in
               sicer 1. 1. 2014 je bila 83 %, zdaj je 73 %. Povečuje se učinkovitost črpanja
               evropskih sredstev in IMD tudi poroča, da je Republika Slovenija po 4 letih padanja
               izboljšala mesto na lestvici konkurenčnosti, smo namreč na 49 mestu, kar je 6 mest
               bolje kot pa v letu 2014.</p>
               <p>V Poslanski skupini Stranke modernega centra Predlogu priporočila v zvezi vse
               slabšimi uvrstitvami Slovenije na mednarodnih lestvicah, ki merijo spoštovanje
               človekovih pravic, učinkovitost pravne države in ekonomskega sistema zaradi
               prikazovanja izkrivljene podobe Slovenije nasprotujemo. Zavzemamo pa se za in
               podpiramo vsako razpravo, ki je namenjena izboljšanju položaja državljanov Slovenije.
               Ne zaradi uspeha na mednarodnih lestvicah, ki pogosto zaradi različne metodologije in
               analize podatkov kažejo izkrivljeno sliko, ampak zaradi zaveze državljanom in
               državljankam. Hvala lepa.</p>
            </sp>
            <sp xml:id="SDZ7-Izredna-21-2015-10-13.sp19">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo mag. Andrej
               Šircelj.</p>
            </sp>
            <sp xml:id="SDZ7-Izredna-21-2015-10-13.sp20">

               <speaker>MAG. ANDREJ ŠIRCELJ (PS SDS):</speaker>

               <p>Spoštovani predsednik Državnega zbora, spoštovani minister, državna sekretarka,
               ostali vabljeni, kolegi in kolegice!</p>
               <p>Najprej je seveda treba povedati, da se različne lestvice delajo s strani različnih
               institucij, ob različni metodologiji in seveda te različne lestvice dajo tudi
               različne uvrstitve. Večkrat je bilo poudarjeno, da si seveda vsak naredi svojo
               metodologijo in v tej povezavi je narejena tudi predstavitev, ki jo je napravila
               Slovenska demokratska stranka, kjer je navedenih več lestvic in ne le ena lestvica.</p>
               <p>Narejeno je predvsem z namenom, da se položaj Slovenije v mednarodni konkurenci
               izboljša, ne zato, da se poslabša, in ne zato, da bi morda bil kdo sam s seboj zelo
               zadovoljen. Jaz verjamem, da marsikomu uvrstitve na teh lestvicah niso všeč. Vendar
               se je treba pogledati v ogledalo, saj smo poslanci in poslanke tisti, ki moramo
               položaj Slovenije tudi v imenu volivcev in volivk postaviti v ogledalo in se ne
               moremo stalno spraševati samo o tem, kot se je Sneguljčičina mačeha, ko je
               spraševala, katera najlepša v deželi je tej. Če kazalci kažejo, da Slovenija v
               primerjavi z ostalimi državami ni v najboljšem položaju ali da celo v primerjavi z
               drugimi državami po določenih indikatorjih pada, potem je seveda to razlog, da se to
               obravnava, da se naredi vse in da se pozove Vlado, da naredi vse, da se ta trend
               zaustavi.</p>
               <p>Ko se pogledate v ogledalo, ne morete vedno videti slike Doriana Graya. Zadeva je
               takšna, da je lahko tudi zaskrbljujoča. In na določenih področjih je zaskrbljujoča.
               Prvič zaradi tega, ker Slovenija na večini lestvic v primerjavi z drugimi državami
               pada in je zaradi tega v najširšem smislu manj konkurenčna, ter predvsem zaradi tega,
               ker se to seveda odrazi tudi na standardu, tudi na pogojih življenja ljudi, ki
               dejansko živijo v tej državi. Seveda je ogromno kriterijev, ogromno zadev, o katerih
               je tukaj treba razpravljati, vendar jaz upam, da z namenom, vsaj tak je namen
               Slovenske demokratske stranke, da se stanje izboljša. Zaradi tega so tudi predlogi,
               ki jih je predlagala Slovenska demokratska stranka in so bili zavrnjeni s strani
               koalicije, takšni, da bi stanje in življenje v Sloveniji izboljšali ter življenje
               tudi olajšali. Dejstvo je, da pač Slovenija pada v določenem časovnem obdobju. Na
               primer od leta 2002, ko je imela na lestvici ekonomske svobode 58. mesto, do leta
               2015, ko je na 111. mestu. Kakorkoli je že ta lestvica sestavljena in kdorkoli jo je
               že sestavil, je seveda to zaskrbljujoče. Zaradi tega sprenevedanja o tem, katere
               lestvice in katere lestvice bi morali tukaj navesti … Smo dojemljivi tudi za ostale
               lestvice, vendar je tukaj seveda treba nekaj povedati. Namen je to, da se zadeva
               izboljša. Žal pa ta vlada ne kaže ravno neke velike energije, da bi se zadeve v
               Sloveniji izboljšale.</p>
               <p>Tukaj moramo vsekakor reči, da so ostale države, ki v zadnjem desetletju dohitevajo
               Slovenijo – in tukaj lahko govorimo o velikem številu držav, ki dohitevajo Slovenijo
               – na področju gospodarskega razvoja, na področju razvitosti, na področju razvoja
               izobraževanja in tako naprej. Seveda je razlogov več.</p>
               <p>Eden izmed razlogov je ta, da Slovenija ni pravočasno reagirala na svetovno ekonomsko
               krizo. Ni reagirala leta 2009 na bančno in finančno krizo. Ni reagirala niti leta
               2010, niti 2011, niti 2012. Zaradi tega smo namesto ene, dveh, treh milijard na koncu
               plačali pet milijard za sanacijo bančnega sistema. Takrat ni bilo sprejetih ukrepov.</p>
               <p>Drug razlog je, da tudi kot postkomunistična država nismo naredili teh treh reform,
               ki bi jih morali. Tranzicija še vedno obstaja, še vedno imamo največ državnih bank,
               državna lastnina je še vedno tista, ki v bistvu pomeni prioriteto tudi za določene
               politične skupine, predvsem pa za določene lobistične skupine, predvsem zaradi tega,
               da se preko različnih poti državno lastnino izčrpava, to pa se je pokazalo tudi v
               času krize, kako se je dejansko izčrpala. Nismo vzpostavili sistema, kjer bi dejansko
               imeli konkurenčno gospodarstvo, ampak imamo še vedno številne monopole, številne
               nezdrave povezave poslovnih subjektov. Tukaj lahko govorimo o tem, da dejansko
               poslovni odnosi niso čisti, ampak so povezani z raznimi lobističnimi stremljenji, da
               se določena zadeva izpelje na način, ko bo v korist posameznikov ali skupine
               posameznikov.</p>
               <p>Lahko govorimo tudi o dolžini reševanja sodnih sporov. O tem govori neka druga
               lestvica. O tem govori lestvica, ki govori o tem, da imamo v Sloveniji še vedno
               izredno dolg proces, da se spori končajo, in da imamo seveda tudi zelo slabo razvit
               postopek mediacije. Tukaj lahko omenjam še birokratizacijo, vnaprejšen negativen
               odnos do tujcev, nesprejemanje drugačnosti in tako naprej. V Sloveniji tranzicija ni
               končana. Smo ena redkih držav, kjer dejansko ni končana. Posledice so očitne. Padec
               Slovenije na mednarodnih lestvicah, pa lahko vzamete katerekoli v primerjavi z
               ostalimi državami, ko smo bili v preteklosti pred njimi. Ker kaj kažejo mednarodne
               lestvice? Kažejo konkurenčnost držav. Konkurenčnost držav glede različnih kriterijev,
               ki jih imate od pravosodja, ekonomije do financ in tako naprej in nenazadnje tudi do
               tega, kako v neki državi živimo.</p>
               <p>Tisto, kar je še bolj zaskrbljujoče, je, da to okolje, v katerem živimo, ni zadosti
               dobro niti za diplomante univerz niti za tuja podjetja. Ne samo, da ne prihajajo sem,
               ne samo, da smo med zadnjimi na lestvici, ki govori o tem, koliko neposrednih
               investicij imamo v državi. Ne, še več. Nekatera podjetja dejansko odhajajo. Med
               drugim tudi Pipistrel, ki se je z delom svoje proizvodnje preselil v Italijo. Včeraj
               smo lahko slišali o tem kakšen razvoj je tukaj dosegel. Lahko govorimo tudi o drugih,
               Procter &amp; Gamble, Danfoss Compressors in tako naprej. Skratka, podjetja se selijo
               v druge države. Pogoji, ki jim jih tukaj daje Slovenija, za poslovanje, za
               ustvarjanje dodane vrednosti in seveda s tem tudi za krepitev gospodarske rasti, so v
               primerjavi z ostalimi državami prešibki, preslabi.</p>
               <p>In danes ne moremo govoriti o tem, da imamo učinkovito sodstvo, da imamo učinkovit
               način sojenja in da vsa sodišča enako odločajo, če glede zasega dokumentacije za
               bančni sistem dve sodišči odločata drugače kot tretje sodišče. Oprostite, če govorimo
               o zadnjem primeru, potem tukaj seveda ne moremo govoriti o enotnosti odločitev v
               sodnem sistemu. Vemo, da je naše število sodnikov 42 na 100 tisoč prebivalcev, 23 od
               27 držav pa ima manj kot 30 sodnikov na 100 tisoč prebivalcev. Ali so zaradi tega
               odločitve sodišč hitrejše? Ali so zaradi tega odločitve sodišč manj sporne? Ne, ravno
               podatki kažejo, da ne. Tukaj ne vidimo povezave, tukaj ne vidimo korelacije in seveda
               zaradi tega predlagamo določene spremembe tudi na področju sodstva.</p>
               <p>Razlogov, zakaj smo prišli v takšno stanje, je seveda veliko. Ti razlogi gredo
               predvsem v smer, da se enostavno glede določenih zadev v Sloveniji ne moremo zmeniti
               in da stopicamo na mestu. Tako kot smo bili med zadnjimi državami, ki je sprejela
               ukrepe na področju finančnega sistema v letu 2013, ker nas je seveda veliko stalo. V
               tem primeru seveda lahko rečemo, da je bil čas denar, ampak veliko več denarja. Tako
               lahko tudi zdaj ugotovimo, da ta vlada ni pripravila nikakršnih ukrepov, ki bi
               povečali gospodarsko rast. Ne morete reči, da sedanja, relativno skromna gospodarska
               rast, temelji na ukrepih te vlade. Ta rast temelji na ukrepih prejšnjih vlad. Tukaj
               upam, da se s tem vsaj načeloma strinjate. Kje pa je kakšen sistemski ukrep, razen
               uvedbe davčnih blagajn, ki bodo seveda poslabšale poslovno okolje? Jaz mislim, da je
               edini sistemski ukrep te vlade, ki ga je sprejela, uvedba davčnih blagajn. Ali bo to
               šlo naprej, ali bo to delovalo ali ne bo delovalo, ali bodo davčne blagajne koristile
               državnemu proračunu ali ne, je seveda drugo vprašanje. Jaz mislim, da ne. Ampak to je
               edini sistemski ukrep.</p>
               <p>Če se spominjam nekaj mesecev nazaj, je ministrica za zdravje v septembru obljubila
               zdravstveno reformo. Je ni. Tukaj je vprašanje, ali zdaj čakamo najprej na
               konsolidacijo Kliničnega centra, na konsolidacijo vodenja Kliničnega centra, da se bo
               potem lahko naredila še zdravstvena reforma. Ali pa so kje drugje ti zadržki? Ampak
               te reforme, za katero vsi pravijo, da je nujna, celo vlada Mira Cerarja je včasih
               govorila, da je nujna, celo predsednik Vlade je govoril o tem, da je to ena izmed
               prioritet, dejansko ni. Verjetno bo pojasnilo, da je zadevo treba uskladiti. Tukaj je
               seveda vprašanje, s kom uskladiti. Z določenimi lobiji, takšnimi ali drugačnimi, ali
               dejansko med političnimi strankami.</p>
               <p>Tudi glede tistega, kar nam priporočajo zelo nevtralni inštituti, kot je na primer
               švicarski inštitut IMD, ki pravi, da je treba razbremeniti delo, o tem govori tudi
               OEDC, teh ukrepov dejansko ni. Kar naenkrat so tudi za to vlado in za to koalicijo
               dobri začasni ukrepi iz Zujfa, ki so bili deležni kritike do neba. Zdaj se ti ukrepi
               enostavno podaljšujejo oziroma začasni ukrepi postajajo stalni ukrepi. Tukaj ni
               ničesar.</p>
               <p>Če beremo dokumente Vlade, ki govorijo o pošteni in pravični obdavčitvi in tako
               naprej, jaz mislim, da je to sporočilo za ljudi, za državljane in državljanke, da se
               primejo za žep, ko govorimo o pravičnosti s strani Vlade, o poštenosti in tako
               naprej. In seveda ko se napoveduje nov davek na nepremičnine in tako naprej.</p>
               <p>Ko govorimo o konkurenčnosti, ni dejansko nobenih ukrepov. Ko govorimo o zadolženosti
               državnih podjetij, ravno tako ni nobenih ukrepov. Tudi vzpostavitev prijaznega
               okolja, oprostite, teh ukrepov v tem državnemu zboru nismo sprejeli in jih verjetno
               tudi v prihodnje ne bom. Tudi, ko govorimo o fiskalni konsolidaciji, smo še daleč od
               fiskalne konsolidacije, saj nam ta vlada niti ne pove, kaj je s tako imenovanim
               strukturnim primanjkljajem. Skratka, nič takšnega se ne dogaja, da bi Slovenija na
               lestvicah konkurenčnosti izboljšala svoj položaj, da bi bila gospodarska rast
               trajnejša, da bi se zmanjšala nezaposlenost, da bi bil nenazadnje standard ljudi
               večji in da bi bilo seveda tudi življenje v tej državi prijaznejše.</p>
               <p>To je temeljni namen priporočil, ki jih je predlagala Slovenska demokratska stranka.
               Z obžalovanjem pravim, da je škoda, da se je to zgodilo, da ta koalicija ni imela
               niti toliko moči, da bi, če ne drugega, predlagala svoja priporočila. Vendar je
               najlažje seveda zavrniti, nič predlagati in napasti nek dobronameren predlog.</p>
            </sp>
            <sp xml:id="SDZ7-Izredna-21-2015-10-13.sp21">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Marjana Kotnik Poropat bo predstavila stališče Poslanske skupine Demokratične
               stranke upokojencev.</p>
            </sp>
            <sp xml:id="SDZ7-Izredna-21-2015-10-13.sp22">

               <speaker>MARJANA KOTNIK POROPAT (PS DeSUS):</speaker>

               <p>Havla za besedo, spoštovani podpredsednik. Spoštovane in spoštovani!</p>
               <p>V Poslanski skupini Desus menimo, da so teme, o katerih danes govorimo, zelo
               pomembne. Nikoli ne moremo biti popolnoma zadovoljni s stanjem na področju
               spoštovanja človekovih pravic, učinkovitosti pravne države in ekonomskega sistema.
               Pomembno je, da o tem govorimo in da se stvari izboljšujejo. Pa vendar stanje ni tako
               slabo, kot ga skušajo prikazati predlagatelji te zahteve, ko navajajo slabe uvrstitve
               Slovenije na mednarodnih lestvicah.</p>
               <p>Dejstvo je, da navedene lestvice ne kažejo popolne in realne slike. Mednarodne
               primerjave temeljijo na različnih metodah zbiranja in analiziranja podatkov. Zato ne
               moremo kar posplošeno govoriti, da je stanje zaskrbljujoče in da predstavljajo
               uvrstitve Slovenije sramoto in blamažo. Tovrstne navedbe so, milo rečeno, neprimerne
               in pretirane.</p>
               <p>Četudi odmislimo metodologijo zbiranja podatkov in dvom o realni sliki stanja v
               državi na podlagi lestvic, lahko najdemo – nasprotno od trditve predlagateljev – tudi
               številne mednarodne lestvice, na katerih Slovenija dosega dobre uvrstitve. Tako se na
               primer po Indeksu človekove svobode, objavljenem avgusta letos, Slovenija uvršča na
               41. mesto od skupno 152 mest. Tudi po poročilu Svetovnega ekonomskega foruma
               2015–2016, ki je bilo objavljeno septembra letos, je Slovenija na področju
               neodvisnosti sodstva izboljšala svojo uvrstitev. Postopoma se izboljšujejo tudi
               bonitetne ocene Slovenije na mednarodnih finančnih trgih, prav tako pa je že opazen
               napredek tudi na ključnih lestvicah za merjenje konkurenčnosti. Skratka, novejši
               podatki kažejo, da se uvrstitve Slovenije izboljšujejo in da smo daleč od sramotnih
               uvrstitev, kot želijo prikazati predlagatelji.</p>
               <p>Predvsem o stanju na področju pravosodja je bilo v Državnem zboru že veliko razprav,
               sprejetih je bilo tudi že nekaj sklepov. Večkrat je bilo povedano tudi, da se stanje
               izboljšuje, na nekaterih področjih hitreje, na drugih malo počasneje. Sprejeti so
               bili ukrepi, potrebno pa je nekaj časa, da bodo rezultati bolj vidni. Kot smo v
               Poslanski skupini Desus že večkrat poudarili, nazadnje tudi ob obravnavi Predloga
               Priporočila v zvezi z ugotovitvami Evropskega sodišča za človekove pravice iz
               pregleda dela v letih 1959-2014 o kršitvah človekovih pravic za Republiko Slovenijo,
               s stanjem na področju pravosodja in človekovih pravic seveda nikoli ne moremo biti
               popolnoma zadovoljni. Stanje pa res ni tako alarmantno, kot ga skušajo prikazati
               predlagatelji.</p>
               <p>Obstajajo različne lestvice, različni statistični podatki in ne želimo zanikati, da
               se na nekaterih lestvicah slabo uvrščamo oziroma smo se pred leti slabo uvrščali, saj
               so nekateri podatki, ki jih navajajo predlagatelji stari dve leti ali več, od takrat
               pa se je stanje že pričelo izboljševati.</p>
               <p>V Poslanski skupini Desus na matičnem odboru predlogov priporočil nismo podprli.
               Menimo, da ni treba sprejemati novih priporočil, saj je bila sprejeta že vrsta
               sklepov, s katerimi je Državni zbor priporočil drugim organom sprejem ukrepov za
               izboljšanje stanja, predvsem na področju pravosodja in človekovih pravic. Sprejeti so
               bili tudi nekateri strukturni ukrepi.</p>
               <p>Naj zaključim. Vlada že pripravlja in izvaja ukrepe, h katerim jo pozivajo
               predlagatelji v predlogu priporočil. V Poslanski skupini Desus zato menimo, da nova
               priporočila niso potrebna. Naj na koncu še enkrat poudarim, da uvrstitve Slovenije na
               mednarodnih lestvicah ne kažejo tako sramotnih uvrstitev, kot jih želijo
               predlagatelji prikazati. Prav nasprotno, številne primerjave kažejo, da se stanje
               izboljšuje. Hvala lepa.</p>
            </sp>
            <sp xml:id="SDZ7-Izredna-21-2015-10-13.sp23">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na splošno
               obravnavo poslank in poslancev.</p>
               <p>Besedo ima predlagatelj mag. Marko Pogačnik.</p>
            </sp>
            <sp xml:id="SDZ7-Izredna-21-2015-10-13.sp24">

               <speaker>MAG. MARKO POGAČNIK (PS SDS):</speaker>

               <p>Predsedujoči, hvala za dano besedo.</p>
               <p>Zelo zanimivo je bilo poslušati to razpravo oziroma stališča poslanskih skupin,
               predvsem poslanskih skupin vladajoče koalicije, Stranke modernega centra, Socialnih
               demokratov in Desusa, kajti kot predlagatelji smo pričakovali od te seje nekaj
               drugega. Tudi ta seja je bila sklicana z nekim drugim namenom, kot ste si
               interpretirali koalicijski partnerji ali pa ne želite o tem razpravljati.</p>
               <p>Namen te seje sigurno ni bil, da bi mi naredili v tem državnem zboru ponovno eno tako
               imenovano vojno, kdo ima prav in kdo nima prav. Mi nismo vseh teh dejstev in vseh teh
               raziskav v Državni zbor plasirali zaradi tega, da bi od vas poslušali, češ SDS ima pa
               prav, ker tudi tega ne pričakujemo od vas. Pričakovali pa bi, da bi danes
               razpravljali o teh zadevah, ne pa da glede na stališča lahko pričakujemo tudi
               razpravo v to smer, ali je ta metodologija pravilna in ali se ta lestvica nanaša na
               leto 2013 ali se nanaša na leto 2012. Slovenija je po zadnjih podatkih iz nekaterih
               vaših raziskav zrastla za toliko in toliko mest.</p>
               <p>Jaz bom še enkrat prebral, kaj so bila naša priporočila, ki pa jih je glasovalni
               stroj koalicije Mira Cerarja zavrnil na matičnem delovnem telesu. Mi samo priporočamo
               Vladi Republike Slovenije, da se začne namesto izpostavljene rasti, ki sploh ni
               posledica njenega dela, ukvarjati s pripravo resnih strukturnih reform, predvsem na
               področju pravosodja, zdravstva, javne uprave, pokojninskega sistema in delovnopravnih
               razmerij. Drugič, Državni zbor priporoča Vladi Republike Slovenije, da skupaj s sodno
               vejo oblasti preuči in predlaga ukrepe, na podlagi katerih bo mogoče vzpostaviti
               večjo preglednost dela sodstva, njegovo večjo učinkovitost, skrajšanje postopkov,
               neodvisno in nepristransko odločanje v sodnih postopkih ter povrnitev zaupanja v
               pravosodje.</p>
               <p>Spoštovane in spoštovani, jaz sem prepričan, da imajo te predlogi in pa ta
               priporočila svoj namen, da se končno tukaj zavedamo, zakaj smo v Državnem zboru, tako
               koalicija kot opozicija, in da poskušamo ugotoviti, katere reforme Slovenija nujno
               potrebuje in katere reforme lahko sprejmemo. Že s samim imenom reforma bi se morala
               vladna koalicija zavedati, da reformo v Državnem zboru lahko sprejmeš izključno s
               podpro opozicije. Ne morete je sami. Pa seveda v sodelovanju s socialnimi partnerji.
               Glede na stališča vaših poslanskih skupin, lahko zdaj pričakujem tudi razpravo
               poslank in poslancev Stranke modernega centra, da so vam strokovne službe že vnaprej
               pripravile razpravo, ki jo boste danes prebrali, in niti z eno besedo ne bo tukaj
               govora o reformah, ampak boste na nek način poskušali braniti, da Slovenija pa tam ni
               46., Slovenija je 47. ali pa 40. Ampak dejstva so druga, saj tudi če bi bila
               Slovenija na 2. ali 5. mestu, bi moralo biti tukaj v interesu tako opozicije kot
               koalicije, da Slovenija zraste še za nekaj mest in da so nujno potrebne te reforme.
               Mi tukaj notri ne govorimo, da je na vseh področjih slabo. Izpostavili smo pa tista
               najbolj kritična področja, za katera že čivkajo vrabci, kaj je v Sloveniji narobe in
               kaj se ni izboljšalo.</p>
               <p>Ne morete pa mimo enega dejstva. Mi smo tukaj uporabili kar nekaj mednarodno
               priznanih raziskav mednarodno priznanih institucij, iz nekaterih stališč koalicijskih
               poslanskih skupin pa je bilo zaslediti, da te inštituti niso znanstveno priznani.
               Mislim, da je to pa že sramota za vas, da si upate kaj takega trditi. Da Svetovni
               gospodarski forum ali pa inštitut za razvoj menedžmenta v Švici nista znanstveno
               priznana. Potem pa navajate ene svoje tabele notri. Mi se tukaj nismo igrali neke
               statistike in zlorabljali ta sistem, pri eni interpretaciji uporabljali eno
               raziskavo, pri drugi interpretaciji pa drugo, ampak smo potegnili neko črto. Gibanje
               Slovenije v obdobju od leta 2008, ko je s svojim mandatom končala vlada Janeza Janše.
               Spoštovani, v tem obdobju je pa jasno razvidno, da od leta 2008 Slovenija drastično
               pada na vseh teh lestvicah. Predvsem na lestvicah,kjer se prikazujejo makro in pa
               mikroekonomski kazalci in pa seveda tudi življenjski standard. Poglejmo si, katera
               mesta je Slovenija zasedala leta 2008 in kaj se je dogajalo po letu 2008.</p>
               <p>Jaz mislim, da je še vedno najhujši udarec, ki ga bo občutilo še kar nekaj generacij
               v Sloveniji, vlada Boruta Pahorja. To je bila najslabša vlada doslej, ker se vidi
               tudi po vseh teh kazalnikih, saj je Slovenija takrat najbolj drastično padla, največ
               odgovornosti pa takrat seveda nosijo Socialni demokrati, ker ste imeli predsednika
               Vlade in finančnega ministra. Ekstremno smo se zadolžili in ta sredstva niso bila
               uporabljena za tisto, za kar bi se morala, in sicer za prestrukturiranje
               gospodarskega sistema in za prestrukturiranje bančnega sistema, ampak izključno za
               ohranjanje neke navidezne socialne politike. Ta denar je bil izgubljen in plačevale
               ga bodo še naslednje generacije.</p>
               <p>Zanimivo je poslušati, kako smo se mi v zadnjem obdobju dvignili. Slučajno je ena
               raziskava prišla v tem vmesnem obdobju, ko smo mi predlagatelji navedli te podatke,
               in takoj ste skočili v zrak, da smo v tej novi raziskavi zrasli za tri, štiri mesta.
               Ampak mi hočemo pokazati dejstvo, da Slovenija pada od leta 2008. Bruto domači
               proizvod države Slovenije od leta 2008 se je znižal za več kot 9 %, za več kot 9 % je
               padel, in če smo v zadnjem letu zrasli za 2 % in še malo, smo še vedno 7 % pod
               tistim, kjer smo bili leta 2008. Dajmo se tukaj zavedati, da mi poskušamo na nek
               način spodbuditi to koalicijo, da bi končno začela delati.</p>
               <p>Težko me nekdo prepriča, da predlogi, ki jih pišejo mednarodne inštitucije, ne pijejo
               vode. Te mednarodne inštitucije nenazadnje Sloveniji želijo samo najboljše, da
               naredimo zdravstveno reformo, da naredimo pokojninsko reformo in pa predvsem, da
               začnemo večati konkurenčnost in privabljati tuje investicije. Zanimiva je tudi recimo
               raziskava Poročilo o globalni konkurenčnosti iz leta 2014–2015. Mislim, da bi se
               morala nad tem naslovom in tem rezultatom koalicija najbolj zamisliti. Slovenija ima
               16. najmanj učinkovito vlado na sveto. 16. najmanj učinkovito vlado na svetu. Po
               vladni učinkovitosti je 128. med 144 državami. Iz vaših stališč pa je tukaj razvidno,
               da se bosta po nastopu mandata vlade Mira Cerarja začela cediti mleko in med za
               Slovenke in Slovence. Ampak povejte mi, katero reformo ste v tem vašem mandatu
               sprejeli, da bi pripomogli k temu, da se Slovenija na vseh teh lestvicah
               konkurenčnosti povzpne. Naštejte mi, spoštovani poslanci in poslanke koalicijskih
               strank. Ena reforma ali pa en ukrep, ki je k temu pripomogel.</p>
               <p>Zanimivo, če ne verjamete nam, poslankam in poslancem, predlagam, da si preberete,
               kako razmišlja recimo Gospodarska zbornica Slovenije. "Žal vse slovenske vlade od
               začetka velike krize leta 2008 niso slišale številnih opozoril domače in tuje
               strokovne javnosti in so pogosto celo ravnale v nasprotju z njimi. Pred mednarodno
               javnostjo smo zapravili ves kredit iz prvega obdobja samostojne Slovenije." To je
               izjava Gospodarske zbornice, to ni politična organizacija. "Če vlada ne bo hitro
               ukrepala in razbremenila Slovenskega gospodarstva, bo Slovenija zdrsnila v propad, ne
               le po lestvici navzdol." Ponovno Gospodarska zbornica. Da ne govorim o izjavah
               Obrtno-podjetniške zbornice. Da se pa stanje v Sloveniji po drugi strani poslabšuje v
               primerjavi z desetletjem nazaj, je pa nedvomno posledica umika multinacionalk iz
               Slovenije, ki svoje sedeže selijo v Budimpešto, Bratislavo, Zagreb, Beograd. To so
               zelo dobro plačana delovna mesta. Seveda se o tem veliko ne govori v Sloveniji ali pa
               slovenski mediji o tem ne pišejo, kajti tukaj gre za zaposlovanje multinacionalk,
               približno 30, 40 delovnih mest. To so dobro plačana delovna mesta, pri tem je pa
               treba poudariti še nekaj, in sicer da te multinacionalke krepijo tudi potrošnjo. Taka
               multinacionalka, ki nastopa na slovenskem trgu, verjetno vzame še 30, 40 službenih
               vozil, vzame določene čistilne servise, ki zadeve opravljajo za njih. Tukaj niso samo
               plače zaposlenih, ampak se te multiplikatorji pokažejo še v drugih zadevah. Zadnji
               izmed takšnih odhodov iz Slovenije je družba Hewlett-Packard, da ne govorim o Procter
               &amp; Gamble in pa vseh ostalih. To pomeni, da se neposredne tuje investicije krčijo.</p>
               <p>Ko poslušamo Vlado in pa koalicijske poslanke in poslance, je tako, kot da bi bili
               svetovni prvaki, kot da bi dobili olimpijsko medaljo, glede na to, da je napovedana
               rast bruto domačega proizvoda za leto 2016. Vendar imamo mi dvakrat manjšo
               gospodarsko rast, kot se napoveduje za leto 2016 naslednjim državam: Češki, Poljski,
               Slovaški, Romuniji. Na to mi opozarjamo. Ne drži dejstvo, da smo mi v tem predlogu
               kjerkoli navedli, da sta recimo zdaj Češka in Poljska že pred nami, ampak te države
               nas dohitevajo. Če niso danes pred nami, če se bo nadaljevala takšna vladna politika,
               kot smo ji priče sedaj, bomo verjetno v roku leta, dveh lahko res priče temu, da bodo
               Češka, Slovaška, Romunija pred nami. Nikdar in nikoli si nismo izmišljevali teh
               podatkov, ti podatki so dejstvo. Dejstvo je, da so v določenih zadevah pred nami
               države, kot so Ruanda, Sierra Leone, Venezuela, Črna gora.</p>
               <p>Zanimivo je bilo slišati tudi, da so določeni podatki neka megla in da mi spuščamo
               meglo. Mi ne spuščamo megle, mi spuščamo dejstva. Dejstvo je tudi, da je imela
               Slovenija edinkrat v svoji zgodovini presežek pri proračunu leta 2007, ko je bila na
               oblasti Janševa vlada. Po sestopu Janševe vlade leta 2008 je Slovenija beležila
               najnižjo brezposelnost. Imela je nadpovprečno gospodarsko rast v Evropi. Gospodarske
               krize ni občutila samo Slovenija, gospodarsko krizo je občutila celotna Evropa in
               preostali del sveta. In če je bila lahko Slovenija pred krizo na lestvicah z
               nadpovprečnimi rezultati, potem bi se, če bi takratna Vlada, predvsem Boruta Pahorja,
               zagrabila s takimi ukrepi, s kakršnimi bi morala, Slovenija verjetno na tistem
               nadpovprečju morala zadržati. Ampak ne, mi smo tu strmo padali. Drugi mandat Janševe
               vlade je bil na žalost kratek, ker so lobiji in stare nomenklature naredili vse, da
               se tista vlada zruši. Ključno je bilo, da se je vlada Janeza Janše v drugem mandatu
               prvič lotila resne sanacije bančnega sistema. Takrat so se prižgale vse luči, na
               ulice so prišli ljudje in začeli metati od kock do vsega, samo da se je zrušila
               Janševa Vlada.</p>
               <p>Vsi, ki tu sedite, predvsem pa stranka SD, ste močno nasprotovali sprejetju Zujfa.
               Zujf je bil tisti ključni projekt, ki je slovensko gospodarstvo in Slovenijo ponovno
               povzdignil navzgor. Spomnite se, kakšne besede ste uporabljali pri takratnem
               sprejemanju Zujfa. Takratni Zujf je predvidel vse ukrepe kratkoročno, začasne ukrepe.
               Zdaj bo pa sedanja koalicija, v kateri ste tudi Socialni demokrati, te ukrepe iz
               Zujfa, ki jih je vlada Janeza Janše sprejela kot začasne, z obvodom z Ziprom,
               naredila za trajne. Zakaj? Verjetno zaradi tega, ker ste ocenili, da so bili ti
               ukrepi pravilni. Ampak mi smo zapisali, da so to začasni ukrepi. Če se bo gospodarska
               rast izboljšala, se bodo ti ukrepi ukinili, kajti ta del varčevanja ne bo več
               potreben. Vi pa boste zdaj te začasne ukrepe spreminjali v trajne. V času mandata
               vlade Alenke Bratušek smo bili priče povišanju stopnje davka na dodano vrednost. Tudi
               takrat je Vlada govorila, da je to začasni ukrep. Tudi takrat ste bili Socialni
               demokrati v tej vladi. Danes ste ponovno v Vladi. Kot beremo iz medijev, ne
               nameravate spremeniti davčne stopnje, ampak boste to ponovno spremenili v trajni
               ukrep. Mislim, da smo bili v zadnjem obdobju po letu 2008 prevečkrat priče, da se je
               glavnino ukrepov sprejelo na račun gospodarstva in realnega sektorja, vlade pa so
               zapostavile reforme zdravstvenega sistema, pokojninskega, javnega sektorja, da ne
               govorimo o sodstvu. Ne vem, zakaj na takšen način ta koalicija zagovarja sodstvo.</p>
               <p>Dajmo si naliti čistega vina. Vsi ti rezultati, vsa ta poročila govorijo, da v
               Sloveniji ni vse tako, kot mora biti in da je treba narediti določeno spremembo. In
               določene spremembe, sem jaz prepričan, da lahko v parlamentu dosežemo samo s
               sodelovanjem tako opozicije kot koalicije. Vendar ne moremo iti pa po sistemu, da
               tisto, kar opozicija ali Slovenska demokratska stranka predlaga, sedanja koalicija,
               vlada Mira Cerarja avtomatsko zavrne. In da se poskušate z nami pogovarjati potem, ko
               imate že določene zadeve pripravljene, potem pa potrkate na naša vrata. Stopite na
               ulico, pogovorite se s podjetniki ter z normalnimi državljankami in državljani
               Republike Slovenije in jih vprašajte, ali se v Sloveniji cedita med in mleko. Jaz
               mislim, da boste dobili odgovor ne.</p>
               <p>Kot sem že na začetku povedal, jaz danes pričakujem razpravo o reformah, o tem kaj
               Slovenija potrebuje. Zaradi mene se lahko pogovarjamo tudi o tem, kaj je dobrega v
               Sloveniji. Jaz verjamem, da nekatere stvari so dobre, predvsem se pa dajmo
               pogovarjati o tistih stvareh, ki so slabe in ki jih je treba spremeniti. Glede na to,
               da Slovenija najslabše uvrstitve dosega na vseh področjih, ki se nanašajo na Vlado in
               na državni aparat sem prepričan, da je parlament mesto, kjer bi se morale te razprave
               tudi opraviti. Tudi o izboljšanju sistema v pravosodju in sodstvu, mislim, da je
               parlament tisto mesto, kjer bi morali opraviti kvalitetno in konstruktivno razpravo.
               V Sloveniji za en delovni spor sodišče potrebuje tisoč 400 dni, v Nemčiji pa 300. Pri
               takem nadpovprečnem številu sodnikov in denarju, ki se zliva v to zadevo, je takšen
               podatek zaskrbljujoč. Da ne govorimo o sodbah, ki padajo na Ustavnem sodišču.</p>
            </sp>
            <sp xml:id="SDZ7-Izredna-21-2015-10-13.sp25">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jožef Horvat, predstavnik predlagatelja.</p>
            </sp>
            <sp xml:id="SDZ7-Izredna-21-2015-10-13.sp26">

               <speaker>JOŽEF HORVAT (PS NSi):</speaker>

               <p>Hvala za besedo, gospod podpredsednik. Spoštovani gospod minister, predstavnica in
               predstavnika Vlade, predvsem pa drage kolegice in kolegi!</p>
               <p>Ta razprava in ta seja ni bila namenjena temu, da bi predlagatelji napadali vlado ali
               pa vas, koalicijske poslanke in poslance. Nasprotno. Ne trošimo vendarle energije za
               prepire. Trošimo energijo za rešitve. Takšne rešitve, ki bodo dejansko enkrat, nekoč
               Slovenijo pripeljale do tega, da bomo rekli, da je to najboljša država na svetu. Jaz
               verjamem, da imamo mi vsi to ambicijo. Ali kdo glasuje proti temu? Gotovo nihče. Mi
               imamo vse možnosti, tako naravne kot intelektualne v posameznikih. Imamo te možnosti,
               da to lahko naredimo. Moramo stopiti skupaj. Moramo identificirati, kaj moramo
               narediti in potem res to narediti. Tu bi mi želeli, da se najprej poslanci poenotimo,
               spišemo projekte, identificiramo ukrepe, ki jih mora Vlada izvesti, jih postavimo
               pred Vlado, Vlada pa ima kot izvršilna veja oblasti ima nalogo, da jih izvede. Če je
               ne, zamenjamo vlado. Tako pač delajo oziroma delamo poslanci.</p>
               <p>Jaz sem prepričan, da imamo, če strnemo moči, veliko možnosti, da takšno državo tudi
               naredimo. Takšno, da bo dejansko prijazna do posameznika, da bo posameznik svoboden v
               najširšem smislu besede svoboda. Da bo svoboden, tudi v ekonomskem smislu. Takšno
               državo, ki bo prijazna za družine, kot sem že uvodoma povedal, ki ustvarjajo, ki se
               znajo iti tudi gospodarstva. Imamo odlična družinska podjetja, odlične družinske
               kmetije. Trdim, da je v našem programu slovenskega kmetijstva najboljši program
               družinska kmetija.</p>
               <p>Dovolite, da v imenu Nove Slovenije kot sopredlagateljice dodam še nekaj besed v
               zvezi z uvrščanjem Slovenije na mednarodnih lestvicah gospodarske konkurenčnosti, ki
               je kljub letošnjemu spremenjenemu trendu še vedno zaskrbljujoča. Trend se je
               spremenil, to je treba pozdraviti, ampak vedno, ko imamo neke ukrepe, ki jih pripravi
               običajno Vlada v vsaki državi, tudi pri nas, potem moramo na drugi strani zasledovati
               tudi cilje. Ukrep, na primer davčne blagajne bo prinesel toliko več denarja v državni
               proračun, to pomeni to, to, to in to, bo prinesel toliko več delovnih mest in tako
               dalje. To moramo zasledovati, saj morajo imeti vendarle ukrepi cilje. Ali pa ravnamo
               brezciljno? Bog ne daj.</p>
               <p>Nekateri ste imeli pripombe, da nismo zbrali pravih lestvic in tako naprej, zato
               poglejmo Statističen urad Republike Slovenije. Kdor mu ne verjame, mora pač glasovati
               za to, da se ga ukine. Jaz ne bom glasoval za to, da se ga ukine. Poglejmo bruto
               družbeni produkt. Leta 2008 je ta znašal 37 tisoč 305 milijonov evrov. Leta 2014, ko
               smo imeli 3 % gospodarsko rast, kar je hvalevredno, pa je znašal 37 tisoč 246
               milijonov evrov, kar pomeni približno 60 milijonov manj kot leta 2008 oziroma 0,16 %
               manj. Nikoli se nam več ne sme dogoditi, da bi imeli 5 ali 6 let vakuuma oziroma
               padca bruto družbenega produkta, ker sami vemo – zdaj pa že vem, da imamo te izkušnje
               –, kaj to pomeni.</p>
               <p>Poslanke in poslanci Nove Slovenije v svojih razpravah vedno poudarjamo, da
               potrebujemo za gospodarski preboj Slovenije nov poslovni model, novo ekonomsko
               politiko. O tem nam vendarle piše vladni Umar, vladni Umar o tem piše. Potrebujemo
               novo ekonomsko politiko. Te pa med drugim ne bo brez administrativne razbremenitve,
               brez izboljšanja poslovnega okolja in brez večje odprtosti slovenskega ekonomskega
               prostora. Mi moramo naš poslovni model odpreti, moramo ga odpreti za domače in tuje
               investitorje, moramo narediti takšno poslovno okolje, ki bo atraktivno, da bodo tuji
               vlagatelji prišli k nam. Vprašanje se glasi, zakaj bi tuji vlagatelj prišel v
               Slovenijo. Poslanci moramo najprej poznati odgovor na to vprašanje, ko imamo pogovore
               z našimi poslanskimi kolegi ali pa z drugimi predstavniki držav. Najprej moramo mi
               poznati te odgovore. Če govorimo o vlagateljih, bodisi domačih bodisi tujih, mora
               biti vlagatelj tudi pravno zavarovan. Govorim torej o varnosti investitorjev, seveda
               prvenstveno govorim o varnosti državljank in državljanov te države. Tako tem kažem s
               prstom na pravosodni sistem, kjer nas čaka še veliko, veliko nalog.</p>
               <p>Jasno povem, da vladni ukrepi obsegajo konsolidacijo javnih financ, zaustavitev
               naraščanja zunanje zadolženosti, pospešitev privatizacije podjetij v večinski državni
               lasti – upam, da je tukaj iskrena namera, saj nisem vedno 100 %, če je iskrena namera
               – in seveda pospešitev črpanja kohezijskih sredstev iz nove finančne perspektive.
               Vlada pravi in vladni ukrepi gredo nekako v tej smeri, čeprav bi si človek želel
               tukaj več ambicije, več korajže. V zvezi z poslovno učinkovitostjo mi potrebujemo
               strukturne reforme v podjetniškem sektorju na osnovi strategije pametne
               specializacije, če hočete. Zadnjič je ministrica gospa Alenka Smrkolj rekla, da je
               strategija pametne specializacije v Evropi ocenjena za enega najboljših tovrstnih
               dokumentov znotraj EU. Papir torej imamo, dajmo ga imeti vedno na mizi in gremo korak
               po korak, da ga dosledno tudi izvedemo.</p>
               <p>Še nekaj, kolegice in kolegi. Ko opazujemo ta neverjeten razvoj tehnologije,
               digitalne ekonomije, sem trdno prepričan, da moramo v Sloveniji, seveda s ustreznimi
               ukrepi, doseči tehnološki preboj. Mi si moramo prizadevati, da izvedemo tehnološki
               preboj v Sloveniji. Če ne, se bojim, da se bomo morda že čez 10 let ukvarjali zgolj z
               dodelavnimi posli. Tam je pa kalkulacija takšna, da vam ne prinaša nekega standarda.
               Jaz bi želel, da pri nas živijo bogati ljudje, ki postanejo bogati in bodo postali
               bogati na podlagi lastnega znanja in z lastnim delom, ne tisti, ki kradejo. Tiste je
               treba spraviti v zapor, četudi bomo še kakšen Dob zgradili. Želel bi, kot sem
               povedal, da imamo prijazno okolje za razvoj slovenskih družin. Tam vendarle nastaja
               in se ustvarja okolje za novo življenje. Še enkrat, če hočete, za nove
               davkoplačevalce. Naj zveni še tako tehnicistično, ampak tako pač je. Mi imamo veliko
               možnosti. Tudi zato, da podpremo kroženje možganov, ne pa beg in bog ne daj izgon
               možganov. Zakaj ne bi to znanje, ki ga imajo naši ljudje, mladi, zakaj ne bi to
               zadržali doma? Mene boli srce, ko vidim, kakšno perspektivo imajo mladi ljudje v
               Sloveniji, ko študirajo in pač tisti, ki se opogumijo, spakirajo kovčke in gredo. In
               ponavadi ustvarijo dobro kariero. Naš mladi profesor na Stanfordu, Jure Leskovec, je
               dobil prestižno Lagrangeovo nagrado. Ali mu je kdo od slovenskih politikov čestital
               in ga vprašal, če bi prišel nazaj domov v Slovenijo, v smislu kroženja možganov? To
               potrebujemo, kolegice in kolegi.</p>
            </sp>
            <sp xml:id="SDZ7-Izredna-21-2015-10-13.sp27">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima minister za javno upravo gospod Boris Koprivnikar, predstavnik Vlade.</p>
            </sp>
            <sp xml:id="SDZ7-Izredna-21-2015-10-13.sp28">

               <speaker>BORIS KOPRIVNIKAR:</speaker>

               <p>Hvala, predsedujoči.</p>
               <p>Jaz mogoče v tej razpravi ne bom preveč politično korekten, glede na to, da sem
               verjetno s kolegi iz SMC politik z najmanj tradicije na tem področju. Moram povedati,
               da imam težavo s poslušanjem, kaj se je zgodilo leta 2008, kaj se je zgodilo po letu
               2008, da se Vladi predstavljajo stališča, češ da po letu 2008 mi drsimo dol po
               lestvicah. Za božjo voljo, saj to menda vemo. To je bistvo problema. Zaradi tega, ker
               smo po letu 2008, zaradi katerega smo bili v hudi gospodarski krizi in vanjo vstopili
               nepripravljeni, tako globoko zdrseli po lestvicah, je tudi prišlo do korenite
               spremembe in zaradi se tudi trudimo to drsenje ustaviti in iti v neko drugačno smer.
               To vam govorim kot predstavnik Vlade, ki dnevno, upam si trditi, trdo s kolegi dela,
               da bi s temi ukrepi, s katerimi v zadnjem letu dokazujemo, da se trendi dejansko
               spreminjajo, lahko prešli to situacijo in se vendarle nehali primerjati s Sierro
               Leone, Nigerijo, Vietnamom, Namibijo. Lepo vas prosim, ali lahko kdo v tej državi
               odgovorno reče, da smo mi s temi državami primerljivi? Jaz mislim, da ni odgovorno,
               da vzamemo samo en segmentek, en kazalnik in potem javno govorimo in prezentiramo,
               kakšna je ta naša država Slovenija, ki je vendarle vrhunska država z odličnim
               standardom, ampak seveda tudi s številnimi problemi in razvojnimi priložnostmi,
               vendar si ne moremo dovoliti, da delamo take posplošene primerjave. Menim, da take
               posplošene primerjave in slikanje negativne situacije zaradi nekaterih gospodarskih
               lestvic, ki kažejo v določenem kazalniku tudi tako primerjavo, tudi negativno
               vplivajo na to, da so ocene v mednarodnem prostoru, ocene gospodarstvenikov dejansko
               v tisti subjektivni ceni nižje, kot so pa realni kazalniki. In s tem nenazadnje
               delamo tudi škodo Sloveniji v mednarodnem prostoru, ko nas investitorji gledajo in ko
               na ocenah naših ljudi, naših menedžerjev temelji tudi to, kako nas mednarodni
               poslovni prostor gleda. Meni je pri mednarodnih lestvicah oziroma od vseh mednarodnih
               lestvic najbolj pomemben domači napredek, se pravi, ali se učinkovitost države
               povečuje. Velike težave imamo z njo, pa vendar nenazadnje z OECD in ostalimi
               primerjavami v zadnjem letu napredujemo radikalno, in sicer za enajst mest.</p>
               <p>Bilo je tudi vprašanje sodstva. Saj je kolegica vendarle jasno povedala čisto točne
               kazalnike, koliko so se skrajšale dobe sojenja, koliko je manj čakalnih zadev. To so
               vendar statistični podatki iz naše evidence, konkretne, ne iz nekih mednarodnih
               primerjav. Ali se konkurenčnost povečuje? Pa saj imamo gospodarsko rast, število
               brezposelnih se zmanjšuje, pojavljajo se nova delovna mesta, ne vem, kje se zdaj to
               uvrsti v mednarodnih lestvicah, ampak trend je pozitiven. Zakaj si ga ne bi priznali
               in ga še pospešili?</p>
               <p>Nenazadnje, ali se blaginja in standard prebivalstva povečujeta? Jaz mislim, da se,
               saj plače rastejo, bruto domači proizvod raste, na tej lestvici torej tudi
               napredujejo. Mislim, da je to tisto najbolj bistveno, kar moramo nenazadnje tudi
               pogledati.</p>
               <p>Mogoče še en odziv na to, ko stalno poslušamo, kdaj se bodo zgodile reforme. Jaz
               upam, da smo prerasli to radikalizacijo pomena reformiranja, vsega. Vedno in vedno
               znova, ko se zamenja vlada, moramo vse reformirati. Upam, da tako javnost kot
               spoštovani poslanci vendar opazite, da mogoče ne delamo radikalnih reform, ampak
               delamo pa izboljšave vseh sistemov. Vsi sistemi, nekateri bolj, nekateri manj
               uspešno, se s številnimi ukrepi stalno izboljšujejo, in jaz mislim, da je to, kar
               kažejo tudi konkretni podatki in konkretne statistike, tisto pravo.</p>
               <p>Če pogledamo recimo primer zdravstva, ki je bilo večkrat izpostavljeno. Kdaj bo
               zdravstvena reforma? Mi imamo po analizah OECD-ja, če že želite analize, najbolj
               dostopen zdravstveni sistem. Najbolj dostopen! To je odlična stran tega sistema.
               Imamo pa slabosti v izkoriščenosti v ločevanju med javnim in zasebnim, torej je to
               tisti popravek, ki ga moramo narediti. Ampak za to ni treba reformirati celega
               sistema, treba je delati stalne izboljšave.</p>
               <p>Veliko je bilo govora o pravosodnem sistemu. Trije paketi popravkov sodne
               zakonodaje, ki že dajejo učinke in bodo v naslednjih mesecih in letih še začeli
               dajati učinke, že dejansko prijemljejo. To so tiste izboljšave, zaradi katerih menim,
               da jih ne morem dati v nič in čakati samo na neke reforme, ki bodo nek sistem
               celovito spremenile.</p>
               <p>Še nekaj. Malce mi je res težko sprejeti, ko poslanci ali pa jaz kot član te vlade
               poslušam kritiko tej vladi, kakšno je bilo stanje po letu 2008 in kako se je
               spreminjalo, s tem da hkrati v isti sapi rečemo, da je gospodarska rast rezultat
               prejšnjih vlad, točno določene, medtem ko so pa težave, ki se dogajajo z drsenjem po
               mednarodnih lestvicah v zadnjih letih, problem te vlade. Bodimo vendarle korektni.</p>
               <p>Jaz bi predlagal, da tudi v duhu pozitivnega sporočila, ki ga je predlagatelj dal in
               ga z veseljem sprejemam, iščemo rešitve za izboljšave, se vendarle iz leta 2008
               usmerimo v leto 2020 in se vprašamo, kako bomo v letu 2020 še bistveno bolj uspešni,
               kot smo danes, ker moramo opraviti še pomembne naloge in izboljšati številne sisteme.
               Menim pa, da Slovenija ni v stanju, ko bi bilo treba sisteme radikalno reformirati,
               saj je Slovenija vendarle neka urejena, evropska, demokratična, socialna, gospodarsko
               uspešna država in bo kot takšna težila k stalnemu izboljševanju. Jaz bi si želel, da
               gre tudi v smislu sprememb debata bolj v to smer, ne pa v pričakovanje nekih
               radikalnih reform. Hvala.</p>
            </sp>
            <sp xml:id="SDZ7-Izredna-21-2015-10-13.sp29">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod mag. Marko Pogačnik kot predlagatelj.</p>
            </sp>
            <sp xml:id="SDZ7-Izredna-21-2015-10-13.sp30">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za dano besedo.</p>
               <p>Spoštovani minister, mi nismo zahtevali nobenih radikalnih reform, ampak določene
               reforme, ki jih Slovenija nujno potrebuje in za katere ocenjujejo tudi mednarodne
               inštitucije, predvsem pa državljanke in državljani Republike Slovenije, da jih
               potrebujemo.</p>
               <p>Kaj nam pomaga, da imamo najbolj dostopno javno zdravstvo, če so čakalne dobe 700
               ali tisoč dni? Kaj nam to pomaga? Imaš dostopnega, ampak čakaš pa v vrsti. 700 ali
               tisoč dni.</p>
               <p>Po drugi strani, spoštovani minister, ste dejali, da vlada Mira Cerarja intenzivno
               dela eno leto, da ste sprejeli vrsto ukrepov. Spoštovani minister, naštejte mi te
               ukrepe, ki ste jih sprejeli in so pripomogli k gospodarski rasti. Dejali ste, da
               plače rastejo. Naštejte mi sektorje, v katerih so plače zrastle, da se to pozna
               državljankam in državljanom Republike Slovenije. Pričakujem vaš odgovor v relativno
               kratkem času.</p>
            </sp>
            <sp xml:id="SDZ7-Izredna-21-2015-10-13.sp31">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končno gospod Jernej Vrtovec. Pripravi naj se mag. Alenka Bratušek.</p>
            </sp>
            <sp xml:id="SDZ7-Izredna-21-2015-10-13.sp32">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi, najlepša hvala. Spoštovani gospod minister in državna
               sekretarja!</p>
               <p>Ko poslušam koalicijo in tudi spoštovanega ministra, dobim nekako občutek, da v tej
               državi ni nič narobe in da se cedita med in mleko. Ravno takšen občutek človek dobi,
               če sledi tej razpravi. Lestvice, ki jih opredeljujemo v teh dokumentih, pač kažejo,
               da v Sloveniji žal ni vse tako, kot mora biti. So samo en izmed pokazateljev, poleg
               realnosti, ki vlada v Sloveniji, in so dejansko naše ogledalo. Zavedati se moramo, da
               so naše ogledalo, če hočemo ali pa če nočemo.</p>
               <p>Ni vse tako, kot mora biti, ne glede na te lestvice, saj tudi mene te lestvice
               popolnoma nič ne brigajo in me ne zanimajo, ampak je realnost tista, ki je pomembna.
               Da ni vse tako, kot mora biti, nas že dalj časa opozarjajo tudi gospodarstveniki. Kot
               politik ne morem vzeti v zakup tega, da bom gledal in se primerjal samo s tistim, kar
               se je zgodilo od lanskega leta naprej, ko sem bil izvoljen v ta državni zbor, saj
               nimam pred seboj samo drevesa, ampak celoten gozd, ki je. Gospodarstveniki že dalj
               časa, kot sem dejal, opozarjajo na problematiko, na to, da Slovenija zaostaja pri
               izpeljavi določenih reform, opozarjajo tudi to leto. Če bi politika sledila tem
               opozorilom, potem teh težav zagotovo ne bi bilo, pa tudi ta naša pozicija na
               omenjenih lestvicah ne bi bila takšna, kakršna je.</p>
               <p>Omenil bi konkurenčnost, o čemer je bilo danes že veliko besede. Izpostavil bi naše
               davčne obremenitve. Kaj smo naredili, tudi v tem letu, da bi davčno razbremenili naše
               gospodarstvo? Naše gospodarstvo je v celotni Evropski uniji daleč najbolj obremenjeno
               zaradi celotnih davščin, torej davkov in prispevkov. Čas je za ukrepanje, da damo
               gospodarstvu dodaten kisik, da bo lahko nemoteno zaposlovalo, nemoteno ustvarjalo
               nova delovna mesta, ustvarjajo gospodarsko rast.</p>
               <p>Nadalje bi izpostavil birokratizacijo. Med 61 državami smo popolnoma na repu. Ampak
               pustimo to lestvico, ključno je, da do nas prihajajo župani slovenskih občin ali pa
               tisti, ki želijo v Sloveniji kaj investirati, pa nam pravijo, da se ne da. Pridejo na
               eno ministrstvo pa jih pošljejo na drugo ministrstvo, potem pa je tukaj Arso, pa
               tista agencija, tretja agencija, zato trajajo postopki več let, da pridobijo gradbeno
               dovoljenje. Govorim torej o izrazito nenaklonjenemu okolju za vsakršno podjetniško
               idejo ali pa za tiste podjetnike, ki bi radi širili svoje proizvodnje. Saj ne dobijo
               niti gradbenih dovoljenj, objektov ne morejo pravočasno umestiti v prostor.</p>
               <p>Pravna država. Pravna država je en izmed pogojev za normalno delovanje države. Za
               tistega, ki bo investiral denar v to državo, je bistveno to, da je njegov denar na
               varnem, da ne bo imel občutka, da lahko ta denar izgine. Ob tem velja izpostaviti, ko
               je gospa državna sekretarka govorila o lestvicah, da je Evropska komisija marca 2014
               prejela Pregled stanja na področju pravosodja v EU za leto 2014, torej niso stari
               kazalci, kjer piše, da je za učinkovitejše pravosodne sisteme in iz pregleda
               razvidno, da ima Republika Slovenija eno najnižjih stopenj zaznane neodvisnosti
               pravosodja v Evropski uniji. Evropska komisija, tu ne gre za nobeno drugo neodvisno
               ali kakršnokoli institucijo. Tukaj naj pri pravni državi omenim gospodarske spore, ki
               se predolgo odvijajo. Stečajni postopki v Republiki Sloveniji se odvijajo več kot 10,
               15 let in ob tem gredo podjetja kasneje v stečaje. Ampak kdo bo vlagal v tako državo,
               kakšen signal pošiljamo izven slovenskih meja?</p>
               <p>Nadalje, zadnji teden nadvse vroča tema in s tem povezana ekonomska svoboda. 111
               država leta 2002, 58 država na tej isti lestvici. Najmanj ekonomsko svobodna država v
               celotni Evropski uniji. Izpostavljen vpliv politike na odločitve, vpliv politike na
               gospodarstvo, saj se nekako zdi v zadnjih mesecih, da ta vlada ne misli resno s
               privatizacijo. Nadalje, s tem povezani omrežja in lobiji ter korupcija, DUTB. Gospod
               Nyberg, priznan bančnik, je poslal eno pismo na Vlado, v katerem opredeljuje, da se
               izvajajo na politike pritiski, kjer je izpostavil gospoda Mramorja. Pred tem zborom
               je čas, gospod Dragonja, da poveste, ali so se dogajali pritiski ali ne. Če ne
               morete, še enkrat poudarjam, da je tukaj gospod Mramor, ki ga lahko pokličete, da to
               zanika. Ampak vse to kaže na to, da je nekaj z našo državo zelo narobe, kajti dogaja
               se paradoks. Hkrati pravite, da DUTB dela izjemno učinkovito in dobro, hkrati pa smo
               kot Vlada izgubili zaupanje v delovanje DUTB, kar je prva nelogična povezava. Kot
               drugo pa kar naenkrat ne gre več za nezaupanje, ampak za nezakonito dejanje, pri tem
               pa pozabljamo, da smo razrešili samo en del tistih, ki so domnevno zagrešili
               nezakonito dejanje, ostali, ki ste jih nastavili marca, so pa še vedno na položaju.
               Gre torej za neenakost.</p>
               <p>Minister je tudi poudaril, da se trudimo ustaviti drsenje z ukrepi. Jaz si želim, da
               bi mi našteli vsaj 10 teh ukrepov, ki so bili izpeljani v lanskem letu. Pa ne
               govorite o informacijskem oblaku, ki se bo zgodil, ampak o ukrepih, v smislu, da smo
               na zdravstvu naredili to, na tistem področju to, konkretno, kajti le to šteje, na kar
               nas tudi opozarjajo mednarodne institucije. Bojim se namreč, da bomo pri tej
               gospodarski rasti nekako zaspali. Jaz podpiram in spodbujam Vlado, ampak naj vas ta
               gospodarska rast nekako ne zavede, da je plod nekih ukrepov, ampak predvsem naših
               pridnih izvoznikov in gospodarstvenikov, ki delajo in izvažajo. Rešitve so zagotovo v
               tem, da začnemo z ukrepi, naj se imenujejo reforme ali kakorkoli drugače, torej z
               zdravstveno reformo pravosodno davčno reformo, pokojninsko reformo, reformo trga
               dela. Nujno potrebni so ukrepi za debirokratizacijo, da ne bomo namesto o izgubljenem
               desetletju, govorili o izgubljeni državi in zablojeni generaciji.</p>
               <p>Zaradi tega vas vabim, da skozi to razpravo skušate prisluhniti opoziciji pri teh
               dobrih namenih in vzamete razpravo kot dobronamerno, ne pa kot neko potikanje, ki si
               ga pač zgolj in samo koalicija želi. Leto je namreč minilo in na podlagi proračunov
               lahko tudi sklepamo, da prav na teh postavkah ni predvidenih sredstev, ki bi sledila
               temu, da se pripravijo neke reforme ali pa ukrepi. Najlepša hvala.</p>
            </sp>
            <sp xml:id="SDZ7-Izredna-21-2015-10-13.sp33">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Alenka Bratušek. Pripravi naj se gospa Suzana Lep Šimenko.</p>
            </sp>
            <sp xml:id="SDZ7-Izredna-21-2015-10-13.sp34">

               <speaker>MAG. ALENKA BRATUŠEK (PS NeP):</speaker>

               <p>Najlepša hvala in lep pozdrav tudi v mojem imenu!</p>
               <p>Res je, da so v gradivu navedene nekatere številke. Jaz ne dvomim v to, da te
               številke držijo, statistične podatke se da uporabljati tako ali drugače. Dejstvo je,
               da se je verjetno kakšna od teh številk v zadnjem obdobju mogoče spremenila, ampak
               daleč od tega, da smo lahko zadovoljni z situacijo in stanjem. Roko na srce pa je
               prav tako daleč od tega misel, da je za to odgovorna vlada Mira Cerarja. Daleč od
               tega. Odgovorni pa ste, Vlada in koalicija, za dogajanje v zadnjem letu, točno to,
               kar je govoril minister Koprivnikar. Mogoče bi bilo prav, da bi se na današnji seji
               pogovarjali točno o tem, o zadnjem letu dela te vlade in te koalicije.</p>
               <p>Proračuna za leti 2016 in 2017 sta pred nami v Državnem zboru in ta dva proračuna sta
               pravzaprav prva proračuna, ki bi morala dejansko pokazati smer delovanja te vlade.
               Ampak sama sem sodelovala na več odborih, pa pravzaprav nikjer nismo slišali osnovnih
               političnih usmeritev delovanja nove vlade, ki bi se izkazovale tudi skozi proračun.
               Nekaj se govori, drugo se pa dela.</p>
               <p>Pravo področje, minister, ste izbrali, ker na področju zdravstva pa v zadnjem letu
               res ni bilo narejenega čisto nič. Podaljšujejo se čakalne vrste, podaljšujejo se
               čakalne vrste, največji javni zavod v državi še vedno nima vodstva, iz afere v afero
               se ukvarjamo z največjim javnim zavodom, enako je z Onkološkim inštitutom, kjer, če
               sem prav prebrala, celo predsednika Vlade poziva nekdo, da naj zamenja celoten svet
               zavoda. Izbrali ste torej odlično področje za to, da se pokaže, da v tem letu pa res
               ni bilo narejenega nič.</p>
               <p>Lahko gremo naprej, na področje okolja, na področje infrastrukture. Vam bom dala
               primer – drugi tir. Bo, ne bo, ga potrebujemo, ga ne potrebujemo? Ping pong iz ene
               strani na drugo, s tem da minister daje sam sebi žogico z ene strani na drugo, saj ne
               zna povedati, bo ne bo. Zadnjič so na odboru rekli, da bo, ker potrebujemo drugi tir,
               ki je nujno potreben, v proračunu pa imamo zagotovljenih v dveh letih 24 milijonov.
               Minister zagovarja projekt, ki je težek milijardo 400. Veste, koliko časa bi
               potrebovali, da s takšno dinamiko financiranja zgradimo drugi tir? 100 let. 100 let.
               Pridružujem se kolegom, da dajmo na mizo konkretne ukrepe, ne samo "smo naredili, smo
               predlagali". Gremo, ena, dva, tri, štiri, pet in jih poglejmo. Tudi nas lahko kdaj
               poslušate in vprašate, kaj mislimo, da bi bilo smiselno narediti. Pa naredimo
               evalvacijo zadnjega leta. Seveda niste niti za leto 2008, niti za leto 2012, niti za
               leto 2013, niti za leto 2014, ker ste pravzaprav od oktobra naprej vodili državo,
               niste odgovorni ali zaslužni. Vam tudi jaz vračam žogico.</p>
               <p>Meni pravzaprav vse skupaj deluje tako, kot da ste izbrali pot, da če ne delaš, tudi
               ne grešiš, oziroma če se ne odločaš, ne moreš delati napak, ampak mislim, da to ni
               prava pot. Dejstvo je, da je imela Slovenija v zadnjih letih, vse od leta 2009
               naprej, zelo zelo težke čase. Dejstvo je, da ne samo Slovenija, ampak praktično
               celotna Evropa. V zadnjih letih je bilo narejeno kar nekaj stvari, uspeli smo
               stabilizirati državo, pritiski so se bistveno zmanjšali in zdaj imamo čas, da
               naredimo stvari, ki so potrebne sprememb. Veliko stvari je bilo narejenih, tako kot
               sem že rekla, daleč od tega pa, da je delo končano. Jaz mislim, da je po 390 dneh
               vaše vlade – upam, da sem prav izračunala – res čas, da bi začeli z resnim delom in
               to za dobro ljudi.</p>
               <p>Vedno znova poslušam oziroma vedno znova iščete opravičila in govorite o podedovanih
               problemih in se trkate po prsih zaradi boljše gospodarske situacije. Jaz predlagam,
               minister, da damo resnično danes na mizo te ukrepe, ki so Sloveniji prinesli
               izboljšanje, pa bomo ugotovili, kako in kaj. Ampak še bolj pomembno od tega, kaj ste
               naredili v zadnjem letu, pa je, kaj nameravate narediti v naslednjih treh ali pa vsaj
               dveh letih, torej za toliko, za kolikor imamo državni proračun pred sabo. Veselim se
               podatkov, ki jih bomo slišali od vas.</p>
               <p>Za konec pa ne morem mimo enega zapisa Stranke modernega centra na Twitterju.
               Zapisali ste takole: "Poslanska skupina SMC podpira vsako kakovostno razpravo za
               izboljšanje sistema v Republiki Sloveniji, ne zaradi lestvic, ampak zaradi zaveze
               državljanom." Upam, da ne bom zvenela preveč grobo, spoštovani kolegice in kolegi, če
               povem, da niste ne društvo ne debatni krožek, kjer se bomo pogovarjali, ampak ste
               največja stranka v tem parlamentu, ste največja stranka te koalicije in od vas
               pričakujemo dejanja, in to dejanja za dobro države in ljudi.</p>
            </sp>
            <sp xml:id="SDZ7-Izredna-21-2015-10-13.sp35">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Suzana Lep Šimenko. Pripravi naj se gospod Dušan Radič.</p>
               <p>Izvolite, gospa Lep Šimenko.</p>
            </sp>
            <sp xml:id="SDZ7-Izredna-21-2015-10-13.sp36">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoči. Spoštovane poslanke, spoštovani poslanci, spoštovani
               predstavniki Vlade, lepo pozdravljeni tudi z moje strani!</p>
               <p>Slovenija pada po vseh mednarodnih lestvicah, lestvicah, ki jih pripravljajo zelo
               različne institucije, neodvisne institucije. Jaz verjamem, da ima mogoče kdo izmed
               vas težavo z neodvisnimi tujimi institucijami in strokovnjaki, ampak jaz mislim, da
               je prav, da danes v Državnem zboru o tem tudi govorimo. Je pa ta današnja točka na
               nek način poziv Vladi, da je treba pristopiti tudi k nekim konkretnim ukrepom , kar
               je bilo danes že večkrat izpostavljeno.</p>
               <p>Slovenija namreč še zdaleč ni na pravi poti. Danes smo tu slišali, da te lestvice
               kažejo izkrivljeno sliko, pa da v bistvu sploh ni tako slabo, kot mi to želimo
               prikazati. Saj potem lahko rečemo, da tudi statistični podatki kažejo izkrivljeno
               sliko, tudi podatki o brezposelnih in o gospodarski rasti kažejo izkrivljeno sliko.
               Če samo pogledamo gospodarsko rast. Zakaj jo imamo? Zaradi izvoznikov; ker so se
               podjetja prilagodila razmeram na trgu; zaradi tega, ker so se v naših največjih
               partnericah razmere spremenile, izboljšale; večinoma pa tudi zaradi infrastrukturnih
               projektov občin; zaradi črpanja evropskih sredstev, česar v naslednjem letu tako
               rekoč več ne bomo imeli, glede na to, da nimamo zunaj še nobenega razpisa. Ko
               pogledamo podatke o brezposelnih iz meseca v mesec res nekoliko padajo, nihče se pa
               ne vpraša, koliko je v zadnjem letu, dveh naših državljank in državljanov, mladih,
               odšlo v sosednjo Avstrijo in ostale evropske države. O tem se ne sprašujemo. Še vedno
               ne govorimo o tem, da imamo glede na obdobje pred krizo še vedno 60 tisoč
               brezposelnih več. Tudi tu lahko rečemo, da so ti statistični podatki izkrivljeni.</p>
               <p>Jaz se bom osredotočila bolj na lestvico ekonomske svobode, zato ker se mi zdi
               izjemno pomembna, ker je v bistvu prvi pogoj za večjo konkurenčnost gospodarstva,
               meni pa se pač zdi konkurenčnost gospodarstva ključna. Ključna zato, da bo vsem nam,
               državljankam in državljanom, bolje, da bodo imeli delo, delovna mesta. Kaj kaže ta
               lestvica? Da imamo en gospodarski model, kjer ima država preveliko vlogo, da se
               politika vmešava v gospodarstvo, da se preprečuje privatizacijo državnega premoženja,
               da ni razvojne naravnanosti in da ni strukturnih reform. Mislim, da se je treba
               zamisliti nad temi rezultati lestvice ekonomske svobode. To, da smo na 111. mestu in
               s katerimi državami skupaj smo na tem 111. mestu, niti ni tako pomembno. Se je pa
               vseeno treba vprašati, ker bomo počasi padli že čisto v zadnji kvartil, če bomo s tem
               trendom nadaljevali.</p>
               <p>Zakaj je to pomembno? Zato, ker imajo v teh državah, ki so ekonomsko svobodne, povsod
               boljše blagostanje, večji BDP na prebivalca, večji povprečni dohodek, ljudje v
               povprečju dlje živijo. Verjetno ni zanemarljivo. In kaj se v teh državah večinoma
               dela? Varuje se zasebno lastnino, pravično se izvršujejo pogodbe, skrbi se za
               stabilno monetarno politiko, davki se nižajo in ni ovir za domačo ali tujo trgovino.
               Te stvari so ključne.</p>
               <p>Če pogledamo samo lestvico Doing Business – v zelo kratkem času bo sicer prišla
               nova, ampak kakorkoli – se lahko vprašamo, zakaj je pa ta lestvica pomembna. Zato,
               ker jo večinoma gledajo investitorji. Za njih je ta lestvica pomembna. Zato, ker je
               lani, ko so prišli rezultati te lestvice, pisalo, da je Slovenija država, v katero
               sploh ni primerno vlagati. Ne samo, da so slabši pogoji, ampak da je to država, v
               katero ni primerno vlagati. Verjemite, da tujci, ki se odločajo, kam bodo naložili
               svoj denar, zelo podrobno proučijo območje in vse pogoje poslovanja v posamezni
               državi. Še kako je pomembno, ne nazadnje tudi te mednarodne lestvice konkurenčnosti.
               Seveda je zaskrbljujoče tudi to, da številna podjetja, tako domača kot tuja, odhajajo
               v tujino. Zelo zaskrbljujoče. Izgubljamo delovna mesta.</p>
               <p>Zdaj pa en aktualen primer iz Maribora. Sicer ne poznam ozadja in detajlov, ampak
               Palfinger se od 2013 pogaja o zemljiščih z Mestno občino Maribor. Od 2013. Gre pa
               zato, da želijo širiti svojo proizvodnjo. Gre za 600 delovnih mest. Ampak očitno smo
               tako zbirokratizirani ali, ne vem, se bojimo tujcev, čeprav zelo dobro delajo, pa so
               eno izmed redkih podjetij v Mariboru, ki dobro dela. Ampak ne nazadnje gre za 600
               delovnih mest. Morali bi biti v prvi vrsti po pomembnosti na občini, pa niso. In kaj
               bodo naredili? Raje bodo šli v tujino. Bodo pa šli v sosednje države, če se zadeva ne
               bo ustrezno rešila. Pa je to za mesto, kot je Maribor, izjemnega pomena, vsaj
               generalno za celo Slovenijo, mesto, kjer se je posebej poudarjalo, koliko moramo
               narediti na novih delovnih mestih. Kaj se zgodi? Komplikacija na komplikacijo.</p>
               <p>Če vse te lestvice pogledamo zelo na hitro in na nek način potegnemo črto, kaj
               vidimo? Da smo dejansko slabi pri javni porabi, pri davčnih obremenitvah, posebej so
               izpostavljene obremenitve plač, pri neodvisnosti, nepristranskosti sodstva, pri
               dolgih sodnih postopkih, pri neprijaznosti za tuje investicije, pri predpisih o
               zaposlovanju, predvsem nefleksibilnosti trga dela in birokraciji, raznih
               administrativnih zahtevah, pri pridobitvi gradbenih dovoljenj in podobno.</p>
               <p>Vse, kar želimo, je, da se dejansko zavedamo, kaj je v tej državi treba narediti.
               Jaz verjamem v to, da če te lestvice zelo široko pogledamo in iz vsake izluščimo
               tisto bistvo, je to to, kar moramo dejansko narediti. Zaradi tega danes tukaj
               govorimo. Ni namen nobeno obsojanje, niti ne, kdo je kriv za kateri del, pomembno je,
               da se zavedamo in da moramo nujno narediti konkretne stvari. Saj so vse male
               izboljšave tudi pomembne, ampak treba se je lotiti stvari konkretno. Pa če to
               imenujete reforme ali izboljšave, je čisto vseeno. Hvala.</p>
            </sp>
            <sp xml:id="SDZ7-Izredna-21-2015-10-13.sp37">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Dušan Radič, pripravi naj se gospod Janko Veber.</p>
            </sp>
            <sp xml:id="SDZ7-Izredna-21-2015-10-13.sp38">

               <speaker>DUŠAN RADIČ (PS SMC):</speaker>

               <p>Hvala za besedo. Lep pozdrav vsem!</p>
               <p>Ko smo dobili na mizo predlog priporočila v zvezi z vse slabšimi uvrstitvami na
               mednarodnih lestvicah, me je, vam po resnici povem, res zaskrbelo, ko sem začel
               prebirati vse te razne lestvice gor in dol, videl Vietnamce, Nigerijce in vse tiste
               druge državljane, kako skupaj mahamo po ne vem kakšni poti. Čez pet minut najdem
               pretresljivo novico, da ima Slovenija deveto najbolj zdravo gospodarstvo v območju
               evra. Sem mislil, da to gotovo sodi v leto 2008, vendar ne, to je novica iz leta
               2014.</p>
               <p>V analizi Euro Plus Monitor, ki sta jo pripravila Lisbon Council, katerega slovenski
               zunanji svetovalec je velespoštovani dr. Žiga Turk, ter nemška zasebna banka
               Berenberg, katere vodilna ekonomista sta dr. Holger Schmieding in dr. Christian
               Schulz, Slovenije ne boste našli med največjimi evropskimi bolnicami. Boste pa zato
               našli pred nami Francijo. Gre za analizo o tem, kolikšen napredek pri izhodu iz krize
               so v letu 2014 dosegle članice evro območja in Poljska, Švedska in Velika Britanija
               ter kako zdrava so njihova gospodarstva. Schmieding, ki je pred prihodom v Berenberg
               delal v Mednarodnem denarnem skladu, in Schulz, ki je pred prihodom v Berenberg delal
               za Evropsko centralno banko, sta Slovenijo uvrstila v zlato povprečje. Po kazalcih
               napredka smo od dvajsetih držav zasedli 11. mesto. Po kazalcih splošnega
               zdravstvenega stanja pa 7. mesto, kjer so nas prehitele le Estonija, Nemčija,
               Luksemburg, Slovaška, Nizozemska in Švedska. Biti v povprečju ni tako slab položaj.
               Nismo med najboljšimi, vendar tudi ne med najslabšimi. Po enem od kazalcev, in sicer
               po odpornosti proti finančnim šokom, smo se uvrstili, ne boste verjeli, celo na sam
               vrh lestvice. Kar pomeni, da smo proti finančnim šokom odpornejši od katerekoli druge
               države z evrom in tudi od Poljske, Švedske in Velike Britanije. To je posledica
               dejstva, da je slovenski bančni sistem razmeroma majhen glede na obseg domače
               ekonomije in da so zato naše težave obvladljive tudi brez zunanje pomoči.</p>
               <p>Pa še nekaj o teh lestvicah. Ko gre za to, koliko fiskalnega napora so vložile
               posamezne države za uravnoteženje javnih financ, je bolje biti v sredini kot na vrhu
               lestvice. Ta ista raziskava prvo mesto namreč po tem namenja Grčiji, vsi pa vemo,
               kakšno žrtvovanje je ta visoka uvrstitev terjala od grškega prebivalstva. Grčija ima
               tudi najvišjo brezposelnost v državah Evropske unije.</p>
               <p>Slovenija se je na lestvici 21 držav na najvišje mesto povzpela po dveh merilih, in
               sicer po možnosti hitrega odpiranja novih delovnih mest in po deležu skupne bilančne
               vsote bank v deležu bruto domačega proizvoda. Najnižje mesto pri indikatorjih je
               Slovenija dosegla pri stroških dela, kjer je zasedla 20. mesto.</p>
               <p>Pa še nekaj hvale za našo Slovenijo, saj mogoče ne veste, v kakšni državi živimo. Po
               statistikah je Slovenija med najvarnejšimi državami na svetu, natančneje smo na 4.
               mestu, bolj varne od Slovenije so Danska, Norveška in Singapur. In še ena novica, ki
               me je dobesedno sezula, da je Evropski svet za varnost prometa – European Transport
               Safety Council – v svojem zadnjem poročilu, ki datira iz junija 2015 o uspešnosti
               držav na področju varnosti v cestnem prometu Slovenijo umestil na 1. mesto v Evropi.
               Hvala lepa.</p>
            </sp>
            <sp xml:id="SDZ7-Izredna-21-2015-10-13.sp39">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Janko Veber, pripravi naj se gospa Andreja Potočnik.</p>
               <p>Gospod Veber, izvolite.</p>
            </sp>
            <sp xml:id="SDZ7-Izredna-21-2015-10-13.sp40">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem!</p>
               <p>Glede na današnjo temo, pri kateri se pogovarjamo, v kakšnem položaju je Slovenija,
               bi predvsem svetoval predlagateljem današnje izredne seje, da vendarle že enkrat
               nehamo govoriti o Sloveniji kot tranzicijski državi, ampak kot državi, ki je
               samostojna in suverena. Če bi izhajali iz tega izhodišča, mnoge razprave, ki se danes
               tukaj opravljajo, pravzaprav ne bi bile potrebne. Ker pa še vedno razmišljate o
               tranzicijski državi in o tem, da je treba razprodati prav vse, kar je državnega, da
               bomo potem s tranzicijo zaključili, smo tukaj, kjer smo.</p>
               <p>Glede vseh tistih besed, ki sem jih izrekel, ko je kolega mag. Marko Pogačnik prej
               nekako poskušal opozoriti, na kaj smo opozarjali, je res, da sem opozarjal, da če
               prenesemo 13 milijard slovenskega premoženja na Slovenski državni holding, postane to
               premoženje tega podjetja in država v hipu izgubi 13 milijard. To sem označil kot
               krajo stoletja. In če danes pogledamo, kaj se dejansko dogaja z Novo Kreditno banko
               Maribor? 780 milijonov evrov smo dali v to banko, prodali za 250 milijonov, pa še
               garantiramo za vse slabe obveznosti, ki bodo mogoče nastale zaradi posega v podrejene
               obveznosti. Torej smo jo podarili. Kaj je to drugega kot kraja?</p>
               <p>Če gledamo tudi poseg v privatna podjetja, slaba banka je nastala zato, da se lahko
               poceni razprodajajo privatna podjetja. To je DUTB, to je postopek poceni razprodaje
               privatnih podjetij, ki so imela v Sloveniji najete kredite. Če pogledamo, kaj se s
               temi podjetji dogaja in kako se to pelje, smo pred kratkim opravili razpravo in smo
               se vsi kar na enkrat strinjali, da je to najbolj netransparenten način prodaje, da
               nastaja velika škoda in da gre nenazadnje za najdražji način prodaje in sanacije
               naših podjetij ter tudi bank. Poleg tega, da poceni prodajamo to premoženje, ki je
               bilo privatno premoženje in se je podržavilo, smo tudi dokapitalizirali banke skoraj
               za 5 milijard. To je najdražji možni način reševanja. Če bi danes in ves ta čas
               razmišljali, da smo v samostojna in suverena država, nikakor ne bi pri tem poslušali
               tujine. To delamo zato, ker se v veliki meri poskušamo prilagoditi tujini. Zakaj pa
               to delamo? Zdaj pa, gospod Pogačnik, moram pa prebrati dejansko dejstva. 30. 11. 2004
               je imela Slovenija mednarodne rezerve v višini 6,579 milijard. Če pogledamo leto
               2008, so se mednarodne rezerve zmanjšale za 5,836 milijard. Potrošilo se je 5,836
               milijard evrov. Zakaj? Kam so šle te milijarde od 2004 do 2008? Če pogledamo potem
               devizne rezerve dne 30. 11. 2004 – 7,377 milijard evrov, 2008 pa so bile devizne
               rezerve samo 633 milijonov. Kam se je potrošilo 6,744 milijard evrov deviznih rezerv
               v teh 4 letih? Neto zunanji dolg. 31. 10. 2004 je imela Slovenija 1,2 milijarde evrov
               neto zunanjega dolga, trenutno 7,2 milijardi evra. Kam je šel zopet ta denar, ko se
               je povečal neto zunanji dolg iz 1,2 milijarde na 7,2 milijarde? Bruto zunanji dolg
               31. 10. 2004 – 15 milijard evrov, 2008 – 40 milijard evrov. Za toliko se je povečal
               zunanji dolg.</p>
               <p>Posojila nebančnega sektorja. 2004 so bila recimo posojila 12,8 milijard, kar je bilo
               povsem obvladljivo, ker smo imeli vloge nebančnega sektorja v višini 14,7 milijard.
               Imeli smo torej več depozitov, kot pa smo dejali kreditov v letu 2004, zato smo bili
               celo v plusu za 1,9 milijarde evra. Leta 2008 zadolževanje znaša 33,5 milijard. Letno
               smo se torej zadolževali, banke in gospodarstvo, za 27 %. Nikjer, v nobeni ekonomiji
               to ni mogoče in ne zdrži. Ker so bili depoziti v teh bankah bistveno nižji, smo se
               zadolževali v tujini. Ekonomsko svobodo v Sloveniji smo zgubili v mandatu 2004–2008.
               To je resnica. In to ekonomsko nesvobodo rešujemo še danes. Vse, kar se je dogajalo v
               tem obdobju, je pač vendarle treba povedati, da je bil v mandatu Boruta Pahorja, ki
               je bil omenjen, zelo pomemben ukrep, da smo ohranili delovna mesta in da smo pomagali
               gospodarstvu, da je preživelo, da nismo doživeli še večjega zloma gospodarstva, kot
               bi ga sicer, ker je nastopila gospodarska in finančna kriza. Slovenija je vstopila v
               to krizo nepripravljena. Še leta 2007 je predsednik Vlade gospod Janez Janša govoril,
               da gospodarska kriza ne bo prizadela Slovenije. Kdo je potem pripeljal Slovenijo
               nepripravljeno v gospodarsko in finančno krizo? Takrat je bilo ogromno denarja,
               ogromna gospodarska rast, vendar, kot vidimo, je bila porabljena na način, da smo
               potem nasedli, tako banke kot tudi gospodarstvo. S temi izhodišči se seveda srečujemo
               še danes. Ko se pogovarjamo o tem, da se podaljšujemo ukrepi Zakona o uravnoteženju
               javnih financ, smo takrat opozarjali, da so ti ukrepi pretirani in da bo padec
               gospodarske rasti izjemen, ki se je tudi zgodil. Zato je bila Slovenija v še težjem
               položaju, kot če ta ZUJF ne bi bil sprejet.</p>
               <p>Danes se nekateri ukrepi poskušajo podaljšati, tudi zato, dragi moji, ker smo
               sprejeli fiskalno pravilo. Mi smo se s fiskalnim pravilom, naj povem, da sem bil
               proti temu fiskalnemu pravilu, zavezali, da bomo drastično zmanjševali javno porabo.
               Od tistega trenutka naprej nimamo več ekonomske svobode. To je pa ta zgodba, o kateri
               mislim, da smo veliko govorili tudi že ob sprejemanju tega zakona, in takrat sem tudi
               zelo jasno povedal, da je fiskalno pravilo za Slovenijo nič drugega kot samo to, da
               smo na nemškem ali francoskem vlaku samo eno poleno, ki ga lahko skurijo kadarkoli,
               ker smo ekonomsko postali povsem odvisni. Naša skrb je, da se vendarle zavemo, da
               moramo to suverenost Sloveniji vrniti,da se moramo ekonomsko osamosvojiti in ne več
               poslušati tujcev.</p>
               <p>Če se samo vrnem za hip nazaj na študijo OECD za drugi tir. Ko ti nekdo kot je
               svetovno priznana mednarodna inštitucija pove, da drugega tira ne potrebuješ, ker za
               tebe ne bo ekonomsko upravičljiv, je to, oprostite, zelo škodljivo mnenje za
               gospodarski razvoj Slovenije, za ekonomsko samostojnost, tudi za ustvarjanje delovnih
               mest in nenazadnje za razvoj celotne Slovenije. To slepo sledenje vsem tem poročilom,
               ki prihajajo iz tujine, brez da bi kritično pogledali znotraj sebe na prav vse, kar
               se je dogajalo v času samostojne države, je nekako nekorektno.</p>
               <p>Moram priznati, da sem večkrat, ko sem se pogovarjal s kakšnim s tujim državnikom,
               pogledal zadolženost tiste države, iz katere je prišel državnik, in pravzaprav
               ugotovil, da ima večji dolg kot Slovenija, ampak boljše bonitetne ocene kot
               Slovenija. In ko sem ga vprašal, kakšno mnenje ima, je rekel, da nikoli ne govorijo
               slabo o svoji državi zunaj. Kaj pa mi počnemo? Za Elan sem prepričan, da je ta
               prijava na Evropsko komisijo prišla iz Slovenije. Za tistih borih par milijonov evrov
               je bilo Elan treba prodati, če ne bi šel v stečaj, ker je to nedovoljena državna
               pomoč. To je samo eden od zadnjih primerov. Da ne govorim o tem, ko sta celo
               predsednik Vlade in minister za finance gospod Šuštaršič govorila, da bo Slovenija
               bankrotirala. V tistem trenutku so začele rasti obresti na tiste kredite, ki so bili
               najeti 2004–2008 in tudi v poznejšem obdobju, ko se je to poskušalo reševati. To je
               realnost.</p>
            </sp>
            <sp xml:id="SDZ7-Izredna-21-2015-10-13.sp41">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospa Andreja Potočnik, pripravi naj se gospa Ljudmila Novak.</p>
            </sp>
            <sp xml:id="SDZ7-Izredna-21-2015-10-13.sp42">

               <speaker>ANDREJA POTOČNIK (PS SMC):</speaker>

               <p>Spoštovana predsedujoča, hvala za besedo. Dragi kolegice in kolegi!</p>
               <p>Naj na začetku svoje razprave poudarim, da se vedno zavzemam za razprave, ki
               omogočajo oziroma nas skozi razpravo vodijo do boljših razmišljanj, do boljših idej
               za boljše življenje državljank in državljanov. Drugo je debata, ali so debate potem
               smiselne za mednarodne lestvice ali ne. Če pač iz teh razprav pridemo na nove ideje,
               ki bodo omogočale življenje državljank in državljanov v boljši sferi, jih absolutno
               podpiram.</p>
               <p>Naj na začetku podam eno zgodbo, ki nam jo na Blejskem strateškem forumu – tisti, ki
               ste bili na začetku tam, se opravičujem, ker je boste ponovno slišali – povedal
               gospod Donald Tusk, predsednik Evropskega sveta. Dejal je, da je šel enkrat v Bruslju
               v eno lokalno trgovino, kjer je lastnik prihajal iz arabskih držav. Seveda ta lastnik
               ni vedel, da se pogovarja s predsednikom Evropskega sveta. Dejal mu je v tem
               pogovoru, da vidi odličnega vodjo v gospodu Putinu, da je gospod Putin res primer
               dobrega svetovnega vodja. Gospod Donald Tusk ga je nazaj vprašal, kako to, da ni tam,
               ta lastnik pa mu je odgovori, da to pa ne, saj dela dober posel v Bruslju. Ta
               današnja razprava me mogoče v enem delu spominja tudi na to, v tem smislu, da pač
               radi pohvalimo druge države, radi pohvalimo druge prakse, predvsem Švico in severne
               države, ko pa nekoga vprašaš po dejanjih, pa reče, da ne, saj je v osnovi tukaj čisto
               okej.</p>
               <p>Prav je, da se zmeraj želimo primerjati z boljšimi državami, ampak pravilno bi bilo
               pa tudi, da se tudi tukaj znamo pohvaliti, ker jaz pravim, da če danes govorimo, da
               je vse tako slabo, govorimo tudi čez naše delavce, da oni delajo slabe izdelke, da
               oni delajo slabe storitve. Ali to drži? Jaz mislim, da ne. Jaz mislim, da delajo
               slovenski delavci in vsi delavci v Sloveniji dobro, kvalitetne izdelke, nudijo nam
               kvalitetne storitve, ne govorim pa o tem, da seveda možnosti za izboljšanje vedno
               ostajajo. Seveda ne smemo nikoli zaspati na tem področju.</p>
               <p>Mogoče bi v razpravi želela poudariti še pozitivne trende, ki so v Sloveniji. Če me
               poslušajo državljani in državljanke, je prav, da slišijo tudi pozitivno plat. V
               drugem kvartalu leta 2015 naš BDP znaša 2,6 %. Stopnja brezposelnosti v Republiki
               Sloveniji julija znaša 9,1 %, na EU področju je znašala 9,5 %. Znižali smo
               brezposelnost za 6 tisoč 8 oseb. Mednarodni institut za menedžment govori, da se je
               po 4 letih padanja izboljšalo mesto na konkurenčnosti, zdaj smo na 49. mestu, kar
               pomeni, da smo za 6 mest boljši. Ne govorim, da je to idealno, govorim pa o tem, da
               se trend izboljšuje. Vsi, ki ste danes to predlagali, oprostite, v enem letu se ne da
               spremeniti vsega na glavo. Ni pogojev, v enem letu ne. Tudi v dveh letih ni rečeno,
               da lahko izboljšamo mesto na konkurenčnosti za recimo 50 %. Ne govorim, da si ga ne
               želimo, ampak to ni tako enostavno. Tudi jaz si želim, da bi prišli na raven pred
               krizo. Tudi druge države so imele krizo in danes niso vse na ravni, ki so jo imele
               pred krizo.</p>
               <p>V razpravi je bilo omenjeno, da nismo predlagali nobenega ukrepa. Ker sem predsednica
               Odbora za gospodarstvo bom podala en primer ukrepa za gospodarsko rast na področju
               gospodarstva, konkretno. V letošnjem proračunu so predvidena višja sredstva za
               promocijo turizma, predvsem tujskega turizma. Znano nam je, da turizem prinaša v
               Sloveniji 12 % BDP, se pravi delež BDP v višini 12 %. S tem, ko povečujemo budžet za
               promocijo turizma sem prepričana, da bomo povečali tudi BDP. To je ukrep, dragi
               kolegi in kolegice, tisti, ki ste to predlagali. To je konkretni ukrep. Toliko za
               enkrat, ob koncu razprave, če ocenim, se bom še javila. Hvala.</p>
            </sp>
            <sp xml:id="SDZ7-Izredna-21-2015-10-13.sp43">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima predlagatelj, gospod Marko Pogačnik.</p>
            </sp>
            <sp xml:id="SDZ7-Izredna-21-2015-10-13.sp44">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za dano besedo.</p>
               <p>Odločil sem se po teh dveh razpravah, poslanca gospoda Vebra in poslanke Stranke
               modernega centra, da je treba malo odreagirati.</p>
               <p>Jaz sem prepričan, da to igranje s številkami v levo, v desno pa predvsem bruto
               zadolženost države … Spoštovani kolega Veber, katera vlada lahko vas, vašo kolegico
               ali mene prisili, da bom kredit vzel ali da ga ne bom? Katera vlada? Ne se igrati s
               temi številkami. To je predvsem govor Socialnih demokratov, ki ga zelo radi
               uporabljate. Niti en predsednik Vlade, hvala bogu, če bomo prišli pa toliko daleč, da
               bo lahko predsednik Vlade določil, kdo bo lahko vzel kredit, kdo pa ne, pa jaz
               mislim, da bo zelo slabo.</p>
               <p>Še enkrat, jaz sem še vedno prepričan, da te današnje razprave oziroma predloga
               Slovenske demokratske stranke ali nočete vzeti resno ali pa ne razumete zadeve. Mi
               želimo pač tukaj razpravo v Državnem zboru in presekati nekatera dejstva. Tukaj
               poslušamo vedno eno in isto, kako se stanje v Sloveniji izboljšuje, kako raste
               gospodarska rast, kako imamo več kot 2 %, kako se znižuje stopnja brezposelnosti.
               Potem vas pa sprašujem, zakaj boste pa potem začasne ukrepe iz ZUJF prelevili v
               trajne. Samo to. Zakaj boste to po nekem obvodu iz proračuna 2016, 2017 zapakirali v
               Zakon o izvrševanju proračuno – ZIPro. Tukaj imamo enega izmed ministrov, mislim, da
               je celo podpredsednik Vlade Mira Cerarja, imamo državnega sekretarja z Ministrstva za
               finance. Dajte potem samo državljankam in državljanom Republike Slovenije, predvsem
               pa socialnim partnerjem pojasniti, zakaj ta začasni ukrep spreminjate v trajnega,
               zakaj ne zmanjšate stopnje davka na dodano vrednost.</p>
               <p>Omenjen je bil turizem. Turizem verjetno ni bil tako omenjen, ampak tudi po lestvici
               turistične konkurenčnosti Slovenija pade. Jaz sem prepričan, da bi morala Slovenija
               iz turizma iztržiti več. Dejstvo pa je, da so vseslovenske turistične bisere v
               zadnjem obdobju pokupila hrvaška podjetja. Mi se ukvarjamo tako z DUTB kot s temi
               podobnimi naložbami, tisto, kar je pa še naše, je pa v relativno zaskrbljujočem
               stanju. Ko tako radi poudarjate promocijo turizma, kaj nam pomaga promocija turizma,
               če gost pride v razpadajoči hotel in če lastniki turističnih kapacitet v zadnjem
               obdobju desetih let niso uspeli tega investirati. Poglejte si Hrvaško, mislim, da je
               bilo v letošnjem letu več kot 6 milijard vloženih samo v obnove turističnih kapacitet
               in v obnove hotelov.</p>
               <p>Omenjeno je bilo tudi, da imamo stabilen in zdrav bančni sistem. Ampak ne pozabiti,
               da smo davkoplačevalci sanirali ta bančni sistem v višini 5 milijard evrov. Če bi
               imeli drugačnega, potem bi bilo pa res zaskrbljujoče, da vložiš pet milijard evrov,
               pa nimaš stabilnega bančnega sistema.</p>
               <p>Pričakujem pojasnila, predvsem s strani prisotnega ministra in državnega sekretarja.
           </p>
            </sp>
            <sp xml:id="SDZ7-Izredna-21-2015-10-13.sp45">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima gospa Ljudmila Novak. Pripravi naj se mag. Branko Grims.</p>
            </sp>
            <sp xml:id="SDZ7-Izredna-21-2015-10-13.sp46">

               <speaker>LJUDMILA NOVAK (PS NSi):</speaker>

               <p>Spoštovani gospod minister, člani Vlade, kolegice in kolegi, lepo pozdravljeni!</p>
               <p>Nekdo je zapisal, da obstaja država v Evropi, ki meji na Balkan in je omejena sama s
               seboj. Žal je s tem mislil na Slovenijo. To je tisto, kar me pravzaprav boli, ker
               menim, da sami sebi postavljamo preveč ovir, da bi bili bolj uspešni.</p>
               <p>Kaj smo imeli v mislih, ko smo sopodpisali sklic te seje? Pravzaprav opozoriti na
               stvari, ki bi morale in bi lahko bile boljše, pa žal niso in gredo pri marsikateri
               stvari na slabše. Četudi bomo na vseh lestvicah, ne vem, na katerih vse, najslabši,
               bo to še vedno moja država, moja domovina, ki jo imam najraje in ki ji želim
               najbolje. Zato menim, da je prav, da se o teh težavah pogovarjamo, vidimo, kaj gre
               narobe in kaj moramo popraviti. Saj vedno znova v tem parlamentu govorimo o tem, da
               imamo preveliko brezposelnost, da preveč mladih odhaja v tujino, da se
               gospodarstveniki pritožujejo nad delovnopravno zakonodajo in tako naprej.</p>
               <p>Konkreten primer, ker smo včeraj spet imeli regijski obisk Nove Slovenije in smo
               obiskali kar nekaj podjetij. Nekdo je dobil dobro naročilo, nujno bi moral povečati
               proizvodne prostore, išče od občine do občine, kjer so tam v bližini primerni. Vendar
               ve, da v kratkem času, torej v roku enega leta, ne bo mogel dobiti raznih soglasij in
               dovoljenja, da bi lahko razširil svojo proizvodnjo, čeprav te prostore nujno
               potrebuje, mi pa nujno potrebujemo nova delovna mesta. To je tisto, na kar želimo
               opozarjati.</p>
               <p>Preveč je torej takih stvari, ki bi jih lahko z nekaj zakoni ali z zmanjšanjem
               postopkov odpravili in bi bili lahko veliko bolj uspešni. Tako pa sami sebi
               postavljamo neke ovire, preko katerih ne znamo stopiti, da bi lahko izboljšali tudi
               te kazalce, ki nam vedno znova kažejo, kako smo nekonkurenčni, kako investitorji ne
               želijo priti k nam, ker imamo previsoke prispevke in obdavčitve, ker ne dobijo
               ustreznih soglasij in dovoljenj, in tako naprej. Pa imamo veliko uspešnih podjetij,
               tudi taka srečujemo, in sem zelo vesela, da jih imamo, ker vem, da so zaradi
               njihovega truda, njihovega dela, zaradi truda teh delavcev in njihovih delodajalcev
               plačani davki in lahko ta država funkcionira. Seveda so pa stvari, ki jih moramo
               nujno izboljšati in na te stvari želimo mi s to sejo opozoriti.</p>
               <p>Je pa tako, da nobena lestvica ni stoprocenta. Lahko jo beremo tako ali drugače.
               Vemo, da ko smo bili mi v vladi, ste tisti, ki ste bili v opoziciji, takrat precej
               drugače govorili kot potem, ko ste prišli v vlado in ste v bistvu naše ukrepe
               izvajali naprej, pa smo mi spet drugače govorili. Takšna je pač politika, vendar mora
               biti težnja nas vseh , da bo Slovenija bolj uspešna država in da odpravimo vse tisto
               kar bi lahko, pa zaradi naše neumnosti ne naredimo.</p>
            </sp>
            <sp xml:id="SDZ7-Izredna-21-2015-10-13.sp47">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima gospod mag. Branko Grims, pripravi naj se gospod Ivan Škodnik.</p>
            </sp>
            <sp xml:id="SDZ7-Izredna-21-2015-10-13.sp48">

               <speaker>MAG. BRANKO GRIMS (PS SDS):</speaker>

               <p>Vsem prav lep pozdrav!</p>
               <p>Slovenija je seveda v težavah, to vsi vemo, zaradi takšnih vlad kot jih žal v tem
               trenutku ima. To, da imamo zdaj že tretjo neuspešno vlado tranzicijske levice, daje
               sicer Sloveniji možnost, da tukaj nobeden od migrantov noče ostati, če le ima kakšno
               drugo možnost, ampak to je slaba tolažba. Še migranti bežijo ven iz Slovenije. Ko so
               enega vprašali, če hoče ostati v Sloveniji, je rekel: "Joj, Stalin, Lenin, Marx,
               adijo, pojdite k hudiču!", dobesedno citat.</p>
               <p>To, gospe in gospodje, je tisti problem, s katerim se v resnici soočamo. Problem, da
               mi formalno smo v demokraciji, formalno seveda tako kot ves demokratičen razvit svet,
               razvijamo demokratično družbeno ureditev, dejansko pa sta v glavah večine ljudi žal
               še vedno zasidrana Marx in socializem kot edino zveličavno orodje. Potem pa se dogaja
               to, čemur smo priče zdaj, da se nekoga za nagrado za kakšen umazan posel pošlje v
               Ljubljansko banko, tam dobi tri četrt milijona v enem letu, nihče ne zna pojasniti,
               zakaj. Kaj se pa zgodi, ko se pa to javno odpre kot problem? Iznenada je treba
               odstaviti celotno vodstvo tako imenovane slabe banke, ker je nekdo dobil 200 tisoč,
               to je pa preveč denarja. Kaj pa tisti, ki je dobil štirikrat več denarja za nič? To
               pa ni problem, ne? To je realno stanje, zato mi ne govorite, da je usmeritev te vlade
               poštenost, preganjanje korupcije in ne vem, kaj. To je sistemska korupcija par
               excellence. Če kdo najde boljšo v celi Evropi, jaz mu vnaprej osebno čestitam, ampak
               trdim, da je ne bo. To je problem, zaradi katerega Slovenija nazaduje. Zaradi tega
               smo na lestvicah tam nekje na podnu. Zdaj se lahko gremo, kateri podatki so in kateri
               niso, ampak temu, kot se je prej zavajalo s strani gospoda Vebra, smo včasih rekli
               "cviklijada", ker je to gospod Cvikl prav rad počenjal, da je mešal jabolka pa
               hruške. Kaj je naredil? On je govoril o zasebnih kreditih, za katere odgovarja tisti,
               ki jih najame, in banka, ki mu jih da. Medtem ko moraš, če hočeš govoriti o realnih
               stvareh, govoriti o tistih kreditih, za katerimi stojijo davkoplačevalci. To je pa
               javni dolg, po domače povedano. Ne boste verjeli, da se je ravno v času Janeza Janše,
               to je tisto obdobje, o katerem je on govoril, javni dolg zmanjševal in to je bilo
               edino obdobje od osamosvojitve naprej, ko se je javni dolg zmanjševal. Potem je pa
               eksplodiral. Kaj je bilo? Ko je prevzel oblast Borut Pahor, kar je mimogrede točno
               stranka gospoda, ki je prej govoril, so naredili rebalans proračuna, v katerem so
               povečali porabo skoraj za milijon, obenem ko so sami napovedali, da se bodo prihodki
               zmanjšali. Naredili so škarje, ki se nikdar več niso zaprle in ki samo še rasejo,
               zaradi tega pa je seveda danes javni dolg samo še katastrofalen. To je pa tako, če se
               država vmešava v gospodarstvo. O tem, da zdaj seveda ni nič drugače, vam lahko priča
               zadnje dogajanje. Po novem se Savo rešuje čez tako imenovano slabo banko, njene
               terjatve in vse skupaj naj bi pa zdaj kar odkupili skladi same države, zato da se
               reši tistega, ki se mu je včasih reklo "naš čvovk", saj veste, kaj so bili v
               prejšnjem režimu in kdo je koga klical "naš čvovk". To je v resnici tisto, zaradi
               česar vsi slabše živimo.</p>
               <p>Na ta način smo v Sloveniji vzpostavili državo, ki v očeh tujine deluje kot en
               eksot. Država, v kateri celotno državno vodstvo raja pod rdečo zastavo s srpom in
               kladivom, pod likom nekoga, ki je osebno pobijal ljudi, in to v dvorani, v kateri ni
               niti ene državne zastave, slovenske zastave, pa gre za državno slovesnost. Tega v
               Evropi ne boste našli, to je samo v Sloveniji. Ni čudno, če potem pride en ubogi
               migrant in reče: "Fuj, tukaj sta pa Marx in Lenin, bežimo nekam drugam, ker so tukaj
               reveži". Kajti socializem je enakost v revščini, to je treba zelo jasno povedati. Še
               nikjer na svetu ni bil socializem enakost v bogastvu, ampak je enakost v totalni
               revščini. Zato je popoln absurd, da se to vedno znova pri nas ponuja kot rešitev in
               se s tem poskuša megliti tisto, kar je bistvo zgodbe.</p>
               <p>Bistvo zgodbe je, da ta vlada ne dela nič. Ta vlada deluje na tisto nekdanjo LDS
               foro, da je najboljša odločitev ne odločitev, pusti vse, da gre kar nekam po svoje.
               Nobene resne reforme še ni bilo. Omenja se recimo tudi pravosodje, vedno znova ga
               omenjamo, ker nas Evropa spominja, da je to eden od ključnih problemov za
               učinkovitost slovenske ekonomije, saj ni ustreznega učinkovitega pravnega varstva v
               razumnem roku. Pika. In kaj naredi minister? Pride na zaslišanje, kjer se zaveže, da
               bo absolutno podpiral recimo penalno funkcijo odškodnin, kar je v resnici v ozadju
               tega, da celi družbeni sistemi ne delujejo tako, kot bi morali, ker ni prave
               odgovornosti, ker se včasih celo zavestno povzroča škoda, ker je preračunano tisto
               manjše, namesto da bi se dobro in odgovorno delalo. Ampak potem mine leto dni in ni
               ničesar, ni sledu o obljubah, ni sledu o ničemer. Zaradi tega potem sistem ne
               funkcionira, ker ni resne volje, da bi se kaj spremenilo.</p>
               <p>Pa je zadeva zelo enostavna v resnici, gospe in gospodje. Če želimo iz teh lestvic
               zlesti, je recept preprost. Samo pogledati je treba na avstrijsko Koroško ter
               vzpostaviti tako zakonodajo – in jo seveda tudi izvajati, kar je bistveno –, kot je
               na avstrijskem Koroškem. Da bo to okolje, ki bo naklonjeno podjetništvu; da bo to
               okolje, ki bo podpiralo mlado podjetništvo; da bo to okolje z delujočim bančnim
               sistemom; da bo to okolje, ki bo dajalo pravno varnost; da bo to okolje, kjer bodo
               vsi živeli dobro in imeli možnost, da lahko maksimalno izkoristijo svoje možnosti,
               svoje potenciale. Samo to rabimo. Minimalne spremembe v smeri, ampak maksimalne
               spremembe v razmišljanju, da podjetništvo postane vrednota. Ne pa to, da nekdo visi
               na nedrih matere države in se podjetnike obremenjuje čez vse razumne mere, potem se
               pa seveda zadolžuje v tujini. Kaj namreč naredijo podjetniki? Lepo selijo svoj posel
               nekam v tujino, in to od Pipistrela, ki ga danes vsi slavijo in pri tem pozabljajo,
               da se je preselil v Italijo, do seveda vseh tistih podjetnikov z Gorenjske, ki se
               selijo v sosednjo Avstrijo, kjer imajo podjetništvu naklonjeno okolje.</p>
               <p>To je vse, kar je treba narediti, ampak za to je treba imeti resno voljo, da se te
               spremembe tudi doseže. Potem, verjemite, iznenada ne bomo več na repu lestvic, ampak
               na vrhu, tam, kjer smo nekoč že bili. Treba je pač enostavno sprejeti vrednostni
               sistem tako, da se omogoči maksimalno izkoriščanje razvojnih potencialov. Kajti danes
               se tukaj brani suverenost z uspešnim podjetništvom. To je edina dolgoročna realna
               osnova za blaginjo vseh, za dobra delovna mesta, za dodano vrednost, za vse, kar na
               koncu da dobro življenje, tisto, ki ga štejemo kot človeka vredno življenje, vključno
               s penzijami. Vse ostalo, tudi to, da se vzpostavlja in pušča sedanje stanje, je pa
               blef, ki je brez osnove in ki vodi v nadaljnje zadolževanje in nadaljnjo spiralo
               nazadovanja. Kajti tam v resnici smo. Tisti, ki govorijo, da je v tem trenutku rast,
               ljudje božji, mi smo bili leta 2008 tukaj gor, potem smo pa pod vladami tranzicijske
               levice zgrmeli dol. In če se je zdaj malo obrnilo tukaj, je še vedno strašanska
               razlika. Ko bomo spet tukaj in od tukaj rasli navzgor, da bomo lovili evropsko
               povprečje, ne pa se od njega oddaljevati, takrat bomo pa lahko govorili o realni
               rasti.</p>
               <p>Do takrat se pa nima smisla sekirati zaradi ogledala, ki nam ga nastavijo s temi
               lestvicami v tujih institucijah, ampak se je treba zamisliti nad tem, kaj lahko
               storimo sami za ljudi, za boljše življenje, za podjetništvu naklonjeno okolje, torej
               za realno osnovo blaginje za sedanje in za naslednje rodove.</p>
            </sp>
            <sp xml:id="SDZ7-Izredna-21-2015-10-13.sp49">

               <speaker>PODPREDSEDNICA MAG. BOJANA MURŠIČ:</speaker>

               <p>Replika, gospod Janko Veber.</p>
            </sp>
            <sp xml:id="SDZ7-Izredna-21-2015-10-13.sp50">

               <speaker>JANKO VEBER (PS SD):</speaker>

               <p>Želim popraviti navedbe gospoda Grimsa. Ne gre za mešanje hrušk in jabolk. Vsi ti
               zasebni krediti, privatni krediti, ki so bili najeti v obdobju 2004–2008 so postali
               javni, ko smo dokapitalizirali banko, to je naš denar, in ko smo prenesli te terjatve
               na slabo banko. V tistem trenutku je to javni dolg. In vsi mi zdaj nosimo to breme.
               Torej je zelo konsistentno. Takrat bi bilo treba to omejiti, vendar se to s strani
               Vlade ni zgodilo.</p>
            </sp>
            <sp xml:id="SDZ7-Izredna-21-2015-10-13.sp51">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima gospod Ivan Škodnik, pripravi naj se gospa Ksenija Korenjak Kramar.</p>
            </sp>
            <sp xml:id="SDZ7-Izredna-21-2015-10-13.sp52">

               <speaker>IVAN ŠKODNIK (PS SMC):</speaker>

               <p>Hvala za besedo, gospa podpredsednica. Podpredsednik Vlade in ostali predstavniki
               Vlade, kolegice in kolegi poslanci, pozdravljeni!</p>
               <p>Danes razpravljamo o Sloveniji, o državi, ki je pravzaprav na mednarodnih lestvicah.
               Jaz bi se ustavil pri tem, ko sem pravzaprav razmišljal o tej situaciji, ki je
               nastala v Sloveniji, in se odločil, da bom šel v politiko. Spomnim se kolega, ki je
               bil že več kot 20 let v politiki, ki mi je rekel, da bom zdaj šel v politiko, ko je
               vse "zasrano" in se nič ne da več narediti. Ampak on je bil pa že več kot 20 let v
               politiki v različnih strankah. Jaz sem mu takrat rekel, da sem se ravno zato odločil,
               ker imam otroke, čeprav za otroke kaj dosti ne bomo mogli narediti, ker je to
               prekratek čas, bomo pa delali za vnuke. Prav gotovo je v tej dvorani, če se malo
               ozrem okoli po obrazih, kar nekaj vnukov tukaj, zato se boste strinjali z menoj, da
               moramo nekaj narediti za vnuke in da delamo za vnuke in seveda s tem tudi za državo.
               Toliko za začetek.</p>
               <p>Citiral oziroma ponovil bi za gospodom Horvatom iz Nove Slovenije, ki je prej rekel,
               da morajo ukrepi Vlade imeti cilje. Povsem se strinjam. Je bil pa pred tem tudi zelo
               zgovoren gospod Marko Pogačnik, ki je nekako govoril o svoji vladi, vladi Janeza
               Janše. Jaz sploh nimam nič proti in vem, da je bilo veliko dobrega narejenega v
               obdobju 2004–2008. Ampak v letu 2012 ste pa delali hude napake. Ena od zadev je
               sigurno, da ste šli združevali šole. To je pa tisto, kar sem prej rekel, da je rekel
               Horvat, da morajo ukrepi imeti cilje. Takrat ni bilo nobenega cilja. Na vso silo ste
               združevali šole brez izračunov, kaj pravzaprav to prinese. Ne bi šel v podrobnosti.</p>
               <p>Ker sem bil tudi v gospodarstvu, bi na začetku vendarle citiral besede gospoda
               ministra Zdravka Počivalška, ki je izrekel: "Biti konkurenčen pomeni sposobnost
               prodati izdelke in storitve izven Republike Slovenije". Mislim, da imamo kar dosti
               podjetnikov, pa ne bom rekel, da so nastali zdaj, v tej vladi, ampak vsi ukrepi, ki
               se pripravljajo zdaj, so naravnani k temu, da bi to gospodarstvo, ki bi bilo izvozno
               naravnano, prav gotovo podpirali.</p>
               <p>Plan izboljšanja konkurenčnosti. Meni se zdijo naslednji ukrepi zelo pomembni.
               Prvič, ukrepi za povečanje konkurenčnosti s strani Ministrstva za finance v letih
               2016 in 2017, in sicer je Vlada sprejela novelo Zakona o davčnem postopku. Kaj misli
               s tem? S tem zagotavlja lažjo uporabo predpisa za večjo upravno varnost davčnih
               zavezancev. Druga stvar je novela Zakona o izvajanju carinskih predpisov Evropske
               skupnosti. Tretje, Vlada bo iskala rešitve za razbremenitev dela v smeri
               prestrukturiranja bremen javnih dajatev. Četrtič, zakon o davku na nepremičnine. O
               tem se veliko govori in se bo seveda tudi še veliko govorilo.</p>
               <p>Ampak pri ukrepih za povečanje konkurenčnosti s strani Ministrstva za gospodarstvo, o
               tem je tudi veliko govora danes, je prav gotovo zelo pomembno zmanjšanje
               administrativnih ovir. O tem se je govorilo že v prejšnjih vladah veliko, pa se ni
               kaj dosti spremenilo. Drugič, zmanjšanje stroškov dela. Če bomo delali na stroških,
               bomo konkurenčni, to je sigurno pogoj. Tretjič, fleksibilnost delovnopravne
               zakonodaje s ciljem večjega zaposlovanja. Cilj te vlade je, da bomo zaposlili več
               mladih, čeprav se je lestvica oziroma odstotek tega v zadnjem času nekoliko popravil,
               vendar pa se to popravlja bolj v četrti in peti stopnji, za mlade, ki imajo visoko
               izobrazbo, pa je bilo, odkrito povedano, še premalo narejenega. Cel kup zakonov je
               bilo sprejetih na Odboru za gospodarstvo, ne bi jih tu našteval, zakoni o trgovini, o
               preprečevanju omejevanja konkurence, o prevzemu in tako naprej.</p>
               <p>Zelo pomembno oziroma najpomembnejše pri tej vladi pa se mi zdi, da je ta vlada
               stabilizirala politični prostor v Sloveniji. To pa je prvi pogoj, da se bo lahko
               delalo. Hvala lepa.</p>
            </sp>
            <sp xml:id="SDZ7-Izredna-21-2015-10-13.sp53">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima gospa Ksenija Korenjak Kramar, pripravi naj se gospa Eva Irgl.</p>
            </sp>
            <sp xml:id="SDZ7-Izredna-21-2015-10-13.sp54">

               <speaker>KSENIJA KORENJAK KRAMAR (PS SMC):</speaker>

               <p>Hvala lepa za besedo.</p>
               <p>Predhodni razpravljavci so dejali, da se niso želeli ukvarjati s statistiko, temveč
               razpravljati o tem, kaj bi bilo treba narediti. Ko zdaj poslušam to razpravo, žal ves
               čas poslušam, da je treba nekaj spremeniti, da potrebujemo spremembe na področju
               izboljšanja gospodarske situacije, da potrebujemo spremembe v smeri izboljšanja
               poslovnega okolja. Nič konkretnega. Prav tako sem slišala tudi očitek, češ da mi
               dosti razpravljamo, malo pa naredimo. Vendar, oprostite, mi se zavedamo, kje so
               problemi, zavedamo se tega, da je treba izboljšati poslovno okolje, zavedamo se tega,
               da je treba ustvarjati delovna mesta, in zavedamo se tega, da je treba narediti tudi
               reforme na področju davkov, na področju dela in še kje. Tudi pravosodja, kot so
               razpravljavci pred mano ugotavljali. Ravno zato, ker se tega zavedamo, razpravljamo,
               a po razpravi tudi delamo. In ker delamo, smo predlagali in tudi že izpeljali
               številne sistemske ukrep.</p>
               <p>Pa bom zdaj začela s spremembo na strani gospodarstva. Bom kar naštela sistemske
               ukrepe, ki smo jih pred kratkim sprovedli: sprememba Zakona o prevzemih, novela
               Zakona o gospodarskih družbah, Zakon o trgovini, Zakon o poslovnem registru, zakon o
               izvensodnem reševanju potrošniških sporov je v proceduri. Zakaj le? Zato, da bomo
               ustvarili te pogoje, ki bodo izboljševali in ustvarili boljše gospodarsko okolje.
               Vendar se z malimi koraki daleč pride. Treba je izpeljati torej vse tiste korake, da
               bomo prišli do tega, da bomo ustvarili boljše poslovno okolje, in z vsemi
               spremembami, ki so že bile storjene in še bodo, bomo to tudi dosegli.</p>
               <p>Za pravosodje ste vsi rekli, da se nič ne dogaja, da se nič ne zgodi. Imeli smo dva
               paketa pravosodne zakonodaje. Z obema smo sledili transparentnosti, odgovornosti,
               transparentnosti tako v postopkih kot pri kadrovanju. S spremembami, ki so bile
               predlagane za pravosodno zakonodajo, za Zakon o sodniški službi in Zakon o sodiščih,
               smo sledili ravno temu, da bomo izboljšali položaj v pravosodju. Prav tako smo
               dosegli, da se čas obravnave, torej sodnega postopka, zmanjšuje. Res pa je, da imamo
               še nekaj manevrskega prostora, da imamo izziv, da ta čas še zmanjšamo. Tega se
               zavedamo in tudi to bomo naredili. Tudi v prihodnje, kar veste, so v proceduri
               zakoni, ki bodo prispevali k temu, vendar ne gre z danes na jutri. To vemo vsi.</p>
               <p>Današnja razprava mene zelo žalosti. Rekli smo, da mi ne želimo razpravljati o
               statistiki. Res ne želimo razpravljati o statistiki, ampak želimo razpravljati o tem,
               kaj bomo naredili. Ampak mislim, da sta danes ta razprava in ta način strašansko
               inovativna. Inovativna v tem, da znamo na zelo inovativen način – ali pa vsaj
               predlagatelji – izbrati, kako začnemo to razpravo, saj bi jo lahko začeli tudi
               drugače. Lahko bi jo začeli na vsakem izmed odborov, ki jih imamo, kjer obravnavamo
               posamezne predloge, kjer bi lahko konkretno govorili o predlogih. Ne, mi se domislimo
               današnje razprave. Če bi danes namenili čas, ki ga porabljamo tukaj, namesto da
               razpravljamo o tem, kaj bi … Vsi vemo, da moramo izboljšati poslovno okolje, da
               moramo prispevati k temu, izboljšati poslovno okolje zato, da bomo ustvarili nova
               delovna mesta. Vsi to vemo. Mislim, da današnja večurna razprava v tej smeri ni
               potrebna, potrebna pa je o tem, na kakšen način bomo to naredili. Ampak mislim, da
               danes tukaj ne govorimo o tem. Mislim, da bi bilo mnogo bolj koristno, da pa bi
               govorili o tem. Ampak ne vem, ali sem preslišala, ampak predhodni razpravljavci o tem
               niso kaj dosti govorili. Samo o potrebi, da bi morali o tem govoriti. Ampak bolj
               učinkoviti bi bili, če bi se konkretno pogovarjali. Pa ne tukaj na plenarki, ampak na
               odborih, kjer lahko vsak izmed nas predlaga konkretne predloge. Kjer lahko vsak izmed
               nas predlaga rešitve za to, da bomo imeli boljše poslovno okolje, da bomo imeli
               boljše pravosodje, da bomo nekaj naredili, da bomo s skupnimi močmi nekaj naredili in
               skupaj izboljšali to, o čemer mi vsi danes tukaj govorimo.</p>
               <p>Naj za zaključek še enkrat povem, da ni tako slabo, kot želijo danes predlagatelji
               prikazati. Ne, ni, res ni. Tukaj bi bilo prav, da rečemo, da nismo na poziciji, na
               kateri smo bili leta 2009, pred krizo, ko smo bili na tem in tem mestu, ki je bilo
               sigurno boljše, kot je današnje, vendar kljub temu ni tako porazno, kot bi pač želeli
               morda nekateri izpostaviti. Imamo pa še manevrski prostor in tu je to polje, kjer se
               lahko konkretno pogovarjamo, kaj bomo naredili. Tu bi morali reči, da je bilo tudi že
               marsikaj narejenega, tako na pravosodju kot na ekonomsko gospodarskem področju, vse
               to pa seveda prispeva k temu, da bomo lahko v prihodnje boljši. Vendar se tega pač
               moramo zavedati. S tem, ko bomo udrihali s tem, kje bi lahko bili in kje nismo, k
               temu ne bomo prispevali. Hvala lepa.</p>
            </sp>
            <sp xml:id="SDZ7-Izredna-21-2015-10-13.sp55">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima predlagatelj mag. Marko Pogačnik.</p>
            </sp>
            <sp xml:id="SDZ7-Izredna-21-2015-10-13.sp56">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, moral sem se odzvati na zadnjo razpravo.</p>
               <p>Omenjeno je bilo, da opozicija nič ne dela oziroma da ni predlagala nič konkretnega.
               Slovenska demokratska stranka je v tem mandatu, torej v obdobju enega leta,
               predlagala približno 35 zakonov in aktov, ki pa jih je koalicija zavrnila. Predlagali
               nismo samo na področju gospodarstva, predlagali smo tudi na področju zaposlovanja
               mladih, pripravništva, bančnega sistema in sodstva, torej vsa področja, ki se tičejo
               državnega aparata. Mislim, da je nepošteno in neodgovorno, da uporabljate te izraze.
               S tem zavajate javnost, ki nas v danem trenutku posluša.</p>
               <p>Nenazadnje, dejali ste, da so odbori tisto mesto, kjer bi morali razpravljati. Se
               strinjam, zato vas kot koalicijo sprašujem, zakaj potem vsaj na Odboru za finance v
               zadnjem obdobju vse predlagane zakone, ki jih vloži opozicija, zavrnete že pred
               obravnavo in pred razpravo. Koalicijski aparat izglasuje, da je ta zakon neprimeren
               za nadaljnjo obravnavo. Dajte to temo, ki ste jo zdaj odprli, kdaj uporabiti tudi na
               kakšnih vaših koalicijskih srečanjih ali pa v vaši poslanski skupini ter opozorite
               svoje poslanske kolegice in kolege, da bi bilo pa mogoče res smiselno, da se to, kar
               ste vi zdaj dejali, uporabi tudi v sami praksi.</p>
               <p>Zakaj ta razprava? Mi smo predlagali predsedniku Državnega zbora da to razpravo, ki
               jo imamo danes, opravimo takrat, ko je bila predstavitev proračuna za leto 2016 in
               2017, kajti v tistem trenutku bi bila ta razprava najbolj primerna, vendar je
               predsednik Državnega zbora naš predlog zavrnil. Glavni dokument, iz katerega se vidi,
               kakšno pot in kakšne cilje si je izbrala vlada Mira Cerarja, sta predloga proračuna
               za leto 2016 in leto 2017. Iz teh dveh dokumentov se jasno vidi, da ti proračuni niso
               ne ciljno in ne razvojno naravnani.</p>
               <p>Še vedno pozivam prisotnega ministra, da našteje ukrepe, ki ste jih uvedli, da boste
               izboljšali gospodarski položaj Slovenije. Naštejte plače, za katere ste omenili, da
               so se povečale. V katerih sektorjih so se? Povejte, zakaj boste začasne ukrepe iz
               ZUJF spremenili v trajne, če je vse tako dobro.</p>
               <p>Mi v tej razpravi tudi povemo, kaj je dobrega v Sloveniji. Na področju gospodarske
               uspešnosti je Slovenija v primerjavi z letom prej pridobila deset mest in se uvrstila
               na 42. mesto. Tradicionalno se je Slovenija dobro uvrstila na področju
               infrastrukture. Med najprivlačnejšimi lastnostmi Slovenije so še usposobljena delovna
               sila, visoko izobražena raven ter odprta in pozitivna naravnanost. Ampak problem je
               pa, kje te mednarodne inštitucije ocenjujejo, da je Slovenija slaba. Najslabša
               uvrstitev Slovenija dosega na vseh področjih, ki se nanašajo na vlado in državni
               aparat. Tukaj je problem, kjer bi morali opozicijski in koalicijski poslanci stopiti
               skupaj.</p>
               <p>Na vas je, da predlagate zakon v Državni zbor. Jaz sem prepričan, da je vsaj
               Slovenska demokratska stranka vložila več predlogov in aktov kot delujoča Vlada.</p>
            </sp>
            <sp xml:id="SDZ7-Izredna-21-2015-10-13.sp57">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima predstavnik Vlade, minister za javno upravo gospod Boris Koprivnikar.</p>
               <p>Izvolite.</p>
            </sp>
            <sp xml:id="SDZ7-Izredna-21-2015-10-13.sp58">

               <speaker>BORIS KOPRIVNIKAR:</speaker>

               <p>Hvala, predsedujoča. Spoštovani poslanci, hvala tudi za ta vprašanja.</p>
               <p>Najprej odgovor glede ukrepov iz ZUJF. Prvič, ukrepi iz tako imenovanega ZUJF se
               prenašajo v druge zakone in se urejajo sistemsko, številni pa se tudi opuščajo, torej
               se postopno zmanjšuje. Kar se tiče povečevanja plač. V naslednjem letu načrtujemo
               povečanje mase za plače javnih uslužbencev za 180 milijonov. To je neka zelo velika
               številka in v naslednjih letih računam, da ob tej gospodarski rasti lahko načrtujemo
               še dodatna povečanja v tistem delu, kjer bo to tudi produktivnost omogočala.</p>
               <p>Kar se tiče konkretnih ukrepov, bom jaz govoril bolj za tisto svoje področje, ker
               menim, da je prav, da ministri iz posameznih področij – kar so ob številnih
               priložnostih že naredili –, sami povedo, kaj je bilo storjenega na drugih področjih,
               recimo zakaj je bila narejena turistična organizacija, zakaj je bilo veriženje
               podjetij oteženo ali zakaj so bili izvedeni številni drugi ukrepi na področju
               pravosodja.</p>
               <p>Iz področja javne uprave lahko rečemo, da smo vzpostavili centralni informacijski
               oblak, o katerem nočete slišati, ampak to dejansko je reforma na področju državne
               informatike, in to radikalna reforma, s katero dajemo, tehnično gledano, z naslednjim
               letom tej državi eno najboljših informacijskih osnov v Evropi. Ker smo prva država,
               ki ima res popolnoma samostojen, dedicated, kot temu rečemo, računalniški oblak. Ob
               tem pa seveda tudi ureditev podatkovja, odpiranje podatkov za javnost, ne nazadnje
               ponovna uporaba državnih podatkov, ki jim intenzivno sledimo. Evropska komisija to
               ocenjuje na preko 4 milijarde dodatnih priložnosti za podjetja.</p>
               <p>Na področju stvarnega premoženja urejamo upravljanje s stvarnim premoženjem te
               države. Tisoč 400 pogodb smo v letošnjem letu prenesli v enotni sistem. Zaradi tega
               načrtujemo oziroma se že izvajajo številni prihranki, ob tem smo pa tudi številne
               neizkoriščene državne objekte in mejne prehode v sodelovanju z lokalnimi skupnostmi
               dali v funkcijo, ali s prenosi ali z zamenjavami. Ta učinkovitost premoženja se
               bistveno povečuje.</p>
               <p>Vsi govorimo o neučinkovitosti države, državnega aparata. Pred nami je nova
               uslužbenska zakonodaja, ki predvideva veliko bolj učinkovito delovanje. Jaz upam, da
               bo ta uslužbenska zakonodaja uspela, da jo bomo uspeli uskladiti s socialnimi
               partnerji, da bo tudi v parlamentu doživela tisto podporo, da bo omogočila, da bo
               celotno delovanje državnega aparata bistveno bolj učinkovito. Ne nazadnje še do konca
               letošnjega leta pričakujemo prve osnutke prostorske in gradbene zakonodaje, ki se že
               pišejo.</p>
               <p>Odpravljanje administrativnih ovir. Seveda vsi govorimo o tem, da je treba
               administrativne ovire odpravljati, dokler ne pride do konkretne ovire, s katero se
               morajo strinjati. Ampak vseeno, mi smo združili preko 240 ukrepov v enotnem
               dokumentu. Lahko si ga ogledate celo na spletni strani s spletno aplikacijo. Od tega
               je bilo približno 140 že realiziranih, prihajajo pa še novi. Seveda se mučimo z vsako
               spremembo vsakega predpisa, ampak 140 smo jih dejansko odkljukali in so bili
               izvedeni. Ali je to reforma? Ni. To so popravki, številni mali popravki. Pri
               registraciji podjetja smo ne nazadnje na tretjem mestu po zapletenosti postopkov, ker
               lahko malo podjetje registrirate na enem mestu, od letošnjega leta naprej dobite na
               enem mestu tudi vse popise za vse regulirane dejavnosti. Če ste torej podjetnik, ki
               bo nekaj začel delati, imate od letošnjega leta naprej vse zbrano na enem mestu.
               Nismo izboljšali predpisov, ampak potem ne prideš na upravno enoto, kjer te pošljejo
               po nov predpis oziroma po neko novo dovoljenje, ker je zdaj to na enem mestu vse
               zbrano. Mimogrede, sedem tisoč strani teksta je za tem, da lahko en podjetnik na enem
               mestu naenkrat dobi vse regulative, ki jim mora zadostiti zato, da bo uspešno
               registriral podjetje.</p>
               <p>Ko govorimo o strukturnih reformah, si jih jaz vedno predstavljam kot neko
               strategijo. Tudi mi smo napisali Strategijo razvoja javne uprave, pa nočem o njej
               govoriti, ker je to dokument. Ima pa dvanajst ciljev z jasnim programom za
               realizacijo, ki ga tudi točno po časovnici realiziramo. Ampak mi imamo danes v
               Sloveniji, to analizo smo naredili, 140 nacionalnih strategij. Ampak mi nismo bolj
               uspešni, ker smo napisali 140 nacionalnih strategij. Bolj uspešni bomo, če bomo te
               ukrepe, o katerih vam jaz govorim, vsak dan s trdim delom dejansko tudi izvajali, za
               to se zavzemamo in v to smer tudi dejansko delujemo.</p>
               <p>Ko govorimo še o davčnih bremenih, bodimo iskreni, da je delo pri nas davčno zelo
               obremenjeno, hkrati imamo pa izredno nizko obremenitev kapitala. Ravno delovna
               skupina za prestrukturiranje davčnega dolga deluje deluje točno v to smer in verjetno
               veste, da ta skupina zelo intenzivno pripravlja te korekcije davčnega sistema. Ali bo
               to reforma, ne vem, bodo pa korekcije, ki bodo malce zmanjšale obremenitev dela in
               verjetno malce povečale obremenitev kapitala, kajti skupna davčna obremenitev v tej
               državi je pa malenkost pod evropskim povprečjem. Smo torej popolnoma primerljivi in
               tudi iz tega vidika lahko konkurenčni.</p>
               <p>Želel sem vam povedati samo nekaj konkretnih stvari, ker dobivam občutek, da na nek
               način stalno poslušamo, da Vlada nič ne dela, jaz pa samo to vem, da ministri in jaz
               osebno s svojimi ekipami cele dneve trdo delamo in zelo premišljeno načrtujemo svoje
               ukrepe. Hkrati pa sem tudi vesel, če si priznamo ali ne, da ti ukrepi tudi v praksi
               začenjajo dajati rezultate v izboljšanju kazalnikov. Hvala.</p>
            </sp>
            <sp xml:id="SDZ7-Izredna-21-2015-10-13.sp59">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima predlagatelj, gospod mag. Marko Pogačnik.</p>
            </sp>
            <sp xml:id="SDZ7-Izredna-21-2015-10-13.sp60">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za dano besedo.</p>
               <p>Spoštovani minister, vidim, da ste se navzeli retorike, ki jo v tujini uporablja
               tudi minister za finance dr. Mramor, ki Evropski komisiji in ostalim razlaga reforme,
               ki so jih naredili, dejansko so bile pa narejene v času vlade Janeza Janše, del
               bančnega sistema je bil pa saniran v času vlade Alenke Bratušek. Vi govorite o
               projektu VEM. Projekt VEM je bil realiziran v času prvega mandata vlade Janeza Janše
               torej v obdobju 2004-2008. Takrat je tudi slovenska vlada dobila evropsko nagrado za
               izboljševanje procesov v javni upravi, zato si ne morete vi zdaj jemati teh zaslug in
               si lepiti medalje na vrat.</p>
               <p>Ustanovitev podjetja – Slovenija je na 15. mestu. Ni sporno. Dostop do električne
               energije – na 31. mestu. Mi se pogovarjamo o tistih težavah, o katerih bi se pa
               moralo razpravljati, pa vi nočete. Učinkovitost sodstva pri reševanju sporov – na
               122. mestu. O tem danes nobenega govora, nič. Ne vem, zakaj ni prisoten pravosodni
               minister Klemenčič. Zakaj so poslali vas?</p>
               <p>Ne nazadnje, če bi res držala ta navedba, ki ste jo dejali, da je v Sloveniji najmanj
               obdavčen kapital, potem jaz mislim, da bi se v Ljubljani trlo multinacionalk. Ampak
               multinacionalke, spoštovani minister, bežijo iz Slovenije, Slovenija s tem izgublja
               delovna mesta, izgubljamo davčne prihodke.</p>
            </sp>
            <sp xml:id="SDZ7-Izredna-21-2015-10-13.sp61">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima predstavnik Vlade, minister za javno upravo gospod Boris Koprivnikar.</p>
            </sp>
            <sp xml:id="SDZ7-Izredna-21-2015-10-13.sp62">

               <speaker>BORIS KOPRIVNIKAR:</speaker>

               <p>Sploh ne vem, ali je to replika ali ne, ampak vseeno.</p>
               <p>V letošnjem letu pripravljamo eno zelo obsežno akcijo za proslavitev desetletnice VEM
               točke. Se popolnoma strinjam, leta 2008 je bila ustanovljena kot registracija espeja,
               leta 2009 je bila podeljena nagrada zaradi deoooja in v letošnjem letu smo prvič
               dodali regulacijo. To je torej projekt, ki ga razvijamo naprej, skozi vse Vlade.</p>
               <p>Kar se pa multinacionalk tiče, bodimo korektni. HP je zaprl svoje predstavništvo v
               Ljubljani oziroma izbiral med zagrebškim in ljubljanskim – zaprl ljubljanskega in
               obdržal zagrebškega – ter dejavnost prenesel na pooblaščeno podjetje, ki ga zastopa
               po celem svetu. Z vsemi šestimi ključnimi multinacionalkami v tej državi imamo
               odlične odnose in jaz upam, da vam bom v kratkem lahko tudi javno poročal, kako so te
               odnosi z velikimi multinacionalkami rezultirali tudi v razvojnih priložnostih.
               Hvala.</p>
            </sp>
            <sp xml:id="SDZ7-Izredna-21-2015-10-13.sp63">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima gospa Eva Irgl. Pripravi naj se gospa Janja Sluga.</p>
            </sp>
            <sp xml:id="SDZ7-Izredna-21-2015-10-13.sp64">

               <speaker>EVA IRLG (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci!</p>
               <p>Danes torej govorimo o tem, kje se Slovenija kot država uvršča na različnih
               mednarodnih lestvicah, ki jih sestavljajo ugledne organizacije in institucije. Ampak
               najprej poglejmo, kakšno je stanje v tej državi, in sicer na področju revščine. Pod
               pragom tveganja revščine živi okoli 290 tisoč oseb, največ jih je med upokojenci in
               brezposelnimi osebami. 410 tisoč oseb je izpostavljenih tveganju socialne
               izključenosti. Veliko število oseb je takšnih, ki nimajo niti za osnovno preživetje,
               ampak jih je sram prositi za pomoč. Vse to nastane zaradi tega, ker se vlada Mira
               Cerarja ne zaveda, da je najboljša socialna politika politika novih delovnih mest in
               pa politika razbremenitve gospodarstva. Na Komisiji za peticije ter za človekove
               pravice in enake možnosti smo že večkrat do zdaj, v teh zadnjih letih, obravnavali
               problem revščine, takrat s ključnimi akterji s tega področja. Tudi sama sem večkrat
               zastavila kar nekaj poslanskih vprašanj pristojnim ministrom, ampak v tej razpravi bi
               želela opozoriti zlasti na Unicefove podatke, in sicer, da v Sloveniji trenutno v
               revščini živi približno 15 % otrok, daleč najbolj ranljiva skupina pa so
               gospodinjstva z brezposelnimi člani in vzdrževanimi otroci. Takšnih naj bi bilo po
               podatkih Unicefa okoli 75 %. Spoštovani kolegice in kolegi, odraščanje v revščini
               pomeni tudi neke dolgotrajne posledice na več nivojih za te otroke in vse tiste, ki
               živijo v revščini. Zato je treba seveda z različnimi mehanizmi zagotoviti, da začnemo
               zmanjševati revščino, da se tega problema dejansko zavedamo in da se pripravijo
               ukrepi, kjer bo čim manj ljudi izpostavljenih socialni izključenosti.</p>
               <p>Tudi drugi kazalci, o katerih smo danes že govorili, ne kažejo nič kaj bolj obetajoče
               slike, zlasti ko imamo pred sabo področje sociale in pa gospodarsko področje. Javni
               dolg zdaj znaša že 31 milijard evrov, leta 2008, ko je bila na oblasti Janševa vlada,
               je bil ta dolg 8 milijard. Vmes sta se zgodili vlada Boruta Pahorja in vlada Alenke
               Bratušek. Danes je vlada Mira Cerarja in danes je rezultat tukaj, ker ni ukrepov, ker
               ni bilo pravilnega načrtovanja. Zaradi tega imamo danes že 31 milijard evrov javnega
               dolga. To pomeni, da smo prekomerno in neracionalno trošili za tekočo porabo, namesto
               da bi vlagali v investicije. V prihodnje, kot lahko vidimo, ne bo nič drugače.
               Proračuna za leti 2016 in 2017, ki sta pred nami, sta popolnoma neinvesticijska. To
               so tisti ključni momenti in problemi, s katerimi bi pa se morala Stranka modernega
               centra ukvarjati, ker je to problem za prihodnost, ker je to problem za prihodnje
               generacije, ker je pomembno, kaj jim bomo zapustili, kakšno državo, kakšen temelj
               bomo vzpostavili, zlasti na področju gospodarske in socialne politike.</p>
               <p>Sicer pa nam mednarodne lestvice zelo lepo kažejo zrcalo, v katerem se vidi, v
               kakšnem stanju je država na področju spoštovanja človekovih pravic, na področju
               spoštovanja delovanja pravne države ter na področju spoštovanja ekonomskega sistema.
               Vse te mednarodne lestvice, za katere vi pravite, da so nepomembne oziroma da se da
               podatke tako ali drugače interpretirati, kažejo tudi to, kako učinkovita je v tem
               trenutku vlada Mira Cerarja. Kažejo, da je po večini parametrov neučinkovita. Zato je
               prav, da danes tudi na tej izredni seji govorimo o tem, kako nas vidijo mednarodne
               institucije. Zato to ni izgubljanje časa, ampak zelo pomembna tema.</p>
               <p>Na lestvici ekonomske svobode – to so že prej povedali moji kolegi, pa vendarle je
               treba ponovno omeniti –, smo se na primer leta 2002 med 152 državami uvrstili na,
               lahko rečemo solidno, 58. mesto. Vendar pa, kakšno je stanje danes? V letu 2014 smo
               pristali na 105. mestu, v letu 2015 pa smo pristali na 111. mestu.</p>
               <p>Tudi lestvica Doing Business, ki jo pripravlja Svetovna banka, kaže precej alarmantne
               podatke za Slovenijo. Ampak kot da se vas to ne tiče, o tem ne bi smeli razpravljati
               ali pa so podatki napačno interpretirani. Lestvica govori predvsem o tem, koliko je
               neka država privlačna za tuja vlaganja, kakšna je njena konkurenčnost. In na tej
               lestvici, spoštovani kolegice in kolegi, smo se znašli na predzadnjem mestu. Zdaj
               vidimo, kako nas tujina vidi in kaj to pomeni za naše gospodarstvo.</p>
               <p>Dejstvo je, da bi morali nujno narediti reformo zdravstvenega sistema. Na to nas tudi
               tujina opozarja. Narediti bi morali to, da se že enkrat z ukrepi razbremeni
               gospodarstvo, treba je vzpostaviti podporno okolje za gospodarstvenike. Ne nazadnje
               sami slovenski gospodarstveniki opozarjajo, da če vlada Mira Cerarja ne bo hitro
               naredila nekih ključnih korakov na tem področju, potem bomo šli samo še bolj navzdol.</p>
               <p>Seveda Slovenija drsi tudi na lestvicah na področju pravosodja. To debato smo v
               Državnem zboru imeli že večkrat, ampak treba je še enkrat povedati, da se na področju
               neodvisnosti sodstva med 144 državami Slovenija uvršča na 91. mesto za Iranom in Črno
               Goro. Sodstvo v Sloveniji uživa tudi najnižjo stopnjo zaupanja državljank in
               državljanov. 73 % državljank in državljanov ne zaupa v slovenski pravosodni sistem.
               Zaradi tega smo tudi na Komisiji za peticije, človekove pravice in enake možnosti, ko
               smo naredili analizo, največ peticij dobili ravno s področja pravosodja, kjer ljudje
               jasno povedo, da za napake v pravosodnih postopkih nihče ne odgovarja, čeprav imamo
               določene določbe, ki bi te zadeve morale sankcionirati. Ampak zanimivio pa je, da je
               med državami Evropske unije tista država, v kateri ljudje najbolj zaupajo recimo v
               pravosodni sistem, Finska. Tukaj se že vidi pomemben element, ko so države z neko
               dolgoletno tako parlamentarno kot siceršnjo demokracijo na bistveno višji stopnji
               razvitosti. Mislim, da je bila pred leti narejena tudi analiza, katere so tiste
               vrednote, ki jih države članice Evropske unije najbolj cenijo, in večina držav je
               seveda na prvo mesto postavila vrednoto družino, ampak pomembno je pa tukaj
               izpostaviti, da se je zlasti pri skandinavskih državah ugotovilo, da so na drugo
               mesto kot drugo največjo vrednoto postavili politiko. Politiko. Pri nas so
               državljanke in državljani politiko postavili na zadnje mesto. Kaj nam to pove? To nam
               pove, da tam politika funkcionira tako, kot mora, da se ljudje zavedajo, da je lahko
               politika njim dodana vrednost, da dela za skupno dobro. Pri nas pa žal v politiki še
               nismo bili sposobni ustvariti takšnega okolja, da bi ljudje politiko dojemali na
               takšen način. Tudi Evropsko sodišče za človekove pravice je pred kratkim izdalo
               poročilo – tukaj smo imeli razpravo –, v katerem ugotavlja, da je med leti 1954 in
               2014 Slovenija država, ki je največkrat kršila človekove pravice. Tudi tu smo v tem
               smislu vodilni, imamo največ sodnikov na 100 tisoč prebivalcev, ampak najnižjo
               storilnost. Slovenija drsi tudi na področju etičnosti in korupcije. Zadnji primer, ki
               se je zgodil v slabi banki, kaže, da bo verjetno temu res tako. Na to, torej na
               korupcijo, ki naj bi se dogajala, je predsednika Vlade opozoril odstavljeni gospod
               Nyberg. Seveda je predsednik Vlade rekel, da moramo vedeti, zakaj je bil gospod
               Nyberg odstavljen, zaradi tega, ker naj bi kršil predpise. Ampak v tej vladi imamo
               recimo ministra, govorim o gospodu Klemenčiču, ki ni samo kršil predpisov, ampak je
               kršil ustavo, kršil je zakone, pa se mu ne zgodi nič. Gospod je še vedno na svojem
               mestu.</p>
               <p>Skratka, jaz podpiram to razpravo in žal mi je, da niso bili sprejeti tudi sklepi na
               Odboru za pravosodje, ki je to temo obravnaval. Hvala.</p>
            </sp>
            <sp xml:id="SDZ7-Izredna-21-2015-10-13.sp65">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima gospa Janja Sluga, pripravi naj se gospod Jani Möderndorfer.</p>
            </sp>
            <sp xml:id="SDZ7-Izredna-21-2015-10-13.sp66">

               <speaker>JANJA SLUGA (PS SMC):</speaker>

               <p>Hvala lepa. Kolegice in kolegi!</p>
               <p>Zdaj so predlagatelji začeli govoriti o revščini, o socialni izključenosti, ampak naj
               vas opozorim, da vi niste predlagali razprave o tej temi in niste predlagali razprave
               o konkretnih ukrepih. Ne! Vi ste predlagali razpravo o Predlogu priporočila v zvezi z
               vse slabšimi uvrstitvami Slovenije na mednarodnih lestvicah. Vsaj zaenkrat se meni
               zdi, da smo še vedno na tej isti seji s to točko dnevnega reda.</p>
               <p>Kar zadeva lestvice, v svetu obstaja cela vrsta različnih mednarodnih lestvic in
               uvrstitve naše skupne države na teh lestvicah, kot smo danes že tudi ugotovili, so
               različne. Poročilo Ekonomska svoboda sveta 2015 temelji na podatkih iz leta 2013 in
               še starejših. Ta lestvica, ki jo vi danes navajate, ne kaže učinkovitosti te vlade,
               ampak kaže učinkovitost vseh predhodnih vlad. Na tej lestvici je zelo veliko
               različnih indeksov in tudi znotraj teh indeksov se Slovenija uvršča zelo različno. V
               enem je na primer na drugem mestu, uvrščena takoj za Španijo, spet v drugem na 28. in
               tako naprej, da ne bom ponavljala tega, kar je bilo danes že izrečeno. Vedno je stvar
               v metodologiji, v uporabljenih kriterijih, v formulah, v preračunih. Preden neke
               podatke uporabimo, je zelo pomembno, da podrobno pregledamo metodologijo posamezne
               lestvice in podatke, ki so bili na tej lestvici uporabljeni. Kot rečeno, danes
               govorimo o lestvici s podatki iz leta 2013.</p>
               <p>Naslednji argument, ki smo ga tudi že danes slišali, je, da so lestvice, ki nastajajo
               na podlagi statističnih podatkov, nekih oprijemljivih podatkov, so pa tudi take, ki
               temeljijo na primer na vprašalnikih, in tudi takšni podatki, oprostite, so vir za to
               lestvico. Ne samo, da so subjektivni, večkrat so celo zelo nerealni. Odvisni so od
               posameznikovega dojemanja, njegovega zaznavanja, od njegovih osebnih okoliščin in
               tako dalje. Taki podatki so potem tudi medsebojno neprimerljivi. Odvisni so od
               števila vprašanih, posebna zgodba je kompleksnost in zapletenost samih vprašalnikov
               in še bi lahko naštevala.</p>
               <p>Pogosto je primerjava kvantitativnih podatkov različnih držav med seboj zelo težka in
               zato sta pri tem potrebni še posebna previdnost in občutljivost. Večkrat so ti
               podatki med seboj celo neprimerljivi. Včasih zgolj ena majhna sprememba v tem, kako
               se razporejajo točke na neki taki lestvici, lahko pomeni za državo razliko 30, 40 ali
               50 mest, po dejanskem stanju je pa država na istem.</p>
               <p>Poročilo Doing Business na primer še posebej opozarja na to, kako naj se kazalnike
               uporablja, in tudi na to, kako naj se jih ne uporablja. Navaja tudi celo vrsto
               primerov napak v tem poročilu, ko je to isto poročilo celo vrsto let najbolje
               rangiralo države, upoštevajoč en kriterij, za katerega so danes ugotovili – to tudi
               izrecno napišejo –, da je bil napaka. Obstaja tudi cela vrsta literature, ki se
               ukvarja s temi lestvicami in poročili, ki opozarja na te napake. Take lestvice in
               poročila imajo torej določene omejitve. Mislim, da je predvsem treba vsako poročilo
               najprej pravilno brati, potem to pravilno uporabljati, predvsem pa ga jemati po
               pameti. Jemati kot opozorila, priporočila, se iz njih učiti in sprejemati pravilne
               ukrepe. Nikakor pa ne, kot to počne danes predlagatelj, podatke necelovito navajati,
               izpuščati tiste, ki ti ne ustrezaj,o in povezovati tiste, ki ti ustrezajo, ter jih
               interpretirati tako, da ustreza namenu, ki ga pač v tistem trenutku želiš doseči.</p>
               <p>Poleg tega menim, da zgolj ekonomska učinkovitost ni edino, kar meri kvaliteto
               življenja v določeni državi. Pomembni so enakost, zdravje, izobraževanje, tudi
               kultura in tako dalje, da ne naštevam. Iz današnjega predloga se resnično sprašujem,
               kje je tukaj konstruktivna opozicija. Vseskozi poslušamo besede, kako so vaši
               predlogi konstruktivni, kako želite tej vladi pomagati, ampak navesti eno lestvico in
               uvrstitev Slovenije označiti za sramotno za moje pojme ni konstruktivno. Iz tega
               predloga danes lahko razberem en in edini namen, in to je pokazati, kako tej vladi ne
               gre, kako ne počne nič in kako je tisto, kar naredi, slabo. Poleg tega nameniti tudi
               čim več časa za to, da vlada in koalicija zapravljata čas za odgovarjanje na
               predloge, kakršen je današnji. Tako ali tako pa ne gre nedvomno vse zasluge za tisto,
               kar je dobro, verjetno pripisati neki drugi vladi, nasprotno pa je za vse, kar je
               slabo, kriva ta vlada.</p>
               <p>Če smo že bili ravno danes večkrat izzvani, katere ukrepe vse smo do zdaj sprejeli,
               kljub temu, da ta vlada ni naredila nič, bom pa zdaj mogoče preletela te ukrepe. Za
               uravnoteženje javnih financ – Strategija upravljanja podjetij v državni lasti; za
               trajno fiskalno konsolidacijo – Zakon o fiskalnem pravilu, oba rebalansa; za sanacijo
               bančnega sistema –Zakon o bančništvu, oblikovanje Sklada za reševanje bank,
               dokapitalizacija obeh državnih bank; za poenostavitev davčnih postopkov – novela
               Zakona o davčnem postopku, novela Zakona o davku na dodano vrednost, Zakon o
               trošarinah, Zakon o davčnem potrjevanju računov. Za krepitev socialne države – paket
               ukrepov za pomoč socialno najšibkejšim, to so odpis dolgov, reševanje problematike
               deložiranje družin, Zakon o izvršbi in zavarovanju, ki omogoča varovanje socialnih
               transferjev ter uvaja predplačniško kartico, uvedba deficitarnih štipendij, socialni
               sporazum 2015–2016. Za manj birokracije in večjo učinkovitost v javnem sektorju –
               reorganizacija informatike v državni upravi, vzpostavitev Državnega računalniškega
               oblaka, prenova portala E-uprava, prvič v letu 2015 skupno javno naročanje v
               zdravstvu, centralizirano ravnanje z nepremičnin premoženjem države z novelo Zakona o
               državni upravi. Poenostavitev administracije pri prostovoljnem delu – novela Zakona o
               prostovoljstvu. Za krepitev pravne države – učinkovit pregon kriminala, novih 30
               tožilcev, novela Zakona o kazenskem postopku in novela Kazenskega zakonika,
               vzpostavitev oddelka v zvezi z odvzemom premoženja nezakonitega izvora. Hitrejše
               reševanje sodnih sporov – novele zakonov o državnem tožilstvu, sodiščih, sodniški
               službi in o sodnem registru. Za zaostritev pogojev za odlog kazni iz zdravstvenih
               razlogov – novela Zakona o izvrševanju kazenskih sankcij. Novela Zakona o brezplačni
               pravni pomoči, uvedba Pravosodnega Supervizorja, priprava normativov za sistemske
               preiskave nepravilnosti pri izvedbi investicijskih projektov. Za boljše javno
               zdravstvo – Resolucija o nacionalnem programu o prehrani in telesni dejavnosti za
               zdravje, projekt eZdravje, eRecept in eNaročanje, pilotni projekt na področju
               čakalnih dob in Pravilnik o službi nujne medicinske pomoči v zaključni fazi. Na
               področju kakovostne infrastrukture in okolja – Strategija razvoja prometa v Republiki
               Sloveniji, ureditev področja elektronskega cestninjenja za tovorna vozila z Zakonom o
               cestninjenju, odprtje predora Markovec, dokončana obvoznica v Črnomlju, zaključena je
               modernizacija železnice Divača–Koper in Slovenska Bistrica–Pragersko, podpis pogodbe
               za začetek del Draženci–Gruškovje, sprejet je bil Akcijski načrt za energetsko
               učinkovitost in Akcijski načrt za skoraj nič-energijske stavbe. Imamo nove letalske
               povezave Maribor–Praga–Varšava, enotno mesto upravljanja z vodami z Zakonom o vodah,
               Akcijski načrti interventnih aktivnosti zaradi poplav, Nacionalni stanovanjski
               program. Za gospodarski razvoj ne bom ponavljala, kar je naštela že kolegica Korenjak
               Kramarjeva. Hvala lepa.</p>
            </sp>
            <sp xml:id="SDZ7-Izredna-21-2015-10-13.sp67">

               <speaker>PODPREDSEDNICA MAG. BOJANA MURŠIČ:</speaker>

               <p>Replika, mag. Branko Grims, izvolite.</p>
            </sp>
            <sp xml:id="SDZ7-Izredna-21-2015-10-13.sp68">

               <speaker>MAG. BRANKO GRIMS (PS SDS):</speaker>

               <p>Prej sem zelo jasno povedal, da čakamo resne strukturne reforme. Čakamo jih že leto
               in še nekaj mesecev, kolikor obstaja ta vlada, pa jih ni od nikoder. Najboljši dokaz,
               da sem imel prav, je paradoksalno prav to, kar je zdaj storila kolegica, ki je med te
               strukturne spremembe, ne boste verjeli, uvrstila tudi kakšno resolucijo in eno
               obvoznico ob nekem kraju ter še nekaj podobnih cvetk, ki so "vletele" notri, ker
               seveda nima kaj pametnega povedati. Z vsem dolžnim spoštovanjem in razumevanjem
               težav, v katerih ste, to niso strukturne reforme. Dajmo se vsaj v tem razumeti.
               Strukturne reforme so tiste, ki spremenijo sistem tako, da postane v tistem delu, o
               katerem sem govoril, bolj pozitiven za podjetništvo. To so poteze, ki so zanimive za
               nek konkreten kraj ali pa kaj podobnega, ampak to vendar niso strukturne reforme.
               Dajmo se vsaj okoli tega razumeti.</p>
               <p>Kajti potem pridemo do drugega paradoksa – in tudi ta krasno potrjuje to, o čemer sem
               govoril –, ko je prej gospod minister, ki je žal zdaj že šel, kot največji dosežek te
               vlade navedel to, da ta vlada pripravlja proslavo 10. obletnice dosežka nečesa, kar
               je naredila Janševa Vlada. Ja, super, hvala, čestitam, ampak s tem je krasno povedal,
               katera vlada je bila uspešna, saj sedanja vlada pripravlja proslavo nečesa, kar je
               storila točno tista vlada, ki jo sicer ves čas v besedah vlačijo kot negativni
               primer. To je pa trenutek resnice, ker od takrat ni kaj pametnega za pokazati. Ko je
               bila še enkrat Janševa vlada, se jo je po enem letu, ko je resno zastavila reforme in
               ko je pripravila predloge, takoj sestrelilo in se jo zamenjalo z neko drugo vlado
               tranzicijske levice, ki je pripeljala Slovenijo v totalno katastrofo. To so pa realne
               stvari. Da sedanja vlada kot največji dosežek v tem parlamentu ob obravnavi stanja, v
               kakršnem smo, navede, da bo proslavljala 10. obletnico dosežka Janševe vlade. Super,
               priznanje, hvala, ampak ljudje božji, niste zato tukaj. Vi ste zato tukaj, da vendar
               nekaj naredite. Strukturne spremembe, ne lepotne popravke, lišp in PR. To je bistvo
               zgodbe.</p>
               <p>Ker pa nihče ni nezmotljiv, bom izkoristi to priliko, da še sam popravim eno svojo
               napako, da ne bi bila storjena krivica SD, ko sem menda, kot so me kolegi opozorili,
               rekel, da so s tisto novelo zakona pod Pahorjevo vlado povečali porabo za milijon
               evrov. Se opravičujem, zapravili so milijardo evrov, zato smo zdaj v težavah, da ne
               bi kdo mislil, da so tako varčni ali pa kot Gorenjci, tako da se lahko dobro
               počutite. Zagonili ste milijardo … / izklop mikrofona/</p>
            </sp>
            <sp xml:id="SDZ7-Izredna-21-2015-10-13.sp69">

               <speaker>PODPREDSEDNICA MAG. BOJANA MURŠIČ:</speaker>

               <p>Čas vam je potekel.</p>
               <p>Besedo ima gospod Jani Möderndorfer, pripravi naj se gospod Uroš Prikl.</p>
            </sp>
            <sp xml:id="SDZ7-Izredna-21-2015-10-13.sp70">

               <speaker>JANI (JANKO) MÖDERNDORFER (NeP):</speaker>

               <p>Hvala lepa, podpredsednica.</p>
               <p>Danes v resnici resne vsebinske razprave sploh ne moremo imeti. Ne moremo je imeti
               predvsem zaradi tega, ker če bi jo hoteli imeti, bi se moral predlagatelj resno
               potruditi in pripraviti nek obličen in smiseln vsebinski predlog za to sejo. Moram
               reči, da je včasih SDS to znal, zdaj se je pa to poslabšalo, ampak zelo poslabšalo.
               Ta interpretacija, da imamo tako slabe kazalce, da v bistvu sami sebe tlačimo v nek
               poden, ki ga v resnici ne znamo več niti definirati, razen tako, da rečemo, da je vse
               slabo in zanič oziroma da bi bilo najbolje, če so jutri kar volitve, je v resnici
               pokazatelj, da je ali na tisti strani ena resna kriza ali pa so slabo načrtovali in
               splanirali današnji PR dogodek, ki se jim preprosto ni obnesel, ker Slovenci tega ne
               razumejo čisto najboljše. Malo govorimo o zdravstvu, malo o bankah, malo o, ne vem,
               čem še vse.</p>
               <p>Če bi pa resno pogledali gradivo, njihov vodja poslanske skupine se po navadi vedno
               sklicuje za obličnost, resnost in tako naprej, bomo videli, da je od štirinajstih
               strani šest strani namenjenih pravosodju, ker so morali to še malo zraven podtakniti,
               zato da bo vsaj izgledalo, da je kaj napisano, ker drugače bi bilo samo toliko stvari
               napisanih. Ampak tisto, kar je pa bistveno, me pa seveda razočara, da lahko nekdo sam
               sebi reče to, kar si je rekel, to pa je, da so ti kazalci v resnici sramotni. Jaz
               mislim, vodja poslanske skupine, da je to gradivo res sramotno za današnjo obravnavo.
               Res, prav sramotno je, ker ni pripravljen tako, kot je treba.</p>
               <p>Ampak tisto, kar je pomembno, pa je, da se ene stvari konstantno kar naprej
               ponavljajo. Zdaj bom pa eksakten, ker imate radi številke in jih seveda s svojim
               laboratorijem kar naprej lepite in popravljate, potem pa zraven daste še vse, kar
               pride slučajno mimo. Zdaj vam bom pa jaz povedal, kaj v resnici počnete, kaj ste
               počeli v zadnjem letu. Dejstvo je, da opozicija mora in prav je, da po Ustavi in po
               Poslovniku opravlja svojo nadzorstveno funkcijo. Ampak samo v zadnjem letu, to je v
               trinajstih mesecih, smo imeli sklic šestih izrednih sej zbora, na to temo se je
               sestalo deset delovnih teles na nujnih sejah, zraven tega pa na šestih nujnih sejah,
               kjer so delovna telesa obravnavala gradivo za izredno sejo zbora. Zraven tega je SDS
               zahteval še štiri nujne seje s posebnimi točkami dnevnega reda, ampak vse isti golaž,
               kot danes kar naprej ponavljamo in obravnavamo. Če je to produktivno, ne vem. In od
               tega nismo niti enega sklepa sprejeli, to preprosto nikamor ne pelje.</p>
               <p>Ta izjava, ki sem jo slišal od kolega Pogačnika, ki ga sicer načeloma zelo cenim, da
               bi radi enkrat diskutirali tukaj, ne pa da bi se šli leve in desne, seveda ne bo
               vzdržala, ker številke govorijo drugače. Vedno se konča enako. Razprava brez
               zaključkov, brez predlogov.</p>
               <p>Na koncu pa moram reči, da me je najbolj presenetilo to, da je kolega Dobovšek
               podpisal tak zmazek. Zakaj? Bom povedal. Zaradi tega, ker kot profesor na fakulteti,
               ki mi je večkrat očital, da je treba zakone vlagati ter jih je prej kvantitativno in
               kvalitativno predelati in oceniti, kaj je in kaj ni, bi lahko vedel, da je s tako
               statistiko razpravljati na to temo pravzaprav nedostojno. Nedostojno predvsem zaradi
               tega, ker v resnici kažejo samo najslabše, ne pa tiste učinke, ki so pa v redu.</p>
               <p>Zanimivo je tudi predvsem zato, ker v resnici ne vem, zakaj govorimo o letu 2015, ko
               pa številke govorijo o letih 2013 in 2014. To se mi zdi še posebej pomembno zaradi
               tega, ker se na tisti strani kar naprej hvalijo, kako so veliko naredili, v resnici
               pa je kazalec šel navzgor šele takrat, ko se je Janez Janša umaknil z vlade oziroma
               je bil prisiljen se umakniti, ker ni šlo več drugače, ker se mu je vlada sesuvala. V
               resnici se je z novo vlado začel kazalec obračati na gor. A ljudje to čutijo? Ne vem,
               če čutijo, zagotovo ne, ampak dejstvo pa je, da če bomo s tem trendom nadaljevali,
               bodo čutili.</p>
               <p>Naj zaključim z dejstvom, s tistim, kar seveda pelje do konca. Dragi moji, tisti
               Slovenci, ki tako slabo mislijo o samem sebi, kot mislite vi, kot ste napisali v tem
               gradivu, dajejo zelo slabo popotnico in prepričanje vsem ostalim. Torej bi radi, da
               vsi gledamo sami sebe samo še slabo. To je neproduktivno, destruktivno in dobre
               zdrave konstruktivne opozicije tega ne počno. Hvala lepa.</p>
            </sp>
            <sp xml:id="SDZ7-Izredna-21-2015-10-13.sp71">

               <speaker>PODPREDSEDNICA MAG. BOJANA MURŠIČ:</speaker>

               <p>Proceduralni predlog, mag. Branko Grims.</p>
            </sp>
            <sp xml:id="SDZ7-Izredna-21-2015-10-13.sp72">

               <speaker>MAG. BRANKO GRIMS (PS SDS):</speaker>

               <p>Hvala, gospa predsedujoča.</p>
               <p>Samo predlagam, da gospodu Möderndorferju počasi preberete naslove vseh tistih 35
               zakonov in aktov s področja gospodarstva, bančništva in zaposlovanja, ki jih je SDS
               predlagala in ki so bili dobro pripravljeni ter zagotovo v vitalnem interesu države
               Slovenije. Potem mu pa dajte tudi priložnost, da se za svoje zmotne trditve SDS
               opraviči. Hvala.</p>
            </sp>
            <sp xml:id="SDZ7-Izredna-21-2015-10-13.sp73">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima predlagatelj mag. Marko Pogačnik.</p>
            </sp>
            <sp xml:id="SDZ7-Izredna-21-2015-10-13.sp74">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za dano besedo!</p>
               <p>Kot predlagatelj bom še enkrat povedal, da je bil namen te naše seje, da se izvede
               takrat, ko je bil predstavljen predlog proračuna za leto 2016 in leto 2017, kajti to
               ima potem približno rep in glavo. To je verjetno vprašanje za predsednika Državnega
               zbora in pa sedanjo koalicijo, zakaj tega takrat niso dovolili. Jaz se načeloma o
               določenih zadevah, o katerih ste vi zdaj govorili, kolega Möderndorfer, strinjam,
               ampak tudi namen te naše seje je bil.</p>
               <p>Po drugi strani pa je treba koalicijo še enkrat vprašati, zakaj na matičnem odboru ni
               izglasovala naših priporočil, da bi danes imeli lahko konkretnejšo razpravo in da bi
               se priporočalo te resne strukturne reforme na področju pravosodja, zdravstva, javnih
               naročanj in delovne zakonodaje, kjer so potrebne. Jaz verjamem, da določene
               koalicijske poslanke in poslance verjetno boli, da razpravljamo o teh zadevah,
               predvsem takrat, kadar recimo objavijo mediji, da imamo 16. najbolj neučinkovito
               vlado na svetu. Verjamem, da vam ni to v interesu razpravljati.</p>
               <p>Spoštovani kolega Möderndorfer je izrazil, da se ne strinja oziroma da je blamaža, da
               je Slovenska demokratska stranka uporabila termin sramotni rezultati. Spoštovani
               kolega Möderndorfer, veliki članek z zelo velikimi fonti na planet Siol.net pravi:
               "Sramotna statistika: Število kršitev človekovih pravic v Sloveniji narašča.
               Slovenija je bila leta 2010 zaradi kršenja človekovih pravic obsojena trikrat, lani
               pa že 29-krat." Ali ni to največja sramota v eni državi, da so kršene človekove
               pravice? Potem recimo še izjava glede rezultata o korupciji v Sloveniji: "Sramota za
               družbo". In naprej: "Takšen rezultat je sramoten tako za tiste, ki to počnejo, kot za
               družbo, v kateri se zdi to modus operandi," kar o rezultatih raziskave, po katerih se
               je Slovenija glede korupcije po oceni menedžerjev izkazala najslabše, meni izvršna
               direktorica Združenja Manager Sonja Šmuc. To pomeni, da tudi ostali uporabljajo to
               besedo.</p>
               <p>Jaz mislim, da je beseda sramotno, kadar se kršijo človekove pravice, edini primeren
               izraz.</p>
            </sp>
            <sp xml:id="SDZ7-Izredna-21-2015-10-13.sp75">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima gospod Uroš Prikl, pripravi naj se dr. Jasna Murgel.</p>
               <p>Replika, gospod Jani Möderndorfer.</p>
            </sp>
            <sp xml:id="SDZ7-Izredna-21-2015-10-13.sp76">

               <speaker>JANI (JANKO) MÖDERNDORFER (NeP):</speaker>

               <p>Hvala lepa, podpredsednica.</p>
               <p>Gospod Pogačnik me ni razumel in me seveda tudi napačno interpretira. Ker je omenil
               spletno stran … / oglašanje iz dvorane/ Seveda imam možnost replicirati, saj me je
               trikrat omenil. / oglašanje iz dvorane/ Ali lahko, kolega Logar?</p>
            </sp>
            <sp xml:id="SDZ7-Izredna-21-2015-10-13.sp77">

               <speaker>PODPREDSEDNICA MAG. BOJANA MURŠIČ:</speaker>

               <p>Gospod Jani Möderndorfer, časa vam je zmanjkalo.</p>
               <p>Besedo ima gospod Uroš Prikl, pripravi naj se dr. Jasna Murgel.</p>
            </sp>
            <sp xml:id="SDZ7-Izredna-21-2015-10-13.sp78">

               <speaker>UROŠ PRIKL (PS DeSUS):</speaker>

               <p>Hvala lepa, spoštovana podpredsednica. Spoštovani kolegice in kolegi, predstavniki
               Vlade!</p>
               <p>Jaz načeloma podpiram vsako demokratično razpravo, tako tudi tej razpravi ne
               nasprotujem. Si pa želim, da po koncu razprave pridemo do nekih zaključkov, da ima
               vsaka razprava ali vsako pogovarjanje nek rezime in neko dodano vrednost, bojim pa
               se, da po koncu te razprave danes neke dodane vrednosti, hočeš nočeš, seveda ne bomo
               našli. Ko poslušam na eni strani nekatere razpravljavce, imam občutek, da nam res ni
               pomoči, da tej državi resnično ni pomoči. Ko pa poslušam nekatere razpravljavce na
               drugi strani, imam občutek, da se tukaj cedita med in mleko, da je to zgodba o
               uspehu. Ena doza ali ena prava mera kritičnosti seveda tukaj mora biti. Zavedajmo se,
               da vse ni tako, kot bi moralo biti, in da je treba še marsikaj postoriti na mnogih
               področjih, tudi na teh, ki jih predlagatelji navajate v samem gradivu.</p>
               <p>Jaz se ne morem otresti dejstva, da realne slike tukaj ni mogoče najti, razbrati, saj
               te analize temeljijo na različnih metodah zbiranja in analiziranja podatkov. Treba je
               tudi omeniti, da je po poročilu Svetovnega ekonomskega foruma 2015-2016, ki je bil
               objavljen letošnjega septembra, Slovenija na področju neodvisnosti sodstva izboljšala
               uvrstitev in je zdaj na 85. mestu. V isti sapi seveda govorim, da to niti približno
               ni dosežek, ki si ga želimo. Verjetno tisti, ki želimo tej državi dobro oziroma
               najboljše, ne bi bili zadovoljni niti s tretjim ali drugim mestom. Želimo si
               najboljše.</p>
               <p>Postavlja se mi tudi vprašanje o namenu predlagateljev, ki v gradivu za sklic
               izredne seje Državnega zbora uporabljajo med drugim poročilo Pregled stanja na
               področju pravosodja iz leta 2013 in 2014, s podatki, ki so stari še več, torej s
               podatki iz leta 2011 in 2012, ter le deloma novejše poročilo iz leta 2015, v katerem
               so podatki iz 2013 in 2014. To, kar sem zdaj povedal, pomeni, da predlagatelji
               zahtevajo izredno sejo v tem trenutku na podlagi podatkov o Sloveniji iz leta 2013 in
               starejših. O pregledu stanja na področju pravosodja v zadnjih letih je bilo tudi v
               tem državnem zboru že veliko razprave ter sprejetih kar nekaj sklepov, in sicer
               nenazadnje maja letos, ko je bilo prepoznano stalno in postopno izboljševanje
               uspešnosti sodstva.</p>
               <p>Glede videza nepristranskosti je treba navesti, da je 11. junija 2015 Sodni svet
               sprejel Kodeks sodniške etike. V okviru spremembe meril za kakovost dela sodnikov in
               oceno sodniške službe je ena izmed zahtev tudi ta, da se pri ocenjevanju osebnostnih
               lastnosti sodnika upošteva zlasti njegovo odgovornost, zanesljivost in preudarnost,
               pri čemer se ugotavlja predvsem, ali sodnik ravna tako, da varuje neodvisnost,
               nepristranskost, zanesljivost in pokončnost ter ugled sodstva pri opravljanju
               sodniške službe in tudi zunaj nje.</p>
               <p>Še par besed o ekonomiji, o finančnih kazalnikih. Priznati je treba, da je Slovenija
               v letih po krizi res poslabšala svoj konkurenčni položaj na izvoznih trgih, merjen s
               stroškovno konkurenčnostjo in tržnimi deleži, nenazadnje pa tudi pri najpomembnejših
               svetovnih kazalnikih globalne konkurenčnosti in enostavnosti poslovanja. Glede na
               trenutne trende in ugodna gibanja ključnih makroekonomskih kazalnikov pa se postopoma
               izboljšujejo tudi bonitetne ocene Slovenije na mednarodnih finančnih trgih, beležimo
               pa tudi že napredek na ključnih lestvicah za merjenje konkurenčnosti. To je seveda
               tudi potrditev, da je Slovenija – sicer morda malo plašno in za marsikoga prepočasi
               –, vendarle na pravi poti, vendar pa se je treba zopet v isti sapi zavedati, da
               določene strukturne slabosti še obstajajo in jih je treba postopoma, vendar pospešeno
               tudi odpravljati.</p>
               <p>Napredek je prepoznan tudi v okviru postopkov evropskega ekonomskega upravljanja,
               kjer je Slovenija v začetku maja 2015 prejela priporočilo Sveta v zvezi z nacionalnim
               programom reform Slovenije za leto 2015 in mnenje Sveta o programu Slovenije za
               stabilnost prav tako za leto 2015. Dokument obsega 4 področja oziroma priporočila, ki
               so njegov srednji del in se navezujejo na ključna področja ukrepanja. Prvič,
               stabilizacija javnih financ, drugič, izboljšanje razmer na trgu dela, tretjič,
               izboljšanje korporativnega opravljanja poleg zmanjšanja obsega slabih posojil, in
               četrtič, reforma pravosodja. Vsa štiri priporočila se nanašajo na dosledno izvajanje
               že sprejetih ukrepov in ne navajajo novih problematičnih področij.</p>
               <p>Na področju strukturnih ukrepov je ta vlada prioritetno izvajala ukrepe za sanacijo
               bančnega sistema in prestrukturiranja gospodarstva. S sprejemom fiskalnega pravila je
               vzpostavila pogoje za doseganja dolgoročne stabilnosti javnih financ, pristopila k
               pripravi osnov za spremembe zdravstvenega sistema, tukaj namenoma ne govorim o
               reformi, in pričela s pripravo bele knjige o prihodnosti in vzdržnosti pokojninskega
               sistema oziroma pokojninske blagajne.</p>
               <p>Ob zaključku. V naši poslanski skupini, Poslanski skupini Desus, priporočila na seji
               matičnega odbora nismo podprli. Menimo, da ni treba sprejemati vedno novih
               priporočil, saj je bila sprejeta že vrsta sklepov, s katerimi je Državni zbor
               priporočil tem ali drugim organom sprejem ukrepov za izboljšanje stanja, predvsem na
               področju pravosodja in človekovih pravic. Sprejeti so bili tudi raznorazni drugi
               akti, strategije, resolucije in drugi ukrepi ter predvsem tisti akti, ki so
               obligatorni, to so zakonska priporočila oziroma zakon. Vlada pripravlja in izvaja
               ukrepe, h katerim jo pozivajo predlagatelji v predlogu priporočil, in to mislim, da
               je bistvenega pomena tukaj izpostaviti. V naši poslanski skupini, Poslanski skupini
               Desus zato menimo, da nova priporočila niso potreba. Poudariti je treba, da uvrstitve
               Slovenije na mednarodnih lestvicah ne kažejo tako, kot vi uporabljate izraz,
               sramotnih, katastrofalnih ali kakršnihkoli že drugih ukrepov, kot jih želite
               predlagatelji prikazati. Nasprotno, številne primerjave kažejo, da se stanje
               izboljšuje.</p>
               <p>Vendarle pa, ob zaključku, ne smemo se zadovoljiti za par ali pa za nekaj deset mest
               boljšimi rezultati, težiti moramo k temu, da postanemo in ostanemo najboljši. Hvala
               lepa.</p>
            </sp>
            <sp xml:id="SDZ7-Izredna-21-2015-10-13.sp79">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima dr. Jasna Murgel. Pripravi naj se gospod Anže Logar.</p>
               <p>Najprej predlagatelj mag. Marko Pogačnik, izvolite.</p>
            </sp>
            <sp xml:id="SDZ7-Izredna-21-2015-10-13.sp80">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za dano besedo.</p>
               <p>Ravno prej smo lahko poslušali, kako je minister za javno upravo, gospod Koprivnikar
               omenil, kako so narejeni vidni napredki na področju elektronskega poslovanja in
               vsega. Zdaj pa lahko ravnokar recimo na portalu Finance preberemo, kako je padel
               vladni portal, ne deluje vladna stran, ne delujejo spletne strani ministrstva. Vemo,
               da smo imeli probleme z supervizorjem, ki je bil tri mesece izven svoje funkcije.
               Obljuba je bila, da nikoli ne bo ugasnjena aplikacija protikorupcijske komisije,
               vendar še danes ne dela. In vi rečete, da imate vzdrževalna dela, tukaj pa govorite
               VEM – vse na enem mestu, kako ste dobri, kakšne napredke ste dali. Dajte se malo
               pogledati v ogledalo in ne ogledala nastavljati samo opoziciji. Mi nikdar, nikoli
               nismo trdili, da smo najboljši in da nismo delali napak. Pri vas pa izgleda, da si v
               obdobju zadnjega enega leta tega ogledala še niste nastavili. Tudi po vseh raziskavah
               ali analizah obdobja enega leta vlade Mira Cerarja mislim, da vam niti en medij, niti
               ena strokovna javnost in niti širša javnost niso dali višje ocene kot zadostno, pa še
               to so verjetno kaj spregledali. Mislim, da vam popravnega izpita, vsa jaz upam,
               volivke in volivci tukaj ne bodo dali. 16. najslabša vlada na svetu po učinkovitosti,
               to je bila tudi ena izmed zadnjih zadev. Da ne govorimo o zdravstvu, kadrovskih
               problemih, srčni kirurgiji. Mislim, da bi pri pri takšnem poročilu v tujini verjetno
               koga zaprli, še isti dan. Pri vas pa nobenega odziva ni. Da ne govorimo o kadrovskih
               rotacijah. Rekordna vlada po številu menjav ministrstva v obdobju prvih treh mesecev.</p>
               <p>Zakaj ste zavrnili vse te naše predloge, priporočila? Sem že povedal, da je to postal
               vaš sistem oziroma vaša praksa, zavrniti vse, kar predlaga opozicija. Če bi bili vi
               to, kar govorite v javnosti, da ste kooperativni, da pričakujete sodelovanje
               opozicije, potem bi verjetno na odboru izglasovali ta priporočila in mogoče za
               današnjo razpravo pripravili še kakšne sklepe in predloge. Vendar ne, najlažje je
               reči, da te številke, ki jih opozicija navaja, ne držijo, in da se napačno
               interpretirajo. Mislim, da to ni korektno in da državljanke in državljani Republike
               Slovenije pričakujejo in si zaslužijo boljši življenjski standard. Predvsem pa je
               sramotno za Slovenijo, da imamo takšno število kršitev človekovih pravic. Tukaj pa
               lahko uporabljamo besedo sramotno. Te besede ne uporablja samo Slovenska demokratska
               stranka, to so bili naslovi v medijih, ki jih lahko tudi sami preberete.</p>
               <p>Predvsem pa je zaskrbljujoče stanje na področju gospodarstva. Kajti zavedati se je
               treba, da samo gospodarstvo lahko prinese tudi socialno blaginjo, kulturno blaginjo
               in da bomo imeli boljši sistem v javnih zavodih, javnem šolstvu, zdravstvu in vsem
               skupaj. Težko poslušamo besede koalicije, ko reče, da je javno zdravstvo v Sloveniji
               najbolj dostopno. Mogoče na prvi pogled, ampak ko vidiš, kakšne so čakalne vrste, sem
               pa prepričan, da to ni več najbolj dostopno javno zdravstvo. Za približno 800
               milijonov evrov se v Sloveniji za zdravstvene storitve plačuje iz žepa. Zakaj? Ker
               imamo najbolj dostopno javno zdravstvo, plačujejo ljudje 800 milijonov iz žepa?</p>
               <p>Mi tukaj hočemo korak naprej. Ponudili smo vam roko, vendar je vi nočete sprejeti.
               Slej kot prej boste ponovno tam, ko se je treba zvagati, in mislim, da bodo tudi
               volivke in volivci temu primerno dali svoj rezultat in glas.</p>
            </sp>
            <sp xml:id="SDZ7-Izredna-21-2015-10-13.sp81">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima dr. Jasna Murgel, pripravi naj se mag. Anže Logar.</p>
            </sp>
            <sp xml:id="SDZ7-Izredna-21-2015-10-13.sp82">

               <speaker>DR. JASNA MURGEL (PS SMC):</speaker>

               <p>Hvala lepa za besedo, gospa podpredsednica. Kolegice in kolegi!</p>
               <p>Glede tiste besede sramotno, če se morda samo navežem, je že Zakonodajno-pravna
               služba, da to ni primeren izraz za akt državnega zbora.</p>
               <p>Danes ves dan govorimo o teh lestvicah, ki so vsebina predloga predlagateljev in o
               tem, da je vse stvar interpretacije. Seveda je, saj imaš lestvico, podatke, številke,
               ki jih je treba interpretirati. Da jih interpretiramo, se moramo na neko zadevo
               predvsem spoznati. Upam, da se s tem strinjate, če se ne strinjate, pa imate pravico
               do svojega mnenja.</p>
               <p>Zgolj v ilustracijo. Razpravljali smo že o letnem poročilu Evropskega sodišča za
               človekove pravice, kjer so tudi navedene številke in ki je bilo interpretirano tako,
               da je, kar zadeva Slovenijo, kar 94 % pritožb na Evropsko sodišče za človekove
               pravice uspešnih, da je torej porazno stanje, kar zadeva kršitev človekovih pravic v
               Sloveniji. Ampak če zadevo obrnemo drugače in pogledamo podatke, ki jih je seveda
               treba upoštevati – in kdo bi imel boljše podatke kot Državno pravobranilstvo, ki
               državo zastopa pred Evropskim sodiščem za človekove pravice –, je po njihovih
               podatkih Evropsko sodišče za človekove pravice prejelo 8 tisoč 412 tožb proti
               Sloveniji, ki so v bistvu pritožbe, ne tožbe. Od tega je kot nedopustne ali drugačne
               zavrnilo 6 tisoč 398 zadev, dejansko je razsodilo samo v 323 primerih. Pritožbe so
               bile zavrnjene v 75 % primerov. Kršitev je bilo ugotovljenih torej v manj kot 4 %
               sodb in ne v 94 %. To je samo primer, kako lahko določene podatke iz določenih
               lestvic interpretiramo. Bodisi da se kaj dosti ne spoznamo na določeno področje
               bodisi da s temi podatki manipuliramo ali pa da jih želimo prirediti za svoj namen.
               Ne trdim, da je to res, kar zadeva vse lestvice, ampak se da, interpretacija je torej
               vse.</p>
               <p>Govorili smo že o tem, da so podatki iz 2013 in prej, da so torej zastareli. Pa smo
               danes že nekaj rekli o tem, kar zadeva pravosodje, kakšni so podatki iz leta 2014,
               saj se bodo za 2015 zbirali potem naslednje leto. Pomembno se mi zdi, da povemo, da
               smo v Sloveniji glede na evropsko povprečje rekorderji, kar zadeva na novo prejete
               zadeve, recimo nekazenske, to so civilne, gospodarske, upravne, izvršilne. Na 100
               prebivalcev v Sloveniji je število teh na novo prejetih zadev trikrat večje od
               povprečja v Evropski uniji. Pričakovani čas reševanja nekazenskih zadev se je v
               obdobju od 2010 do 2014 znižal za 34 %, kar je največji padec obdobja reševanja zadev
               v Evropski uniji. Pomembno je, da se je število nerešenih gospodarskih zadev na prvi
               stopnji v manj kot treh letih prepolovilo. Leta 2012 jih je bilo 16 tisoč, zdaj pa
               jih je nekaj več kot 8 tisoč. Če to ni pomemben napredek, potem jaz ne vem, kaj je.
               Osebno poznam osebno tudi področje izvršilnih zadev. Te tudi predstavljajo največ
               nerešenih zadev med zadevami, ki jih obravnavajo sodišča. Mimogrede, v večini držav
               teh izvršilnih zadev niti ne štejejo med nerešene zadeve, sploh jih ne obravnavajo
               sodišča, ampak to je spet stvar statistike. V zadnjih petih letih se je število
               nerešenih izvršilnih zadev prepolovilo iz 250 tisoč na 130 tisoč. To je pomembno, kar
               zadeva mene, kot nekoga, ki pač pozna sodstvo. Sem prepričana, da me bo spet kolega
               Gorenak spomnil na to, da sem okužena in ne vem kaj, na zadevo se pač spoznam, ker
               sem te zadeve delala, za razliko od recimo tudi kolega Gorenaka, ki teh zadev ni
               delal. Ne trdimo oziroma tudi sama ne trdim, da je … / oglašanje iz dvorane/ Bilo bi
               kulturno, če se vsaj ne bi smejali, s tem tudi pokažete svoj odnos do parlamenta in
               do hrama demokracije, kot ga tudi sami pač poimenujete. Ampak ko gre za vas, imate vi
               verjetno svoje pravice, drugi jih pa očitno nimamo.</p>
               <p>Ena pomembna zadeva, ki se mi zdi zelo pomembna na področju sodstva, je ukrep, da bi
               se zagotovila večja enotnost sodne prakse. O tem so recimo na Dnevih slovenskih
               pravnikov opozorili tudi sami sodniki. Poleg številnih zadev, ki jih je treba
               izboljšati, o tem sploh ni dvoma, ampak podatki govorijo, statistika govori, če že
               vse merimo s številkami, da se stanje na področju pravosodja bistveno izboljšuje.
               Potem bodo tudi lestvice Justice Scoreboard, na katere se sklicuje tudi predlagatelj,
               zagotovo boljše v naslednjih letih, ampak zdaj se podatki pač zbirajo za naslednje
               lestvice.</p>
               <p>Predlagatelji želite, da razpravljamo o zadevah, ki so predmet teh lestvic. Če
               želimo o tem razpravljati, bi pričakovali, da bi bili tisti, ki so to podpisali, ta
               predlog za razpravo, vsaj prisotni na odboru, ko so se zadeve obravnavale. Pri tem
               mislim na kolega Dobovška, ki je bil na odboru, kjer se ta zadeva obravnavala,
               prisoten 15 ali 20 minut – popravite me - in ni podal niti enega argumenta takrat, ko
               so bili prisotni tudi iz Vrhovnega sodišča in ministrstev ter še drugi deležniki.
               Takrat, ko bi se lahko o vseh teh težavah, zatrjevanjih – za katere nihče ne trdi, da
               so vse rešene –, lahko pogovorili argumentirano. Sem pridemo, povemo stališče in
               potem nas ni v dvorani, ko se razpravlja o tako pomembnih zadevah. Se strinjam, da so
               to pomembne zadeve. Strinjala bi se tudi z oceno gospoda Möderndorferja, da bi lahko
               kolega Dobovšek malo pomagal pri sestavi tega predloga, vsaj malo metodološko, in da
               bi tudi morda razmejil zadevo, da bi sploh vedeli, o čem se pogovarjamo, da bi se
               malo fokusirali, če je že sopodpisnik tega predloga. In tem primeru bi lahko morda
               bolj fokusirano razpravljali o določenih ukrepih.</p>
               <p>Kaj danes delamo? Razpravljamo o lestvicah namesto, da bi se, kot je tudi kolegica
               Ksenija povedala, pogovarjali o konkretnih rešitvah za konkretne težave. O konkretnih
               predlogih zakona. Danes smo imeli tukaj ministra in nekaj državnih sekretarjev, ki bi
               bili lahko po mojem mnenju drugje in ne bi danes sedeli tukaj, kjer se pogovarjamo o
               sklepih, ki smo jih zavrnili na samem odboru, kjer se ne pogovarjamo o nobeni
               konkretni rešitvi, o kateri bi lahko glasovali in sprejeli rešitev problema.
               Razpravljali bomo torej še naprej o tem, kar je naredila Vlada, razpravljali bomo o
               predlogih rešitev, ki bodo prispevali k rešitvam težav, ki zagotovo obstajajo, ampak
               niso tako katastrofalne, kot poskuša predlagatelj predstaviti.</p>
               <p>Tega predloga priporočil pa nismo podprli. Nismo ga podprli zato, ker je presplošen
               in ker Vlada tako ali tako dela na odpravljanju težav, ki jih imamo. Hvala.</p>
            </sp>
            <sp xml:id="SDZ7-Izredna-21-2015-10-13.sp83">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima mag. Anže Logar. Pripravi naj se mag. Bojan Kranjc.</p>
            </sp>
            <sp xml:id="SDZ7-Izredna-21-2015-10-13.sp84">

               <speaker>MAG. ANŽE LOGAR (PS SDS):</speaker>

               <p>Hvala.</p>
               <p>Jaz zmeraj manj razumem SMC. Po eni strani govorijo o tem, da prezentiramo podatke,
               ki se nanašajo na leto 2014, 2013, 2012, 2011 in tako naprej, torej na obdobje, ki na
               nek način nima povezave z SMC, zraven pa na vsak način ne želijo razpravljati o tem
               dokumentu in se pridušajo, kako, da je dokument slabo pripravljen, ker pač zmanjka
               nekih vsebinskih argumentov, in govorijo o tem, kako lahko neko lestvico razlagamo
               tako ali drugače. Lestvice, ki so v tem gradivu, so razložene točno tako, kot jih je
               razlagal tisti, ki jih je objavil.</p>
               <p>Kolega Prikl je imel relativno vsebinsko razpravo, če ne bi bil ciničen. On je namreč
               dejal, da se on zavzema za vsako razpravo, pri kateri na koncu pridemo do nekih
               zaključkov. Kako naj v tej razpravi pridemo do nekih zaključkov, če je koalicija, v
               kateri sedi tudi gospod Prikl, zavrnila zaključke na odboru? Najprej torej zavrneš
               zaključke, potem pa tukaj na plenarni govoriš, da danes ne bomo sprejeli nobenih
               zaključkov. To je cinizem prve vrste. To dejansko priča o tem, da se na nek način
               zavedate slabih rezultatov, ne želite pa o tem razpravljati, ker bi radi živeli v
               nekem navideznem, virtualnem paradižu.</p>
               <p>Kolegica Sluga je brala ukrepe, ki jih je ta vlada že naredila. Glede na nivo, do
               katerega se je spustila, se mi zdi, da je pozabila omeniti še tri pomembne ukrepe, pa
               jo bom v tem pogledu dopolnil, da bo ta slika, kaj je Vlada naredila v tem obdobju,
               popolna. Vlada Mira Cerarja je tudi prenehala s pisanjem magnetogramov vladnih sej,
               nič več ni photoshootinga na začetku seje Vlade in tudi podražilo se je kosilo v
               menzi. Mislim, da je to kolegica Sluga pozabila omeniti.</p>
               <p>Kar se pa tiče odgovora Vlade na naša priporočila oziroma na naše gradivo, je pa
               tako, da je državna sekretarka Tina Bricelj rekla, da ti kazalniki in te lestvice, ki
               smo jih predlagali, ne kažejo dejanskega stanja, ker te lestvice ne morejo kazati
               dejanskega stanja, potem pa je povedala, katere lestvice pa lahko kažejo dejansko
               stanje. Če so torej neke lestvice slabe recimo za pravosodje, po mnenju državne
               sekretarke na pravosodju teh lestvic ne gre upoštevati, ker imajo dvomljivo podlago,
               potem pa predlaga neke druge lestvice, ki ne merijo pravosodja, ampak so na nek način
               morda malce bolj pozitivne, da naj se tiste torej upošteva. Ampak to je zgrešen duh
               tega predloga. Naš predlog je bila vsebinska razprava, ne pa tekmovanje o tem, kje
               gremo najslabše in kje gremo najbolje.</p>
               <p>Predlagatelj gospod Pogačnik je naštel kazalnike, kjer nam dobro kaže, torej nimamo
               razloga, da jih ne bi omenjali. Imamo pa celo množico tistih kazalnikov, kjer se res
               slabo odrežemo. Podpredsednica parlamenta je v svojem stališču oziroma v stališču
               poslanske skupine rekla, da si Slovenija ne zasluži, da se jo primerja z Venezuelo.
               Saj te primerjave ne dela Slovenska demokratska stranka, te primerjave delajo
               mednarodne lestvice, ki primerjajo glede na različne dejavnike. Če je torej vaš
               argument, da si Slovenija tega ne zasluži, vam kot podpredsednici parlamenta
               predlagam, da pišete tistemu, ki je predlagal in uvrstil Slovenijo v takšen krog. To
               bo tisto kreativno delo. Ne bo reforma, bo pa postopno spreminjanje. In ko
               pripravljate ta gradiva, bodite vsaj malce pazljivi, da se ne bo pojavljala takšna
               tabela, kot se je v tem gradivu, kjer govorite, da večletno točkovanje Slovenije,
               torej od leta 2000–2015 po poročilih Ekonomske svobode sveta ni tako slabo in da kaže
               zgolj majhna gibanja v številu točk. Od leta 2000 do leta 2015 smo namreč padli samo
               za 0,14 točke. Ampak ali veste, koliko to pomeni v uvrstitvi? Iz 70. na 111. mesto,
               torej za 41 mest. V petnajstih letih smo stopili za minimalni točkovni korak nazaj, a
               pri uvrstitvi do ostalih držav smo nazadovali gromozansko. Veste, zakaj? Zato ker
               nismo ničesar naredili, ker smo stopicali na mestu, ker so druge države v tem
               vmesnemu obdobju lomastile naprej, Slovenija je pa drobencljala. Ni sprejela reform,
               še posebej na področju pravosodja. Pravosodje je rak rana slovenske družbe. Vsaka
               teorija demokratičnega razvoja vam bo povedala, da demokracija in napredek države
               temeljita na vladavini prava. Brez vladavine prava se v državi ne da narediti koraka
               naprej. Če imate vi sodstvo ali pa sodišče, ki v identičnem primeru oziroma na
               identično zahtevo odloči diametralno različno – če torej vložiš v Mariboru, zadevo
               odobri, če vložiš v Ljubljani identičen tekst, pa zavrne oziroma odloči drugače –,
               potem je pravna država na preizkušnji. Slovenija potem ni pravna država in ni
               razloga, da razpravljamo tukaj o slabih uvrstitvah.</p>
               <p>Namen današnje razprave je, da govorimo o ukrepih za spremembo. Spoštovana Vlada, jaz
               bom težko prisluhnil vašemu argumentu, da ni tako slabo, če me želite prepričati z
               naslednjim stavkom, da ni tako slabo, kot mi navajamo. Pravite namreč, da je poraba
               antidepresivov rahlo pod povprečjem EU, poraba antibiotikov pa skoraj za tretjino
               manjša kot v EU 28. Torej res ni tako slabo. To ste vi zapisali v vladno gradivo. To
               naj mene prepriča, da je situacija v Sloveniji bistveno boljša, kot kažejo te
               lestvice.</p>
               <p>Kar se tiče recimo Svetovnega gospodarskega foruma, tukaj smo že slišali o nekih
               grdih kapitalističnih lestvicah, kjer bi se Slovenija morala zavzemati, da smo na čim
               nižjem mestu, ne pa čim višjem mestu. Tisti, ki pljuvate čez te dokumente, pljuvate
               čez Ekonomsko fakulteto in Inštitut za ekonomska raziskovanja. Ti dve instituciji sta
               bili poleg vprašalnika namreč podlaga za pripravo lestvice Svetovnega gospodarskega
               foruma. Profesor Peter Stanovnik je rekel, da smo sicer od zadnjega leta napredovali
               za 11 mest, ampak zaradi treh razlogov. Prvič, rast izvoza izvoznikov, pri čemer
               vlada Mira Cerarja nima nič, drugič, zaradi gospodarske rasti, ki je bila posledica
               zunanjih dejavnikov, in tretjič, zaradi reforme trga dela iz leta 2012. Kje je tukaj
               Miro Cerar? Ko pa je bila inavguracija novega premiera, sem pa poslušal poslance SMC,
               ki so govorili, da je Miro Cerar državnik, vizionar, pravi moralno-etični superman.
               Če ste mi ga tako predstavili, ali ni normalno, da smo pričakovali, da bo tukaj v
               Sloveniji po enem letu res pravi razcvet? Tega razcveta pa pač ni.</p>
               <p>Dejstvo je, da mladi in inteligenca zapuščajo Slovenijo. Tisti, ki govorite o grdi
               Ameriki, češ da je tudi ona padla na lestvici, pozabljate, da Amerika nima tega
               problema. Tam se vsako leto štirikrat več ljudi priseli kot odseli. Glede na odstotke
               tistih, ki zapuščajo državo, smo Slovenci na 6-krat slabšem položaju, 6-krat več naše
               inteligence odide iz Slovenije kot v primeru Združenih držav Amerike.</p>
               <p>Prej smo govorili o uspehih te vlade in pa o problemih, o katerih naj ne bi govorili.
               Prebral vam bom neko izjavo nekoga, in sicer pravi: "Imamo veliko težavo s sistemom
               sodstva, tudi z zaupanjem v vlado. To so področja, kjer moramo s strukturnimi
               izboljšavami dejansko dokazati državljanom, da smo lahko boljši". Mene zanima, kako
               je to drugače od teh predlogov sklepov, da je treba začeti uvajati resne strukturne
               reforme in reformo pravosodja ter večjo preglednost dela sodstva. To je namreč v
               naših sklepih. Nekdo torej pravi, da imamo velike težave s sistemom sodstva. Pa da ne
               bo pomote, to je objavljeno na uradni spletni strani Ministrstva za javno upravo in
               to so besede ministra za javno upravo. To ni rekla opozicija. Minister za javno
               upravo je rekel, da imamo težavo s sodstvom, mi pa pravimo, da predlagamo Vladi, da
               prouči in predlaga ukrepe za večjo preglednost sodstva. Pa ministra sprejemate,
               opozicijske predloge pa ne. Naj mi nekdo razloži, kako ima lahko ta vlada tako dvojna
               merila.</p>
               <p>Še enkrat, spoštovana koalicija, zgrešili ste namen te razprave. Bil je dobronameren
               in namenjen zgolj temu, da pridemo do konkretnih ukrepov, ki jih pa ta vlada žal po
               enem letu še ni pripravila. Hvala.</p>
            </sp>
            <sp xml:id="SDZ7-Izredna-21-2015-10-13.sp85">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Bojan Krajnc. Pripravita naj se dr. Vinko Gorenak in gospod Marijan
               Pojbič.</p>
            </sp>
            <sp xml:id="SDZ7-Izredna-21-2015-10-13.sp86">

               <speaker>MAG. BOJAN KRAJNC (PS SMC):</speaker>

               <p>Hvala za besedo, gospod predsednik. Kolegice in kolegi!</p>
               <p>Na nek način je težko razpravljati po taki retoriki od kolega Logarja. Bom pa v svoji
               razpravi poskušal pokazati, da se tako on kot SDS kot predlagatelj vse od obravnave
               tega predloga za Odboru za pravosodje motijo.</p>
               <p>Kolega Logar je rekel, da so lestvice razložene točno tako, kot so jih razložili
               tisti, ki so jih pisali. To seveda ne drži. Če pogledate njihov predlog, boste takoj
               pri prvi tabeli na 2. strani ugotovili, da seveda niso zapisali tega, kar je zapisal
               tisti, ki je to poročilo pripravljal. Da bomo vsi razumeli, bom prebral v prevodu s
               spletne strani Visio Instituta: "Ker se podatki v določenih državah objavijo z
               večletno zamudo, poročilo Ekonomska svoboda sveta meri z dveletnim zamikom. Letošnje
               poročilo prikazuje stanje iz leta 2013." Vsega tega v predlogu SDS ni. Še več, na
               Odboru za pravosodje smo potrebovali dve uri, da smo poskušali dopovedati predvsem
               kolegicama iz SDS, kaj to pomeni, da je naslov poročila 2015, da pa so bili podatki
               zbrani v letu 2013, zato pomeni interpretacija teh rezultatov neko stanje, ki je
               vladalo v letu 2013.</p>
               <p>Strinjam se s kolegom Möderndorferjem, ki je govoril o tem, da je dokument slabo
               pripravljen. Zakaj? Ne zaradi tega dejstva, ker ste pozabili napisati, da so podatki
               iz leta 2013, ampak zato, ker ste iz teh podatkov skušali izpeljati kritiko vlade
               Mira Cerarja. Po poti med odborom in sejo Državnega zbora ste seveda ugotovili, da to
               ne bo šlo, zato smo, ko se bližamo koncu razprave, zmeraj bolj soočeni z nekim
               posmehom, malodane osebnimi diskreditacijami, ki nimajo veze z vsebino. Sami
               poskušate biti vsebinski, pa vam ne uspeva.</p>
               <p>Kolega Pogačnik je v uvodni obrazložitvi povedal, da ko je leta 2008 končala mandat
               prva Janševa vlada, je bila Slovenija na lestvici švicarskega inštituta IMD na 32.
               mestu. Da bi razumeli na kakšen fin način zna SDS manipulirati, da ne uporabim kakšne
               druge besede, je seveda kolega Pogačnik pozabil omeniti, da je bila pa leta 2013, ko
               je končala mandat druga Janševa vlada, na 52. mestu. To pomeni, da je padla za 20
               mest. Zdaj se moramo samo še zmeniti okoli tega, koliko katera vlada nese v prihodnji
               mandat. Vsebinske razprave o tem nismo slišali. Enkrat hočete, da se mandat Janševe
               vlade konča točno takrat, ko se pojavi naslednja vlada, drugič bi pa radi, da vaši
               ukrepi nesejo preko vlade Alenke Bratušek v vlado Mira Cerarja. Prosim, če
               nadaljujete svojo razpravo, pa poskušate nam razložiti, kako je zdaj s tem.</p>
               <p>Sopredlagatelj kolega Dobovšek je govoril o tem, da poraba pada, da se zmanjšuje
               produkcija. Oboje na drži. Poraba, zasebno trošenje, se je v drugem četrtletju v letu
               2015 povečala za 1,8 %, od tega oprema in stroji za 5,5 %, ker je bilo investicijske
               porabe na drugi strani manj, se je skupna domača potrošnja povečala za 1 % več.
               Produkcija, če je mislil s tem bruto domači proizvod, se seveda tudi ne zmanjšuje,
               ampak se veča. Za drugo četrtletje 2015 se je za 2,6 %.</p>
               <p>Najbolj pa je nekako simptomatična razprava kolega Dobovška v novi poslanski
               skupini, kjer se dotika skoraj v vsaki razpravi nekih teorij zarote, ki pravi:
               "Noblesa zbira podatke za Vlado." Govorimo o statističnih podatkih, ki jih zbira
               Statistični urad in ta Statistični urad naj bi bil noblesa za kolega Dobovška. Kolega
               Horvat pa pravi, da pogledamo Statistični urad Republike Slovenije, kdor mu ne
               verjame, mora pač glasovati za to, da se ukine. Vsem tem hočem pokazati, da ti ad hoc
               predlagatelji, ki so se zbrali samo za to, da bi brez argumentov in z zmanipuliranimi
               podatki v tabelah kritizirali delo vlade Mira Cerarja. Pridejo celo tako daleč kot
               Branko Grims, ki pravi, ki pravzaprav povzame bistvo razprave, bistvo zgodbe, da ta
               vlada ne dela nič, ne pa lestvice, padanje, vzpenjanje, argumenti, ugotovijo, da je
               vse to, kar danes doživljamo rezultat dela vlade v senci. Mislim, da je vsakemu
               jasno, da temu ni tako in da vlada Mira Cerarja seveda dela. Naredila je vse to, kar
               sta kolegici Korenjak Kramar in Sluga povedali.</p>
               <p>Kolegu Logarju bralne vaje niso všeč, zato na tem mestu tudi sam ne bom bral, seveda
               pa si lahko tudi državljanke in državljani pogledajo na spletni strani Vlade, kaj vse
               je bilo storjeno v enem letu. In v povezavi s tem, kar je bilo narejeno, še enkrat
               ponavljam to, kar je kolega Koprivnikar že rekel v zvezi s strukturnimi reformami. Če
               kdorkoli pričakuje, da so strukturne reforme samo to, da se izvedejo z nekim velikim
               pokom, z neko revolucijo, mu je treba povedati tudi to, da se lahko strukturne
               reforme izvajajo postopoma. Vsaka struktura ima neke strukturne elemente in če jih
               spreminjamo, se bo sčasoma spremenila ali cela struktura ali pa samo nek njen del in
               to bo imelo učinek na neke druge strukture ali strukturne elemente, ki so s temi v
               povezavi. Ne glede na vse skupaj, to, kar je vlada Mira Cerarja naredila v tem času,
               je začetek in nadaljevanje tudi nekaterih strukturnih reform, o katerih so že
               prejšnje vlade debatirale, jih začenjale in jih mi nadaljujemo. V vsaki vladi je
               nekaj takšnega, kar je dobrega ostalo za naslednjo, in kaj takšnega, kar bi bilo
               najboljše pozabiti. Za to vlado ne bo veljalo nič drugače, zato ponovno pozivam
               izboljšate svoje predloge zakonov, da nam jih ne bo treba zavračati brez razprave,
               ker so tako slabi, in bomo lahko sprejeli skupaj kaj takšnega, kot je fiskalno
               pravilo, pri katerem pa žal niste zmogli podpore. Hvala.</p>
            </sp>
            <sp xml:id="SDZ7-Izredna-21-2015-10-13.sp87">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja gospod Jožef Horvat.</p>
            </sp>
            <sp xml:id="SDZ7-Izredna-21-2015-10-13.sp88">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik.</p>
               <p>Tovarišica bi rekla, da je gospod Krajnc sedel na ušesih. Toliko sem se trudil
               povedati, da ta seja ni napad na Vlado in ne na vas, kolegice in kolegi iz koalicije.
               Kolega Kranjc, je treba tudi kaj poslušati. Jaz sem samo hotel, da se morda v tej
               razpravi poenotimo okrog aksioma. Aksiom je temeljna resnica ali načelo, ki ne
               potrebuje dokazov, in ta aksiom pravi, da so spremembe edina stalnica. Če ste bili v
               dobrem podjetju, ste morali to upoštevati, drugače vas je vrag vzel. Samo v tem sem
               želel, da se poenotimo, v spremembah, če že beseda reforma povzroča alergijo. To,
               kolegice in kolegi, spremembe so edina stalnica.</p>
               <p>Kolegica Sluga je pozabila v naštevanju povedati: 5 let za gradbeno dovoljenje, 9 let
               za občinski prostorski načrt.</p>
               <p>Tisti iz SD, ki je napadal Francijo in Nemčijo, bi moral tudi prebrati, da je
               slovenski izvoz v Nemčijo letos v prvih sedmih mesecih predstavljal 21 % celotnega
               izvoza in da je za 5,2 % narastel glede na isto obdobje lani. Ta gospod iz SD,
               nekdanji minister, napada Nemčijo, dela mednarodni incident. Ali si vi predstavljate,
               kaj si danes predstavljajo slovenski izvozniki?</p>
            </sp>
            <sp xml:id="SDZ7-Izredna-21-2015-10-13.sp89">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja mag. Marko Pogačnik.</p>
            </sp>
            <sp xml:id="SDZ7-Izredna-21-2015-10-13.sp90">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo.</p>
               <p>Kolega Krajnc, če kdo danes napada, je to koalicija v celoti. Mi smo kot
               predlagatelji že na začetku te izredne seje predlagali, da gremo v razpravo, ki bo
               koristila Sloveniji, ki bo koristila zvišanju standardov vseh prebivalk in
               prebivalcev Republike Slovenije, ki bo koristila predvsem podjetništvu in
               podjetnikom. Ampak od tega ni nič.</p>
               <p>Govorite o nekih strukturnih reformah, ki jih je treba sprejemati počasi. Vi ste v
               Državni zbor poslali ključna dokumenta vaše Vlade, proračun za leto 2016 in proračun
               za leto 2017. Iz tega proračuna, spoštovane kolegice in kolegi, jaz ne vidim nekih
               strukturnih reform. Leta 2017 bo eno leto pred volitvami, če ne bodo kakšne predčasne
               še prej. To pomeni, da si vi dokument pripravljate že nekako do konca svojega mandata
               in da ni nič videno. Jaz verjamem, da v 1 letu ne morete nečesa pripraviti tako, kot
               je, ampak vsaj neke vzvode, neke temelje bi pa lahko začeli pripravljati. Tukaj
               opozicijo skrbi, da pač ne delate nič, da ste se odločili, da jadrate v nekem vedru,
               vetru, ki ga vam dajo izvozniki, ki vam ga da okolje Evrope, ki raste, vendar je pa
               vprašanje, kaj se bo z gospodarsko rastjo dogajalo še naprej. Velikokrat ste se
               sklicevali na to, da so podatki iz leta 2013 in 2014, ampak niti enega tega
               dokumenta, četudi so podatki stari, pa vam še ni uspelo pripraviti. Zdaj bi pa
               izboljšali te rezultate iz leta 2013 oziroma leto 2014.</p>
            </sp>
            <sp xml:id="SDZ7-Izredna-21-2015-10-13.sp91">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Vinko Gorenak. Pripravita naj se gospod Marijan Pojbič in gospod Jože
               Tanko.</p>
            </sp>
            <sp xml:id="SDZ7-Izredna-21-2015-10-13.sp92">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Bolj kot poslušam to razpravo, bolj bi si človek želel, da nekaterih res ne bi
               poslušal. Zlasti iz temeljnega razloga, ker se mi zdi, da si tudi potem svojo lastno
               podobo malo pokvarijo, ko govorijo neumnosti.</p>
               <p>Nihče ni imel s tem dokumentov nobenega namena reči, da je za stanja na lestvicah, ki
               se poslabšujejo, kriva SMC. Če je kdo tako razumel, je napačno razumel.</p>
               <p>Ampak dejstvo pa je, da se stanje slabša na področjih, ki jih v tem dokumentu
               omenjamo. Še eno dejstvo je, da je minilo 13 mesecev. Resne stvari in reforme se pa
               delajo prvo leto, tu pa tam še drugo leto, naprej pa ne več. Če bomo šli še tako
               naprej, potem bomo pa spet pred volitvami, brez da bi kaj naredili. Tukaj pa je
               odgovornost prve stranke.</p>
               <p>Vse dokumente in vse številke, ki so v predlogu današnjega dokumenta za današnjo
               sejo, so delale tuje inštitucije. Tuje inštitucije pa niso Niko Toš in niso inštitut
               za prirejanje javnega mnenja, ampak za merjenje nekih stvari. Ampak na tiste
               inštitucije slovenska politična levica nima vpliva, to je pa problem. Številke je pa
               treba priznati. Takšne, kakršne so, so. In ni nobene težave. Mi torej opozarjamo s
               tem dokumentom – in ne krivimo SMC, da smo si na jasnem –, da padamo na vseh
               lestvicah po vrsti, ki jih tukaj omenjamo.</p>
               <p>Po drugi strani je treba reči še nekaj. Bodimo realni. Kje pa so bili Čehi leta 1990
               po GDP? Kje so bili Madžari takrat, Slovaki takrat? Nekje daleč, daleč, daleč za
               nami. Danes, leta 2015, pa so nas dohiteli, nekateri prehiteli. Generalno gledano pa
               je v taki situaciji odgovorna Vlada in so odgovorne vlade, te pa so bile leve
               približno 75 do 80 % časa in desne 20 % časa. Se pravi, če na tej ravni to zaključim,
               potem lahko rečem, da so za capljanje Slovenije za drugimi razvitimi državami krive
               stranke slovenske politične levice. Najmanj v 80 %, da smo si na jasnem.</p>
               <p>Cel kup je bilo govora o pravosodju. Jaz teh številk ne bi ponavljal, jaz sem jih že
               stokrat povedal izza te govornice. Kje smo pri pravosodju dobri? Kje? Nikjer. Nikjer,
               če primerjamo z Evropo. Je pa res, da težko sprejemam to, kar je že gospa Murglova
               rekla, da bom imel nekaj proti. Seveda jaz težko sprejemam, to razumete, da meni
               razlagajo, kako je stanje v slovenskem pravosodju dobro, tisti ljudje, ki so bili tam
               zaposleni, so prišli na izlet v politiko in se seveda tja tudi vračajo. Njihov
               interes pa je – ne glede na to, kdo to je, lahko je tudi na kakšnem drugem področju,
               je povsem jasno –, zagovarjati privilegije službe, v kateri so bili in kamor bodo
               odšli. To je povsem jasno. Od kod bi lahko imeli državna sekretarka, gospa Murglova
               ali gospod Klemenčič – dobro, on še najmanj –, interes delati spremembe v pravosodju?
               Zakaj pa, saj kdo pa sebi pljuva v žep? Tisto je malo "kresnjen". Zato ste
               neverodostojni, ko govorite o tem. Če bi o tem govoril gospod Ferluga, ki nima nič s
               tem in verjetno ne bo nikoli sodnik, bi jaz to lažje sprejel, kot če govorite vi, ki
               boste tudi tja odšli, od koder ste prišil, in to ni korektno. Mene niste nikoli
               slišali, da bom hvalil policijo na vse pretege, nikoli me niste slišali.</p>
               <p>Je pa treba dodati, da bodo recimo ta nasilno izbrisana podjetja iz leta 1999 tudi
               kmalu po sodbi Evropskega sodišča za človekove pravice verjetno pomembno vplivala na
               vse te lestvice. Verjetno pomembno vplivala. To je najmanj, kar lahko rečem.</p>
               <p>Gospod minister je govoril o reformah. Saj vlada ima dobro taktiko pravzaprav, ker
               pošlje sem njega, ki govori tako, kot se včasih na kmetih ali pa po domače temu reče,
               torej kot "raztrgani dohtar", pove pa nič. Vsaj v javnosti daš lep vtis, kako veliko
               govoriš in kako si pameten. Če ta minister resno misli, kar je govoril, če resno
               misli, da se stanje na področju pravosodja izboljšuje zaradi reform, ki jih je
               sprejel gospod Klemenčič, potem je smešen. Potem je to njegov "umotvorni oblak", ker
               ima on oblake rad. Kakšne reforme pa so bile sprejete na področju pravosodja v tem
               mandatu? Nič ni bilo sprejetega, nič. Okraski so bili narejeni. Komisije za etiko,
               komisije za ne vem kaj vse v tožilstvu, v Sodnem svetu, na sodiščih in tako dalje, to
               je bilo sprejeto. Mimogrede, napisali ste, da ne bo nič stroškov, Sodni svet je pa
               rekel, da za izvajanje Komisije za etiko rabi 24 tisoč evrov novega denarja. To je
               Sodni svet rekel, da smo si na jasnem. Skratka, reform na področju sodstva ni bilo.
               Res pa je, da je o njih v dveh vladah, tudi naših, govoril njegov predhodnik, gospod
               Pličanič, ki ni naredil nič. Zdaj govori spet ta minister in če bomo šli tako naprej,
               teh reform ne bo, to je jasna stvar, ker sodstvo ščiti samega sebe. Mimogrede, tudi s
               temi najnovejšimi stvarmi, kjer berem, da je Sodni svet že ali šele bo predlagal
               predsedniku republike 4 kandidate za našega člana v Evropskem sodišču za človekove
               pravice, pri čemer so seveda vsi slovenski odlični, prvo, drugo, tretje mesto. Kaj pa
               tisti, ki ima pa dva doktorata, narejena zunaj, ne v Sloveniji, in ki predava na
               Harvardu? Tisti je pa na zadnjem mestu. Seveda, ker ne bo ščitil privilegijev
               slovenskih sodnikov. Tako nima smisla govoriti o kakšni reformi v pravosodju, ta ni
               bila narejena in zaenkrat tudi ne vem, če bo narejena, zaradi tega, ker imamo pač
               stanje, kakršno imamo.</p>
               <p>Nekdo je interpretiral ankete, da je Slovenija prva po prometni varnosti v Evropi.
               Dajte biti malo resni, ko interpretirate, ali pa navedite, kje to piše. Slovenci, vsi
               državljani, vemo, da zadeva ne štima. Nekdo je govoril tudi o tem, da je ta vlada
               stabilizirala politični prostor. Bravo. Seveda, iz ulic so dol šli, ni jih več na
               ulicah, ker so zahtevali lepe in nove obraze ter spremembe, eni so prišli v
               parlament, pa zdaj na šiht ne hodijo, tamle nasproti mene in dalje. Stabilizirana
               politični prostor, tako da je recimo mnogim šolnikom spet popustila in pri mnogih
               rečeh popustila. To pa drži. Na tak način stabilizirati politični prostor je fino.
               Saj to je naredila tudi Pahorjeva vlada. Se spomnite? Za eno milijardo je dvignila
               porabo, ob tem, da smo pobrali manj davkov. Tako se pa res ne da potem reči, da se
               stabilizira politični prostor.</p>
               <p>Tisto bistvo, ki ga želim sporočiti, je pa naslednje. Številke, ki so v tem dokumentu
               navedene, so točne, ali pa oporekajte tem mednarodnim inštitutom. Logično je, da se
               številke nanašajo za obdobje za nazaj. Povsem logično je, da se nanašajo na to
               obdobje za nazaj, saj se vedno tako nanašajo. Kako pa bi se drugače? Čeprav ima potem
               kakšen novejši datum, ampak številke se pa prej zbirajo in za to niste krivi vi. Ne
               moremo reči, da ste vi krivi, ta vlada, saj konec koncev niste na oblasti 20 let.
               Leva politična opcija pa je. Vi pa se pridružujete, ker ne ukrepate. Kje je
               pokojninska reforma? Je ni. kje je zdravstvena? Je ni. In še kaj in še kaj. Mi smo
               bili na oblasti 13 mesecev in smo izvedli dve pomembni reformi, zaradi katerih gredo
               danes mnoge stvari navzgor, to sta pokojninska in delovna. V enem letu pokojninska in
               delovna. Vi še niste nobene.</p>
               <p>Da ne bom preveč govoril, da še kolegi nadaljujejo. Gospa Murgel, vi pravite, da je
               Zakonodajno-pravna služba tudi oporekala tisti besedi "sramotno". Seveda, vi to
               priznavate, kajne? Zakaj pa niste priznali Zakonodajno-pravno službo takrat, ko je
               rekla, da se Janezu Janši ne sme vzeti mandata? Tistega pa niste priznali.</p>
               <p>Za zaključek pa sicer o gospodu Vebru ne bi, ker ga tukaj ni, ampak poglejte, gospod
               Veber je naredil en krasen ekspoze, ki bi mu lahko dal naslov tudi Janez Janša je
               kriv za vse, in to tamle pri dr. Mencingerju prijavil kot dispozicijo za doktorat.
               Verjamem, da bo tudi doktoriral iz neumnosti. Hvala lepa.</p>
            </sp>
            <sp xml:id="SDZ7-Izredna-21-2015-10-13.sp93">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Marijan Pojbič, pripravita naj se gospod Jože Tanko in mag. Andrej
               Šircelj.</p>
            </sp>
            <sp xml:id="SDZ7-Izredna-21-2015-10-13.sp94">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod predsednik.</p>
               <p>Najprej bi seveda rad odgovor s strani SMC, kako lahko obrazloži trditev, da zna
               Slovenska demokratska stranka manipulirati v kontekstu te današnje razprave. Rad bi
               ekspliciten, konkreten odgovor na to, kar je gospod, ki je razpravljal pred tem,
               trdil.</p>
               <p>Spoštovani gospod predsednik, ko govorimo o teh lestvicah, so po mojem mnenju, po
               mnenju Slovenske demokratske stranke in, sem prepričan, vseh, ki sedimo tukaj v
               parlamentu, zagotovo posledica dogajanj in situacije v tej državi. Mislim, da ni
               nikogar, ki bi lahko temu oporekal. Ni nikogar, ki bi lahko temu oporekal.</p>
               <p>Mi imamo dejstva, če začnem z dejstvi. Danes je bilo rečeno, da je v tej državi vse
               oh in sploh, prav in tako dalje, poslušal sem neprestano, kako dobro v tej družbi ta
               država funkcionira pod vodstvom te sedanje vlade in tako dalje. Jaz se seveda
               sprašujem, zakaj imamo potem tretjino ali pa več kot tretjino zaposlenih na minimalni
               plači? Sprašujem se. Zakaj imamo večino malih in srednjih podjetnikov na robu
               plačilne sposobnosti? Prav tako se sprašujem, zakaj imamo v naši družbi vsak dan več
               revščine. Prav tako se sprašujem, ko govorim o sodni veji oblasti, zakaj imamo toliko
               sodnih ekscesov, političnih sodb, kršitev človekovih pravic. Zakaj 12, 13, 14 let
               trajajo stečaji? Ravno zdaj sem imel en primer, kjer je 14 let trajal stečaj, regres,
               ki je bil plačan osebi, pa je bil v vrednosti 20 evrov. 14 let je pa trajal stečaj.
               To je višek od vseh viškov. Sodna veja oblasti pa potem govori o neki kredibilnosti,
               lepo vas prosim, no. Pa ne se delati norca iz slovenskega naroda, iz ljudstva. Lepo
               vas prosim. Jaz ima doma dokaze, dokumente, ki jih bom pokazal, če je to potrebno.</p>
               <p>Imam malo časa..Jaz sem prepričan, da je bila ta razprava, ki smo jo Državnemu zboru
               predlagali v Slovenski demokratski stranki, resnično dobronamerna, nismo imeli namena
               užaliti kogarkoli, nismo imeli namena nikogar obsojati, vendar smo imeli jasen namen,
               da je treba na podlagi vsega tega, kar se iz teh lestvic da razbrati, na kompletnem
               področju funkcioniranja države poiskati boljše rešitve. To pa je v tem trenutku
               tisto, kar je pomembno, in to ima v tem trenutku v rokah vlada Mira Cerarja in kot
               vodilna stranka tudi SMC.</p>
               <p>Zelo na kratko samo še dve stvari. Se spomnite tega, kar je zapisal gospod Lars
               Nyberg v pismu, ki ga je poslal, Miru Cerarju. Bom prebral samo zaključni odstavek.
               "V primeru Save, sodeč po tem, kar sem videl in prebral, čutim vonj po korupciji v
               vsakem kotu. Je res to to, kar ste mislili, ko ste govorili o boju proti korupciji?
               Je to res smer, v kateri želite voditi Slovenijo?" Tukaj sprašujem spoštovane kolege
               iz SMC, naj mi na to vprašanje odgovorijo, ali je to res, kar je tukaj zapisano in
               kako bodo ukrepali. Dokazali so že, kako je Vlada ukrepala, kjer pa je torej SMC
               največja vladna stranka.</p>
               <p>Še en komentar, ki ga je danes zapisal dr. Žiga Turk o tem, je svoje stališče
               predstavil gospod Nyberg po tem, ko je bil zamenjan. "Še nikoli ni tako malo besed od
               človeka, ki je prišel tako daleč Slovencem nastavilo tako ostrega ogledala. Po
               dogodkih na DUTB bi moralo biti jasno vsem, ne glede na politično prepričanje, kaj se
               v Sloveniji dogaja – kdo ima resnično oblast, kdo zna naščuvati medije, kako
               škodljivo je to za običajne državljane." Samo s to mislijo sem želel zaključiti zato,
               da se lahko vprašamo, kje smo in ali je upravičeno, da v Slovenski demokratski
               stranki vlagamo razprave na tak način, da pridemo enkrat do nekih konkretnih, pravih,
               poštenih zaključkov, ki bodo šli v korist državljank in državljanov Slovenije, ne pa
               posameznih cehov, ki v tej državi živijo kot mali bogovi. Hvala lepa.</p>
            </sp>
            <sp xml:id="SDZ7-Izredna-21-2015-10-13.sp95">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jože Tanko.</p>
               <p>Pripravita naj se mag. Andrej Šircelj in predstavnica Vlade.</p>
            </sp>
            <sp xml:id="SDZ7-Izredna-21-2015-10-13.sp96">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Mogoče v uvodu samo eno procesno pojasnilo. Tukaj je ena izmed razpravljavk iz
               Poslanske skupine SMC govorila, da je mesto za razprave na odborih Državnega zbora,
               ne pa na seji Državnega zbora, da se lahko čim več ljudi vključi v razpravo. Vendar
               ste prav vsakič, ko smo vložili kakršnikoli zakon po normalnem oziroma rednem
               postopku v tem delu že opravili z glasovanjem, da zakon ni primeren za nadaljnjo
               obravnavo. Teh zakonov ni bilo malo, lahko jih pregledate, prej je tudi kolega
               Pogačnik o tem nekaj govoril, in s tem, ko ste nam zakon v prvi obravnavi, splošni
               razpravi zavrnili, ste preprečili kvalitetno, detajlno obravnavo na pristojnem
               oziroma matičnem odboru Državnega zbora. To, da eden izmed poslancev izjavi tako
               trditev in glasuje tako, kot sem povedal, pomeni popolno sprenevedanje in za širšo
               javnost tudi popolno diskreditacijo. Predvsem tistega, ki je to govoril, in stranke,
               ki tako ravna. Ko bomo naslednjič, v kratkem spet vložili kakšen zakon po rednem
               postopku, zahtevali splošno razpravo, govorili o ciljih in smotrih, podprite razpravo
               o zakonu in ga pripeljite v Državni zbor na drugo obravnavo. Tam boste pa potem lahko
               detajlirali, vlagali amandmaje, izboljševali besedilo in tako naprej. Dokler pa tega
               ne storite, pa je nesmiselno, da se na tak način spuščate v predlagatelja oziroma v
               Slovensko demokratsko stranko.</p>
               <p>Druga stvar. Kar naprej govorite o tem kaj je smiselno in o čem bi raje
               razpravljali. Razpravljate oziroma razpravljamo o tistem, kar vložimo v zakonodajni
               postopek. Koalicija strašno malo, do sedaj en zakon, to je Zakon o prazniku 30. ali
               31. oktobra ali katerikoli je že bil. To je bil edini zakon, ki ste ga vložili
               poslanci iz koalicije. Mi smo vložili veliko zakonov, in sicer 35 aktov, enega ste
               podprli, vse ostalo pa zavrnili. Celo tako daleč greste, da pri sejah, ko predlagamo
               razpravo o posameznih vsebinskih zadevah, niste niti v stanju, da bi podprli
               kakršnokoli priporočilo, da naj bi Vlada ali tisti drugi, na katerega se nekaj
               nanaša, vsaj proučil, pregledal, preveril, predlagal, izboljšal in tako naprej. V tem
               mandatu v tem državnem zboru je prepovedano, da se na tak način izglasuje predlog
               sklepa. Zanimivo, niti priporočila, ki pomeni v bistvu nek napotek, ki ga Vlada potem
               upošteva ali ga ne upošteva. Niti tega niste v stanju izglasovati, ker je
               paradoksalno.</p>
               <p>Naslednji, ki se je danes precej obregnil ob mojo malenkost in moj podpis pod
               pripravo tega gradiva, je gospod Möderndorfer. Razpravljal je praktično 5 minut o
               moji malenkosti. Ampak z Janijem Möderndorferjem se nima smisla ukvarjati, kajti
               karkoli so mu dali politično v roke, je sesul, pa naj bo to Zoran Janković, naj bo to
               Pozitivna Slovenija, naj bo to Zavezništvo Alenke Bratušek. Ključni akter v vseh teh
               zgodbah političnih destrukcij, ki so se zgodile v Državnem zboru, je Jani
               Möderndorfer. Zdaj pa on predava o politični kulturi, o kvaliteti našega dela, o
               pravilnosti postopkov in ne vem čem. To je neresno. Upam, da mu ne bo treba nikoli
               več na tak način odgovoriti.</p>
               <p>Zdaj pa še nekaj o gradivu, ki smo ga pripravili. Prvič, niti ene stvari, niti ene
               tabele nismo naredili sami. Vse to so tabele, ki so jih naredile mednarodne
               inštitucije. Če te mednarodne inštitucije vladi Mira Cerarja predstavljajo tako
               težavo, potem mi ni jasno, zakaj hodijo vladni predstavniki v Davos na srečanje
               Svetovnega gospodarskega foruma in tam poslušajo, morda celo govorijo, nagovorijo in
               tako naprej, če so podatki tega foruma tako nič vredni. Ne vem, zakaj se ukvarjate s
               kadrovanjem za Evropsko sodišče za človekove pravice, če so njihova poročila tako
               ničvredna, kot je rekla državna sekretarka gospa Bricelj. Tam je vse zapisano s
               številkami, z analizami, s podatki, z dolgoročno projekcijo, vse piše. Ni treba
               nobene interpretacije. Prvi smo na Balkanu, kar zadeva kršitve človekovih pravic.
               Prvi smo v Evropi, kar zadeva kršitve človekovih pravic, ne samo na Balkanu. Temu ni
               kaj dodati.</p>
               <p>Kar zadeva to drsenje Slovenije po vseh teh mednarodnih primerjavah, Pogačnik jih je
               nekaj naštel, je pa pravzaprav kar signifikantno. V obdobju 2004–2008, ko je vladal
               kar nekakšen ekonomski bum, ko je bila deležna gospodarske rasti pravzaprav vsa
               svetovna ekonomija, skoraj ni bilo države, ki bi imela težave z gospodarsko rastjo,
               smo bili mi dvakrat boljši po gospodarski rasti od Nemčije ali drugih primerljivih
               držav. Za 3 odstotne točke smo prehitevali gospodarsko rast v primerljivih državah.
               Posledica te rasti je bila, da smo iz 84 % povprečja EU po kupni moči prišli na 91 %
               povprečja EU po kupni moči. Se pravi, po štirih letih oziroma v enem mandatu smo
               prišli na 91 %. Ko se je zgodila svetovna gospodarska kriza, se je zgodilo celemu
               svetu, se ni zgodila samo v Sloveniji. Ni se zgodila samo v Sloveniji. To je zadelo
               popolnoma vse države: baltske, Poljsko, Češko, Nemčijo, Francijo, Ameriko in tako
               naprej. Je ni bilo države, ki je to ni zadelo. Razlika med temi državami je bila v
               reakciji, v odzivu na to, kar se je zgodilo. Nemčija je sprejemala ukrepe in pomoči
               za gospodarske ukrepe za olajšave gospodarstvu, Francija, vse druge države, naš
               takratni predsednik Vlade gospod Pahor pa je tukaj dejal, da bomo počakali na
               francosko-nemški vlak. Z drugimi besedami ne bomo storili nič. Sinonim za čakanje na
               francosko-nemški vlak je, da ne bomo storili nič in nismo storili nič. Tri leta je to
               trajalo. To, da je začela Slovenija drseti po teh lestvicah, izgubljati komparativne
               prednosti, s katerimi je prišla v letu 2008, je posledica točno tega, torej čakanja
               na francosko-nemški vlak. Zdaj, spoštovani gospodje, se dogaja popolnoma enako.
               Čakamo. Čakamo, da se bo nekaj samo od sebe zgodilo, da nas bo nekdo potegnil.
               Gospodarska rast nas je potegnila, nemška in ostale, ker je izvoz porastel, ampak to
               ni zasluga niti enega ukrepa te vlade, ampak je to pač zasluga gospodarstva, ki se je
               v tem primeru nekako prilagodilo in uspelo s produkti in z ostalimi stvarmi. Niti en
               ukrep, spoštovani kolegi iz koalicije, ni prispeval k temu, k tej gospodarski rasti.</p>
               <p>Jaz sem, da ne bo kakšne pomote, 11. junija na Vlado poslal poslansko vprašanje – to
               je bilo po izjavah gospoda Mramorja na Mednarodnem denarnem skladu in zasedanju
               Mednarodnega denarnega sklada in Svetovne banke v Washingtonu –, da mi napišejo,
               katere ukrepe po septembru 2014 je sprejela Vlada, s katerimi je spodbudila izvoz.
               Drugo vprašanje. S katerimi administrativnimi, davčnimi, prostorskimi in drugimi
               ukrepi je Vlada po septembru 2014 izboljšala domače poslovno okolje? Vam preberem,
               kaj je bil odgovor. Kar zadeva vprašanje povezano z ukrepi za spodbudo izvoza ni bilo
               nobenega odgovora. Na vprašanje o administrativnih ukrepih, pa je Vlada napisala tri
               konkretne ukrepe, in sicer uvedba vezane knjige računov, ureditev elektronskega
               vročanja davčnih dokumentov ter učinkovito izvajanje sporazuma FACTA in, kar zadeva
               DDV, prenos direktive. To so bili ukrepi za spodbujanje gospodarstva. Dodatno je v
               odgovoru napisala, da so bili resorji zadolženi, da za tiste ukrepe, ki se v
               letošnjem letu niso realizirani, pripravijo podrobnejše akcijske načrte. Potem,
               ministrstvo izvaja projekt MSP testa, ki pomeni presojo učinkov predpisov na
               gospodarstvo. MJU pripravlja popis vstopnih pogojev za opravljanje dejavnosti. In
               nenazadnje, država prispeva tudi z dobrim informiranjem in izvajanjem e-postopkov. To
               so napisali v odgovoru Vlade. Prej pa je gospod minister Koprivnikar govoril o tem,
               kako so debirokratizirali določene stvari. Spoštovani, nič, ni enega ukrepa te vlade,
               s katerim bi se lahko pohvalili.</p>
               <p>Prav tako, ko vprašate za področje zaposlovanja, ko se je ta padec zgodil, ni enega
               učinkovitega ukrepa. Bistveno, kar je pripomoglo k boljši sliki oziroma znižanju
               brezposelnosti je odseljevanje kadra. To je ključen ukrep, ki se je zgodil, oziroma
               ključen dogodek, ki se je zgodil. To ni bil niti ukrep.Edini reformni ukrep, ki ga je
               predlagala vlada oziroma minister za pravosodje, je bil projekt glede sistemskih
               preiskav nad velikimi investicijami, ki je bil zaustavljen v Državnem zboru, ker je
               popolnoma neustaven projekt. To je bila edina večja zadeva. S področja pravosodja
               uvedba tistih priporočil Greca v zakonodajo ne more predstavljati nobene reforme.
               Nikjer v svetu tega nimajo uzakonjenega v svetu, mi smo edina država, ki je uzakonila
               priporočila Greca, ki pa se ne izvajajo. Niti predlagatelj jih ne spoštuje, ker če bi
               predlagatelj priporočila Greca spoštoval, ne bi niti kandidiral za ministra oziroma
               sprejel kandidature, povabila za ministra, zaradi tega, ker ima toliko kršitev
               zakonodajnih zakonov, kar je ugotovilo Računsko sodišče, in razveljavljenih postopkov
               na Vrhovnem ali še kakšnega na Ustavnem sodišču, da pač ne gre, da bi prevzel nekdo
               tak posel in opravljal takšno nalogo, ob tem pa učil vse druge.</p>
               <p>Kar zadeva te lestvice, pa je samo vprašanje , kaj pomeni to. Če Slovenija
               primerjalno na nekem področju drži po lestvici, je samo vprašanje, ali se s tem
               izboljšuje rating Slovenije ali pada. Smo s tem bolj zadovoljni, ko padamo, kar
               zadeva takšno in drugačno učinkovitost, poslovno, sodno in tako naprej, ali v tem
               uživamo ali nas to moti. V naši poslanski skupini nismo navdušeni nad tem, da
               Slovenija izgublja komparativne prednosti, da drsi po lestvicah. Mi tudi nismo
               zadovoljni, da Slovenija pada na lestvici FIFA, ker to pomeni, da ti je rating padel
               in da se umikaš nekam, ne proti dnu, proti periferiji. Tukaj velja enako in vprašanje
               je, kaj konkretnega bo pripravila vlada, da se bodo ti trendi začeli zaustavljati.
               Nam nič ne pomaga to leporečje in branje raznih prispevkov, mi potrebujemo neke
               sistemske ukrepe, rešitve, s katerimi si bomo lahko kaj pomagali, kjer bomo rekli, to
               je ukrep, ki bo ta položaj izboljšal, omogočil to in to,to smo premaknili na to in to
               področje. Nič do zdaj, v tem letu in še nekaj, odkar je ta vlada, nismo dobili na
               mizo. In če bo šlo tako naprej, s takšnim odnosom do razprav v Državnem zboru, tega
               tudi najbrž ni pričakovati. Hvala lepa.</p>
            </sp>
            <sp xml:id="SDZ7-Izredna-21-2015-10-13.sp97">

               <speaker>PREDSEDNIK DR. MILAN BRGLEZ:</speaker>

               <p>Prehajamo v sklepni del splošne razprave, v katerem dobijo besedo še predstavnica
               Vlade in predstavnik predlagatelja.</p>
               <p>Najprej ima besedo predstavnica Vlade, državna sekretarka na Ministrstvu za
               pravosodje gospa Tina Brecelj.</p>
            </sp>
            <sp xml:id="SDZ7-Izredna-21-2015-10-13.sp98">

               <speaker>TINA BRECELJ:</speaker>

               <p>Hvala lepa, gospod predsednik.</p>
               <p>Najprej eno pojasnilo, tukaj moram biti čisto eksaktna. Jaz nikoli nisem rekla, da
               so poročila Evropskega sodišča za človekove pravice ničvredna. Tega nikoli nisem
               rekla, temu, kar sedaj zatrjujem, je v dokaz tudi magnetogram. Rekla pa sem, da so
               malo vredne interpretacije nekaterih nevladnih organizacij, ki poročila uradne
               statistike Evropskega sodišča povzemajo. Toliko v pojasnilo.</p>
               <p>Drugič. Vse to, o čemer je danes tekla beseda, bi z dvema besedama lahko označili
               kot res judicata. O vsem tem smo se že pogovarjali, gledali na stvari z različnih
               vidikov, prišli do zaključkov, nobenih novih dejstev, nobenih novih ugotovitev nismo
               danes slišali. Tako, kot je prej gospod Logar, se mi zdi, omenil učenca, ki sedi na
               ušesih, oziroma nekako izpostavil to primero, jo lahko uporabim tudi jaz. Učenec, ki
               sedi na ušesih, sam nosi za to posledice, učiteljica mu snovi ne razlaga znova in
               znova, zato se tudi meni ne zdi potrebno, da stvari, ki smo jih že večkrat povedali,
               predstavili, ponazorili tako in drugače, ponovno danes osvetljujem in jih prikazujem,
               razjasnjujem, skratka, o njih govorim.</p>
               <p>Ponavlja se s te smeri, če lahko tako rečem, eno in isto. Jaz si upam trditi, da tudi
               če nekako povzdignete glas, iz teh klopi ne boste slišali svojega odmeva. Kot rečeno,
               zato, ker dejstva, številke in to, kar je bilo povedano, govorijo drugače.Rada bi
               pojasnila tudi to, kar je bilo omenjeno in o tem nisem še govorila na prejšnjih
               sejah, sem pa danes, torej o razvrstitvi Rule of Law Index. Mislim, da je gospod
               Logar nekako tudi izpostavil, da sem razvrstitve Slovenije, kar se tiče pravosodja, v
               bistvu komentirala z razvrstitvami, ki ne govorijo o pravosodju, torej s čisto
               drugimi lestvicami. Tukaj moram ugovarjati in pojasniti, da sem jaz v svoji uvodni
               razpravi omenila Rule of Law Index – vsi vemo, kaj to pomeni – in povedala, da je
               tukaj Slovenija uvrščena na 28. mestu in potem nadalje še razlagala, kje so še naše
               uvrstitve, ko govorimo o kazenskem, civilnem pravosodju in v kategoriji temeljne
               pravice. Toliko.</p>
               <p>Kaj bi bilo treba še izpostaviti tako na koncu? Mogoče nekaj v zvezi s tem zadnjim
               izvajanjem poslanca Tanka. Varnostne rezerve SID je Vlada Mira Cerarja povečala za 30
               milijonov. Povečala je tudi potencial za zavarovanje izvoznih poslov in sicer za 500
               milijonov. Tukaj pa je torej nekaj stvari, o katerih prej še ni tekla beseda.</p>
               <p>Če se ponovno vrnem na to, da smo se danes pogovarjali o stvareh, okrog katerih smo
               tako ali drugače že prejšnjič tekli kroge in si pojasnjevali stvari, na koncu nekako
               tudi ugotavljam, da je bilo vsebine razprave, ki bi jo bilo treba komentirati, v
               bistvu bolj malo, je Vlada danes očitno prijavila preveč časa za svojo razpravo.
               Hvala lepa.</p>
            </sp>
            <sp xml:id="SDZ7-Izredna-21-2015-10-13.sp99">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja, mag. Marko Pogačnik.</p>
            </sp>
            <sp xml:id="SDZ7-Izredna-21-2015-10-13.sp100">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo.</p>
               <p>Jaz osebno sem mnenja, da se z arogantnostjo ne pride daleč. Kam se pa z
               arogantnostjo pride, pa naj še odločajo drugi, ampak, spoštovana državna sekretarka,
               mislim, da je bil tale vaš zadnji zaključni nastop bil precej aroganten, kaj se je
               razpravljalo, kaj se ni. Spoštovana, jaz mislim da se v Državnem zboru še ni
               razpravljalo predvsem o mikro in makro ekonomskih učinkih ter o lestvicah, ki
               govorijo vsebinsko o ekonomskih kazalnikih v Sloveniji. Jaz sem prepričan in vem, da
               se je razpravljalo o človekovih pravicah, pomembno pa je, da se tudi danes, kajti
               človekove pravice so verjetno ene izmed najpomembnejših. In nazadnje, kar si lahko
               država privošči, je kršenje človekovih pravic. Nikoli, vsaj ne da bi vedel, pa nismo
               v Državnemu zboru ali pa na plenarni seji razpravljali o umiku tujih multinacionalk,
               da ima Slovenija šestnajsto najmanj učinkovito vlado na svetu, da Slovenija od leta
               2008 pada po vseh ekonomskih kriterijih na vseh evropskih lestvicah.</p>
               <p>Srečo imate, da imam samo še sedem minut, vidim, da pogledujete gor, kajti želite,
               da čim prej končam to razpravo. Jaz bi se vprašal tudi nad arogantnostjo Vlade in pa
               koalicijskih partnerjev, predvsem pa tudi vas, predsednik Državnega zbora. Mi smo kot
               predlagatelji predlagali, da bi bila ta točka razprave skupaj s predstavitvijo
               proračuna za leto 2016 in leto 2017, da bi imelo vse en rep in glavo. Vendar vi niste
               želeli isti dan, ko je bila predstavitev, sklicati tudi to izredno sejo. Kajti to ima
               en rep in glavo, to je vaš ključni, glavni dokument vlade Mira Cerarja, kjer se bo
               videlo, kakšna smer je zastavljena. Proračun za leti 2016 in 2017 ni razvojen in ni
               ciljno usmerjen. Takrat bi lahko govorili več o kazalnikih in o vsem, kar se
               pripravlja ter zaradi česa.</p>
               <p>Nenazadnje smo mi dali predloge, smo dali priporočila, kot koalicija ste jih
               zavrnili. Lahko bi jih sprejeli na matičnem odboru in bi na današnji seji predlagali
               čisto drugačne sklepe. Ampak, spoštovana koalicija, dajmo si naliti čistega vina. Ne
               sprejemamo mi reform in ukrepov zaradi Bruslja pa zaradi Evropske komisije. Dokler se
               v tem državnem zboru ne bomo zavedali, da ukrepe in reforme potrebujemo zaradi nas
               samih, zaradi Slovenije, ker hočemo živeti boljše dostojnejše življenje, brez kršitev
               človekovih pravic, z višjimi plačami in z višjo kupno močjo, ne pa, da vsak dan
               preberemo, kako se določene tranzicijske države vzhodne Evrope približujejo
               Sloveniji, ko smo bili lahko nekoč vzor za njih. Ob osamosvojitvi Slovenije se je
               govorilo, da bo Slovenija most med zahodno Evropo in jugovzhodnim Balkanom. Kaj se
               danes dogaja? Hrvaške firme prevzemajo slovenska podjetja, vi se pa ukvarjate
               predvsem s kadrovanjem ministrov, ne ločite, kaj je korupcija in kaj ni, mednarodne
               inštitucije vas pozivajo k določenim zadevam. Vse te reforme predlagajo tudi
               raziskave in priznani mednarodni inštitut. In tudi s strani koalicije smo slišali, da
               so to znanstveno brezzvezne inštitucije in da mečemo meglo na določene zadeve. Ni
               res.</p>
               <p>Ampak jaz bi pa res rad enkrat videl, kot je šel tudi na začetku, po stališčih
               poslanskih skupin, iz moje strani predlog, da gremo v smer ne samo obtoževanja in
               interpretacije, ali številka 23 ustreza ali je bolj primerna števila 5, ali je ta
               lestvica primerna ali je ustreznejša katera druga interpretacija oziroma katera druga
               raziskava. Jaz sem danes pričakoval – tudi predlog je bil tak dan z moje strani in
               tudi s strani Poslanske skupine SD smo to pričakovali –, da se bomo konkretno
               pogovarjali. S strani niti ene poslanke ali poslanca vladne koalicije nisem slišal,
               da pripravljajo reformo za to in to področje, pripravljajo ukrep na področju
               gospodarstva, podjetništva. Ne. Pač pa so vam strokovne službe, kot je že v navadi,
               dan ali dva nazaj pripravile članek, ki ga je treba prebrati, in to ste naredili. Ne
               glede na vsebino, o kateri je danes tukaj tekla beseda, ali pa, ko smo dali kakšen
               poziv. Mi vas prisiliti v določeno sodelovanje, v določene ukrepe ne moremo. Vendar
               nam je žal za Slovenijo. Mi nočemo nič drugega, razen tega, da se začnemo pogovarjati
               o stvareh, ki so nujno potrebne.</p>
               <p>Enak primer je bil bančni sistem. V SDS smo začeli opozarjati o sanaciji in
               potrebnosti za sanacijo bančnega sistema že leta 2009, leta 2010. Če bi se bančni
               sistem takrat saniral, sem jaz prepričan, da mi konca leta 2013 ne bi vložili 5
               milijard evrov, ampak bi bilo lahko to za milijardo ali dve manj. Ampak ne. Namesto,
               da bi mi milijardo ali dve vložili v javno šolstvo, v javno zdravstvo. Ne. Vi se ne
               prepustite, vi greste svojo pot naprej. Prav. Ampak za to svojo pot boste morali tudi
               prevzeti odgovornost.</p>
            </sp>
            <sp xml:id="SDZ7-Izredna-21-2015-10-13.sp101">

               <speaker>PREDSEDNIK DR. MILAN BRGLEZ:</speaker>

               <p>Vsi prijavljeni razpravljavci, ki ste to želeli, ste dobili besedo.</p>
               <p>Ker čas določen za razpravo še ni potekel, sprašujem, ali želi na podlagi prvega
               odstavka 71. člena Poslovnika zbora še kdo razpravljati? Če želi razpravljati tudi
               eden od predstavnikov predlagatelja predloga priporočila ter predstavnica Vlade,
               prosim, da se prijavite z dvigom roke. Gospod Pogačnik je že dvignil roko. V tem
               primeru bo dobil besedo zadnji.</p>
               <p>Pred prijavo vas želim opozoriti, da na zaslonu ne bodo vidna imena prijavljenih k
               razpravi, zato bomo iz dežurne sobe v nekaj trenutkih prejeli seznam prijavljenih
               razpravljavcev, ki ga bo sistem pripravil po naključnem vrstnem redu. Prosim za
               prijavo.</p>
               <p>Skupaj so prijavljeni 3 plus predlagatelj, torej 4. Vsak bo imel 5 minut.
               Prijavljeni so gospod Jože Tanko, dr. Vinko Gorenak, mag. Anže Logar in še
               predlagatelj.</p>
               <p>Besedo ima gospod Jože Tanko.</p>
            </sp>
            <sp xml:id="SDZ7-Izredna-21-2015-10-13.sp102">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Kar zadeva učinkovitost, bi naredil samo eno primerjavo, ki je poznana. Vi se
               spomnite začetka finančne krize in sesutja tega bančnega imperija Medofa. Takrat je
               Amerika intervenirala izredno hitro, Medofa so zaprli, banke so sanirali, Medof je
               dobil v par mesecih 150 let zapora, banke so pa v nekaj mesecih podržavili, tudi
               recimo City Bank, in potem po nekaj mesecih sprivatizirali. To je bil torej ameriški
               pristop k rešitvi problema. Pri nas imamo primer, ko smo sanirali banke na zelo čuden
               način. Najprej smo torej ustanovili slabo banko, prenesli tja premoženja, dali veliko
               denarja v dokapitalizacijo ali v nepopolno dokapitalizacijo bank. Banke so sedaj
               državne, vendar nobena privatizacija iz tega ne sledi več, da bi to nekako popravili,
               in tudi nobenih postopkov ni iz tega ven. Pri nas se očitno ta bančni problem rešuje
               na nek sui generis način. Spomnite se recimo primera Factor banke ali Probanke, tam
               je država v enem obdobju zložila v vsako približno 400 milijonov evrov in jih dala v
               programiran stečaj, v programirano sanacijo. Zgodilo pa se ni nič. Z Ljubljansko
               banko se dogaja podobno. Namesto da bi vse te forenzične preiskave opravljali
               preiskovalni organi, dela to pač neko zasebno podjetje in filtrirano dostavlja
               dosjeje najbrž banki, banka pa potem naprej do policije. Zanimiv pristop. In če se
               zdaj sprašujemo, zakaj Slovenija drsi po lestvici, je najbrž zaradi tega, ker so na
               tak način v gospodarskem in bančnem sistemu odtekle iz države ali pa iz tega projekta
               neznanske količine denarja. Zgodilo se ni nič. Niti eden od direktorjev banke, ki je
               imela težave in pri kateri se je pač vse to ugotovilo, ne pri Factor banki, ne pri
               Probanki, ne pri Novi Ljubljanski banki, ni v nekem resnem postopku, ne dogaja se
               nič. Potem se pa sprašujemo, zakaj Slovenija drsi in bo še naprej drsela. Ravno
               zaradi tega, ker se te stvari ne ureja na tak način. Tisti, ki so poskušali, da bi se
               stvari peljale na transparent in pregleden, neodvisen način, so bili par dni nazaj
               odstavljeni. Spet so bile na nek način imenovane osebe, ki bodo pač zagotovile, da se
               bo na nek prav poseben način, da bodo tisti, ki so zapravili veliki del premoženja,
               odločili o tem, kako se bo njihovo premoženje naprej uredilo, speljalo na nek
               primeren način preko državnih skladov in tako naprej. Niti ena stvar, ki se je v tej
               državi lotimo, ni čista, ni pregledna, ni transparentna. Če je to koncept, na osnovi
               katerega se določenih stvari lotevamo, potem je več kot jasno, da tako dolgoročno kot
               kratkoročno ne moremo pričakovati nobenih bistvenih sprememb, kar zadeva te odmike od
               teh slabih rezultatov na lestvicah. To je vse povezano, način delovanja, način
               funkcioniranja. Privilegiji so tisti, ki usmerjajo sodelovanje te države, politika,
               ki je pred temi, ki to vodijo, pač te stvari zagovarja do praktično nezavesti, brez
               rezerv in zato tudi ni pričakovati nobenih stvari. Vsak, ki pa karkoli predlaga na
               tem področju, dobi pa takoj karakteristiko, da zadeva ni primerna, ni sistemska, ni
               celovita, ne rešuje ničesar, izgubljamo čas, ukvarjajmo se z drugimi stvarmi. S
               pravimi stvarmi se ta državni zbor ni soočil, zato ker to preprečuje koalicija, ki,
               prvič, zavrača predloge, ki take stvari rešujejo s področja bančništva, financ,
               gospodarstva, pravosodja in tako naprej, in drugič zato, ker so očitno nekateri
               zaščiteni v tej državi in se jim ne sme nič zgoditi, se jim ne sme skriviti lasu,
               tudi za stvari, ki so jih naredili narobe. Dokler boste take stvari zagovarjali, je
               težko pričakovati, da se bo Slovenija primerjalno oziroma komparativno z drugimi
               državami začela dvigovati po lestvicah, biti spet vodilna med bivšimi vzhodnimi
               državami in še na kakšnem drugem področju. Hvala lepa.</p>
            </sp>
            <sp xml:id="SDZ7-Izredna-21-2015-10-13.sp103">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Vinko Gorenak.</p>
            </sp>
            <sp xml:id="SDZ7-Izredna-21-2015-10-13.sp104">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Prej mi je mogoče res malo časa zmanjkalo, zato zdaj še par stvari kot dodatek.</p>
               <p>Skratka, nihče ne krivi koalicije za stvari, ki so tam notri napisane. Krivi pa
               boste, zato ker nič ne ukrepate.</p>
               <p>Prej sem govoril o tem, da je potrebna pravosodna reforma.</p>
               <p>Še prej mogoče naslednje, ker dr. Dobovška ni v dvorani in je treba zelo jasno reči,
               da ste ga nekateri prijatelji kar napadali, ampak on vam je ogledalo postavil. On je
               rekel: Poglej, ali se vidiš. Vidiš, tako izgledaš. To je rekel stranki in zato je
               tudi odšel in zdaj ga pa zato napadate. Konec koncev pa je njegova drža približno
               taka, kot jo ima danes, jaz jo poznam že od leta 1993 približno, načelna in podobno.
               Tega pa je seveda zato treba napadati. To, da je pa ministrica postala neka druga,
               nekompetentna oseba, ne on, pa je vaš, ne moj problem, ampak dobro.</p>
               <p>O reformah v pravosodju želim govoriti, gospa državna sekretarka, ko govorite o tem,
               da ste začeli reforme, jaz pa pravim, da je rožice sadite okoli sodišča. Kdaj boste
               zagotovili spoštovanje 8. člena Zakona o sodiščih? To je treba zagotoviti čim prej. Z
               zakonom spet. Govorim seveda o imenovanju v trajni mandat in nespoštovanju tega
               določila. To bi bil za začetek fajn start v reformi. Kdaj boste recimo v zakonu
               določili 6+3+3? 6 mesecev za prvo stopnjo, 3 mesece za drugo in 3 mesece za tretjo.
               Skratka, da bo vsakdo prišel do pravice v enem letu, takšen ali drugačen. Kdaj boste
               sprejeli nov zakon o kazenskem postopku? To bi bila fantastična reforma v pravosodju.
               Slovenija je edina država, ki ima sodno preiskavo določeno v ZKP. Pa se vsi
               strinjamo, vi ste pokimali zdaj, ne vem, koliko ministrov nazaj je kimalo. Mi smo
               sprejeli nov KZ pred osmimi leti, zdaj bi bil pa čas, da bi ZKP spremenili. Nov ZKP
               rabimo, ki bo roke skrajšal, ki bo spustil preiskavo in tako dalje in tako dalje. To
               bi bila reforma. Kdaj boste sprejeli določilo, ki smo ga mi sprejeli, pa so ga potem
               tisti za nami razveljavili, da instančna sodišča, višja sodišča, ne morejo vračati na
               prvo stopnjo v ponovno odločanje, ampak morajo vsebinsko odločiti. To bi bil ukrep.
               Ampak mi smo ga sprejeli, potem pa je naslednja vlada za nami črtala to zadevo.
               Seveda pod vplivom takšnih, kot sem prej govoril, takrat je bila pač še Maša Kociper
               tukaj, zastopnica interesov sodnikov.</p>
               <p>Gremo naprej. Kdaj boste določili javnost sodb, imena in priimke sodnikov? Kdaj jih
               bodo slovenski državljani v skladu z zakonom lahko videli? Obraz, ker sodijo v imenu
               ljudstva, slovenski državljani pa ne smejo videti obraza sodnika. Kdaj boste to
               določili? Kdaj boste recimo uzakonili ločena mnenja na vrhovnem sodišču? Mi lahko
               delamo vrhovnim sodnikom strahotne krivice. Tam je senat petih ljudi, trije odločijo
               tako, dva pa odločita drugače. Potem pa so vsi krivi. Tam pred sodiščem jih potem
               beremo ali berejo vse, morebiti pa kateri tudi ni tako mislil. Odločitev pa mora biti
               tajna, ne javna. Skratka, ne morejo podati ločenega mnenja.</p>
               <p>Dalje, kdaj boste določili odgovornost sodnikov? Seveda je določena, odgovornost
               sodnikov je določena, samo povejte mi enega, ki je bil obsojen. Milko Škoberne, ne,
               on je bil za druga kazniva dejanja.</p>
               <p>Kdaj boste recimo določili prepoved omejitve določenega časa, 2, 3 let, da sodnik ne
               sme v odvetništvo. Policist ne sme iti delati v varnostno službo, policist ne sme iti
               delati kot detektiv in tako dalje, in to 4 leta. Sodnik pa je lahko danes sodnik,
               jutri pa je seveda že odvetnik.</p>
               <p>Da ne govorim o političnem vplivu na sodstvo. Ker slovenska politična levica ima po
               beseda Jana Zobca, ustavnega sodnika, primat, ima lastninsko pravico nad resnico
               oziroma nad sodišči, potem pa se to pokaže v politični obsodbi takšni, kakršna je
               bila v zadevi Janša, kot se dogaja v zadevi Kangler in še kaj. To bi bile reforme.
               Hvala lepa.</p>
            </sp>
            <sp xml:id="SDZ7-Izredna-21-2015-10-13.sp105">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Anže Logar.</p>
            </sp>
            <sp xml:id="SDZ7-Izredna-21-2015-10-13.sp106">

               <speaker>MAG. ANŽE LOGAR (PS SDS):</speaker>

               <p>Hvala, predsednik.</p>
               <p>Jaz sem bil zelo razočaran nad odzivom državne sekretarke na današnjo razpravo. Z
               nekim vzvišenim oholim tonom je šla nad predlagatelje, govorila o nekem duhu, ki veje
               iz teh klopi, spet pa ni razumela tistega sporočila, ki naj bo rezultat današnje
               razprave. Razumela verjetno ga je, ni ga želela razumeti ali pa ni želela pokazati,
               da ga razume.</p>
               <p>Mene tudi drugače skrbi, da ljudje, ki delajo v pravosodju, gospa spoštovana državna
               sekretarka namreč prihaja namreč iz pravosodja, tam je že od leta 2001, ne posluša te
               razprave tu, očita nam poslancem, da sedimo na ušesih, potem pa te izjave pripisuje
               poslancem, ki jih sploh niso izrekli. Nisem jaz izrekel, da nekdo sedi na ušesih. Če
               že to meni v usta polagate, prej preglejte magnetograme. Nisem govoril o Rule of Law,
               ne vem, ali ste vi sedeli med mojo razpravo o tem, rekel sem da je Rule of law,
               vladavina prava temelj vsake demokratične ureditve. Rekel pa sem, da je tisto, kar
               ste dejali, če vam citiram, Quality of Life Index indeks, ki je za državljane najbrž
               najpomembnejši, ta indeks pa je najbolj mehak od vseh indeksov, ki so predstavljeni v
               našem gradivu. Namreč, ima najmanj oprijemljive izhodiščne oziroma vstopne
               informacije. Ni konkretna statistika ali nekaj takšnega, kar bi lahko primerjali,
               ampak so vsebinska stališča. To jemati kot argument in potem nam predstavljati, da
               predstavljamo napačne statistike, s strani odgovornega, torej državne sekretarke, je
               to rahlo neumestno. Razumem pa na nek način, zakaj državna sekretarka ne želi te
               razprave. Namreč, spoštovana državna sekretarka je leta 2005 prevzela vodenje Službe
               za razvoj sodne uprave na Vrhovnem sodišču in je bila tudi državna sekretarka v
               prejšnji vladi, torej vladi Alenke Bratušek. Z drugimi besedami, vsa ta statistika pa
               se nanaša na 10 let njenega dela. Rezultati odstopanja na primeru sodstva, tam, kjer
               se Slovenija najslabše odreže, je ravno rezultat dela gospe aktualne državne
               sekretarke, ne v celem primeru, saj vam ne bi tako velikih zaslug dajal, ampak nek
               manjši del pa je očitno zatajil tudi s strani vašega dela, ker bi se v nasprotnem
               primeru Slovenija na področju pravosodja bolje odrezala. Tu se moram še enkrat
               strinjati s kolegom Gorenakom. Tisti, ki ste prišli iz sistema, ki ne trpi kritik
               sodstva, ste šli v politiko in se potem nameravate vrniti v sistem. Jasno, da ko ste
               v politiki, ne želite kritizirati dela sodstva. Ampak ravno zato bi morali tudi v
               Sloveniji vzpostaviti neke standarde, da tisti, ki je iz sodstva prišel v politiko,
               pač nima več vrnitve v sodstvo. Kajti kolobarjenje kadrov med eno in drugo vejo
               oblasti se je na vseh področjih izkazalo za slabo, nazadnje v bančnem sistemu, kjer
               imamo nadzornike in člane uprav, ki so se mešali med sabo in ki so potem za seboj
               pustili 5 milijardno proračunsko luknjo.</p>
               <p>Zato, spoštovana državna sekretarka, natančneje prisluhnite temu, kar ima za
               povedati opozicija, še natančneje prisluhnite temu, kar imajo za povedati tuje
               agencije in razni inštituti, ter vzemite to kot dobronamerno izhodišče za delo, saj
               vam bo morda uspelo, pa vas bomo tudi tukaj v opoziciji hvalili. Glede na preteklo
               delo sicer temu uspehu dajem manjšo možnost, verjetno bi kakšna druga kadrovska
               rešitev obljubljala več, ampak kljub temu vam opozicija daje možnost, da to naredite.
               Imate še tri leta časa, da se s čem pohvalite, saj se zdaj na tem področju nimate s
               čim.</p>
            </sp>
            <sp xml:id="SDZ7-Izredna-21-2015-10-13.sp107">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja, mag. Marko Pogačnik.</p>
            </sp>
            <sp xml:id="SDZ7-Izredna-21-2015-10-13.sp108">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo.</p>
               <p>Obžalujem, da ni bilo več posluha s strani koalicijskih poslank in poslancev, da bi
               lahko danes opravili kvalitetno razpravo. Jaz sem prepričan, da ste narobe razumeli
               ta sklic izredne seje in da ste to ocenili kot direktni napad na koalicijo vlade Mira
               Cerarja. Zgolj na začetku ste omenjeni, in sicer, da ne razumemo tega, da si
               pripenjate zaslugo za gospodarsko rast in pa za ugodne napovedi v prihodnosti, da so
               to nekatere zasluge drugih vlad in da tudi verjetno določene zadeve, ki so v teh
               rezultatih omenjene negativno, niso neka vaša zasluga. Težko grem pa mimo dejstva, da
               je pa verjetno za koalicijske partnerje, kot je Desus, ki je bil član vsake dosedanje
               vlade po letu 2008, ali za Socialne demokrate, saj ni bilo vlade, v kateri jih ne bi
               bilo, to verjetno malce problematična tema. Ampak nam je predvsem v interesu, da se v
               Sloveniji nekaj naredi. Namen te izredne seje, kot sem danes že večkrat omenil, je
               bil, da bi se opravila skupaj z predlogom oziroma predstavitvijo proračuna za leti
               2016 in 2017. Iz teh proračunov je razvidno, da proračuni niso naravnani ciljno, še
               manj razvojno, in zavedati se morate dejstva, da če v teh dveh proračunih ni videti
               niti ene reforme, ne zdravstvenega sistema, ne sistema javne uprave, ne izboljšanja
               situacije za podjetništvo, ne delovnopravne zakonodaje, težko pričakujem, kdaj boste
               te dokumente dali ven, kajti vi ste predlagali proračun za leto 2017, to pomeni
               zadnji proračun pred volilnim letom, če boste vzdržali svoj mandat. In tukaj je bil
               problem in tukaj so bili razlogi, zakaj smo mi tudi kot predlagatelji predlagali, da
               se opravi ta seja, ker smo glede na predlagani proračun postali zaskrbljeni, da bo od
               tistih besed, ki ste jih napovedovali ob začetku mandata, dejansko bolj malo tudi
               uresničenega.</p>
               <p>Še enkrat bi rad omenil, da teh reform ne sprejemamo zaradi Bruslja, ne sprejemamo
               jih zaradi Evropske komisije, sprejemamo jih zaradi Slovenije in moramo jih sprejeti
               zaradi Slovenije.</p>
               <p>Jaz sem prepričan, da boste reformo brez opozicije težko sprejeli. Sledite tudi
               politiki, ki jo je izvajala Janševa vlada tako v prvem kot v drugem mandatu, ko smo
               pri tistih pomembnih odločitvah, pri pomembnem sprejemu zakonodaje ali pa pri
               sprejemu dejanskih reform poskušali na nek način posesti za isto mizo tako opozicijo
               kot koalicijo kot vse socialne partnerje.</p>
               <p>Jaz dobivam iz dneva v dan občutek, da ste se odločili, da ne boste naredili
               ničesar, kajti potem vam nihče ne more ničesar očitati. Prepuščate se vetru, ki je
               zaenkrat pozitiven, ki ima neko gospodarsko rast, ampak jaz mislim, da je to lahko
               zelo nevarno, kajti ta veter se lahko glede na sedanjo situacijo tako v Evropi kot po
               svetu hitro obrne. Zavedati se moramo, da bo lahko leto 2016 čisto drugačno, kot so v
               danem trenutku določene napovedi.</p>
               <p>Zakaj imajo tranzicijske države Češka, Poljska bistveno višjo napoved gospodarske
               rasti v letu 2016? Na to niste odgovorili. Če se cedita med in mleko, kot ta vlada
               poskuša razlagati, zakaj boste začasne ukrepe iz ZUJF spremenili v trajne? Zakaj ne
               boste znižali stopnje davka na dodano vrednost?</p>
               <p>Minister Koprivnikar govori o nekih dosežkih, ki so bili že uvedeni v času vlade
               Janeza Janše, recimo projekt VEM. Govori o nekih oblakih, ki jih Vlada pripravlja, ne
               moreta pa vzdrževati spletne strani Vlade in pa ministrstev. Supervizor ni deloval
               več kot tri mesece, aplikacijo KPK ste ukinili. Da ne govorim o kršenju človekovih
               pravic. Če bi si kje morali biti enotni, je pa to pri kršenju človekovih pravic. Ne
               koalicija in ne opozicija kršenja človekovih pravic ne bi smeli dopustiti, še manj pa
               da bi kršitve človekovih pravic … / izklop mikrofona/</p>
            </sp>
            <sp xml:id="SDZ7-Izredna-21-2015-10-13.sp109">

               <speaker>PREDSEDNIK DR. MILAN BRGLEZ:</speaker>

               <p>Zaključujem splošno razpravo o predlogu priporočila.</p>
               <p>V skladu z razlago Komisije za Poslovnik z dnem 9. 12. 2009 Državni zbor ugotavlja,
               da je postopek obravnave predloga priporočila končan.</p>
               <p>S tem in v skladu s Poslovnikom Državnega zbora, na podlagi katerega je bila ta seja
               tudi sklicana in izvedena, zaključujem to edino točko dnevnega reda in 21. izredno
               sejo Državnega zbora.</p>
               <p>S pravim olajšanjem in iskrenim spoštovanjem naših državljank in državljanom želim
               vsem mirno spanje, da se spočijete za resno delo, ki nas še čaka v državi in v
               Državnem zboru. <title>Seja se je končala 13. oktobra 2015 ob 20.23.</title>
               </p>
            </sp>
         </div>
      </body>
   </text>
</TEI>
