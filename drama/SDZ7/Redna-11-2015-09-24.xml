<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Redna-11-2015-09-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|6819A1D4C8C6A9FCC1257F0F0036890D</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=6819A1D4C8C6A9FCC1257F0F0036890D</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-11-2015-09-24.DZ" n="11">
               <name>Redna</name>
               <date when="2015-09-24"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-11-2015-09-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">11. redna seja</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in mag. Bojana Muršič.</stage>
            <stage type="time">Seja se je začela ob 9.05.</stage>
        

            <sp xml:id="SDZ7-Redna-11-2015-09-24.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 11. seje Državnega zbora. Obveščen sem, da se današnje seje
               ne morejo udeležiti naslednji poslanke in poslanci: gospa Marija Antonija Kovačič,
               mag. Mirjam Bon Klanjšček, gospa Suzana Lep Šimenko od 13. ure dalje, gospa Jelka
               Godec, gospod Jožef Horvat od 15. ure dalje in gospod Tomaž Lisec.</p>
               <p>Vse prisotne lepo pozdravljam!</p>
               <p>Prehajamo na <title>24. TOČKO DNEVNEGA REDA, TO JE NA OBRAVNAVO INTERPELACIJE O DELU
                  IN ODGOVORNOSTI MINISTRICE ZA NOTRANJE ZADEVE, MAG. VESNE GYÖRKÖS ŽNIDAR.</title>
               </p>
               <p>Interpelacijo je v obravnavo zboru predložila skupina 21 poslank in poslancev s
               prvopodpisanim gospodom Jožetom Tankom.</p>
               <p>Besedo dajem predstavnici predlagatelja gospe Anji Bah Žibert za obrazložitev
               interpelacije.</p>
            </sp>
            <sp xml:id="SDZ7-Redna-11-2015-09-24.sp2">

               <speaker>ANJA BAH ŽIBERT (PS SDS):</speaker>

               <p>Spoštovani predsednik Vlade, spoštovani ministrski zbor, gospa ministrica mag. Vesna
               GyörkösŽnidar z ekipo, kolegice in kolegi poslanci; dragi državljanke in državljani!</p>
               <p>Interpelacija o delu in odgovornosti posameznega ministra ni le pomemben, temveč
               ključen instrument parlamentarnega nadzora nad delom izvršilne veje oblasti. Danes
               bomo v skladu z Ustavo Republike Slovenije razpravljali o odgovornosti in delovanju
               ministrice za notranje zadeve mag. Vesne GyörkösŽnidar. Pravna ureditev moderne,
               demokratične urejene države ne služi zgolj njeni lastni organiziranosti, marveč je
               tudi najpomembnejši dejavnik omejevanja njene oblasti v razmerju do državljanov in
               države kot take. In ravno za to gre. Dolžnost vseh nas je, da ne glede na strankarsko
               pripadnost zaščitimo pravno državo in da ravnamo skrajno odgovorno, ko gre za njeno
               delovanje, varnost in ugled. Državljani od nas to upravičeno pričakujejo. Z
               interpelacijo želimo podpisniki iz vrst Slovenske demokratske stranke zaščititi
               državo in njene prebivalce pred nadaljnjimi absurdnimi, napačnimi in škodljivimi
               odločitvami ministrice za notranje zadeve; pa tudi institut ministra. Z dopustitvijo
               nadaljevanja take politike bi namreč postali soodgovorni za odločitve, ki bi lahko
               usodno vplivale na našo državo in vse, ki v njej prebivamo. Zaradi begunske
               problematike, ki se še stopnjuje, saj novi in večji vali beguncev še prihajajo, je
               današnja razprava še toliko bolj nujna. Govorimo namreč o resorju, ki bi mu morali
               državljani ta trenutek najbolj zaupati. V tem ključnem času bi moralo biti
               Ministrstvo za notranje zadeve vodeno kompetentno, organizirano, maksimalno
               učinkovito, s polno mero senzibilnosti in zakonito. Če bi predsednik Vlade meseca
               junija, ko je bila ta interpelacija vložena, ravnal odgovorno in se odzval tako, kot
               je to storil v primeru ministra Vebra, bi nam bila prihranjena marsikatera napačna in
               škodljiva odločitev. Dogodki, katerih razplet je odvisen od učinkovitega dela
               ministrice, bi se končali brez zapletov. Predvidevamo lahko, da je predsednik Vlade
               tokrat ravnal izključno na podlagi strankarske pripadnosti in ministrice iz vrst
               njegove SMC ni želel zamenjati. Tako je predsednik Vlade dr. Miro Cerar vsaj toliko
               odgovoren kot ministrica sama. Res je tudi, da je bilo imenovanje mag. Vesne Györkös
               Žnidar na funkcijo ministrice za notranje zadeve za mnoge popolno presenečenje;
               toliko bolj, ker so na tem mestu številni videli dr. Bojana Dobovška. Očitno je
               odločitev predsednika Vlade dr. Mira Cerarja temeljila na podlagi prijateljske vezi
               in ne na kompetentnosti kandidata. Pa pustimo sedaj to; dejstvo, da je dr. Bojan
               Dobovšek zapustil stranko SMC in pred kratkim tudi njeno poslansko skupino, govori
               samo zase. Ob inavguraciji ministrice je le-ta obljubljala veliko. Treba je priznati,
               da tukaj ni prav nič odstopala od njenih ministrskih kolegic in kolegov. Leto dni po
               imenovanju pa njeni rezultati kažejo, da so bili pomisleki in skrb več kot
               upravičeni. Ministrstvo deluje brez prave strategije in povsem stihijsko.</p>
               <p>Za lažje razumevanje razlogov za nujnost te interpelacije mi dovolite, da na kratko
               pojasnim nekatera dejanja ministrice, ki so eskalirala do te mere, da smo bili v
               Slovenski demokratski stranki primorani ukrepati. Dogodki ni dejanja po vloženi
               interpelaciji pa samo še dodatno potrjujejo, da so na vrhu ministrstva spremembe več
               kot nujne – in to, spoštovani, brez odlašanja. Žalostno je, da samo ministrica tega
               ne vidi sama. Naj uvodoma spomnim na lastnosti, ki si jih je na predstavitvi kot
               kandidatka za ministrico za notranje zadeve zelo samozavestno pripisovala. Dejala je,
               da ima vsa potrebna znanja, številne izkušnje in da jo odlikujejo vodstvene in
               organizacijske sposobnosti. Posebno skrb pa naj bi namenjala izboljšanju stanja v
               Slovenski policiji. Tako smo vsi, državljani in predvsem policisti, pričakovali njeno
               takojšnjo aktivizacijo v smislu konkretnih predlogov za izboljšanje stanja. In kaj je
               bila po imenovanju njena prva prioriteta? Z vso vnemo se je posvetila osebnemu
               varovanju in uveljavljanju novih standardov na tem področju. Varnostniki, ki so
               profesionalno opravljali svojo dolžnost pri vseh bivših ministrih za notranje zadeve,
               za ministrico enostavno niso bili primerni. Večina od njih je to delo opravljala od
               leta 2004, ko so bli ministri Mate, Kresalova, Zalar, Gorenak in tudi Virant.
               Ministrica pa je zamenjala prav vse. Upravičeno se sprašujemo, le zakaj?! Naj
               spomnim, da je med prioritete ministrovanja uvrstila tudi krepitev zaupanja ljudi v
               delovanje policije. Vse bi bilo lepo in prav ter celo pohvalno, če ne bi ravno ona s
               tem svojim dejanjem pokazala, da jim ne zaupa ona sama. Pomislite, kaj bi brali na
               naslovnicah časopisja, če bi si kaj takšnega privoščil na primer minister Gorenak ali
               Mate. Predvidevam, da bi že sedela na interpelacijskem stolu. A pustimo tudi to. Je
               zgolj evidenten primer njene nekonsistentnosti. Večjemu fiasku ministrice smo bili
               priča, ko so oboroženi kriminalisti vdrli v prostore Državnega zbora in prostore
               predsednika Vlade dr. Mira Cerarja. Šlo naj bi za domnevno preiskavo bivše
               predsednice Vlade Alenke Bratušek. Dogodek je povzročil oster odziv tudi v
               policijskih vrstah, nezadovoljstvo in pomisleke je izrazil tudi predsednik Vlade.
               Vodja Poslanske skupine SD Matjaž Han je ob tem dogodku javno izrazil dvom v
               pojasnila ministrice, da ni vedela, kaj se v državi takrat dogaja – skrajno
               zaskrbljujoča izjava ministrice, katere dolžnost je tudi opravljanje nadzora na vseh
               področjih policijskega dela. Da zadeva ni bila nedolžna, govori podatek, da je bilo
               celo iz koalicijskih vrst slišati pozive k zamenjavi ministrice. Ne glede na to, da
               so se na koncu zaradi političnih interesov zadeve zgladile, je bil omenjen dogodek
               eklatanten dokaz konfuznosti in neobvladovanja ministrskega položaja.</p>
               <p>Incident, ki ga je ministrica nekako privoščila vsem nam v zadevi Haradinaj meseca
               junija, je bil zgolj nadaljevanje malomarnega opravljanja funkcije, za kar je
               ministrica objektivno in delno tudi subjektivno odgovorna. Ravnanje ministrice je
               terjalo od nas odgovorno in takojšnje ukrepanje, vložena je bila interpelacija o
               njenem delu in odgovornosti. Podpisniki iz vrst Slovenske demokratske stranke smo
               interpelacijo vložili tudi zato, da bi z razrešitvijo mag. Vesne Györkös Žnidar s
               funkcije ministrice za notranje zadeve preprečili nadaljnja škodljiva početja ter
               povrnili zaupanje v institut notranjega ministra. Pri tem nas je vodila odgovornost
               in zavedanje, da zahtevni izzivi za ministrstva šele prihajajo in da si tovrstnih
               napak enostavno ne smemo privoščiti. Poudarjam, govorimo o zagotavljanju varnosti
               državljank in državljanov ter vseh, ki se v Sloveniji nahajajo. Da gre za izjemno
               sporen in problematičen dogodek, priča tudi dejstvo, da si je ministrica za svoj
               odgovor vzela kar mesec dni. Zgolj za primerjavo – za interpelacijo, ki je doletela
               kolega Gorenaka, je takratni minister za notranje zadeve odgovor pripravljal le tri
               do štiri dni.</p>
               <p>V interpelaciji so glavni argumenti predstavljeni sistematično in podrobno, zato mi
               dovolite, da predstavim zgolj ključne očitke, ki jih sicer nekaj straneh dolgem
               odgovoru ministrica ni uspela zavrniti. Na osnovi znanih in večkrat ponavljajočih
               dejstev vlagatelji interpelacije menimo, da je ministrica za notranje zadeve mag.
               Vesna Györkös Žnidar, prvič, objektivno odgovorna za kršitev 2. člena Pogodbe med
               Republiko Slovenijo in Republiko Srbijo o izročitvi. Kršitev omenjene določbe se je
               zgodila, ko je slovenska policija nezakonito odvzela prostost in diplomatski potni
               list nekdanjemu kosovskemu premierju Ramushu Haradinaju. Drugič, objektivno je
               odgovorna zaradi opustitve dolžnega ravnanja pri izvajanju nadzora nad izvajanjem
               Zakona o nadzoru državne meje ob upoštevanju določb 29. in 42. člena Konvencije
               Združenih narodov o posebnih misijah. Kršitev omenjenih določb se je zgodila, ko je
               slovenska policija pri izvajanju nadzora državne meje nekdanjemu kosovskemu premierju
               Ramushu Haradinaju odvzela diplomatski potni list in posegla v njegovo osebnost pri
               opravljanju diplomatske misije. Tretjič, ministrica je objektivno odgovorna za
               zmanjšanje ugleda Republike Slovenije v mednarodni javnosti ter za politične in
               gospodarske posledice, ki so nastale pri nezakonitem odvzemu prostosti in omejitvi
               gibanja Ramushu Haradinaju; zaradi nespoštovanja in nepoznavanja mednarodnih pogodb
               pri izvajanju sicer neutemeljenega postopka izročitve Ramusha Haradinaja. Četrtič,
               objektivno odgovorna je tudi za povzročeno politično škodo v odnosih z Republiko
               Kosovo. In petič, ministrica je prav tako objektivno odgovorna za povzročeno
               gospodarsko in politično škodo slovenskim gospodarskim družbam, ki poslujejo z
               gospodarskimi družbami Republike Kosovo; ter odgovorna za ogrožanje varnosti
               državljanov, ki se nahajajo na ozemlju Republike Kosovo.</p>
               <p>Zaradi časovne odmaknjenosti incidenta, ki pa nikakor ne zmanjšuje njegove dimenzije,
               posledic in odgovornosti ministrice, bom v nadaljevanju za lažjo osvetlitev takratnih
               dogodkov predstavila nekaj bistvenih dejstev. 17. junija 2015 je slovenska policija
               na Letališču Jožeta Pučnika nezakonito prejela nekdanjega kosovskega premierja in
               predsednika Zveze za prihodnost Kosova Ramusha Haradinaja ter mu v postopku vzela
               potni list. Prostost mu je bila odvzeta na podlagi srbske tiralice iz leta 2004 in se
               je nanašala na vojne zločine v zvezi s spopadi na Kosovu med letoma 1998 in 1999.
               Izpostaviti je treba, da država, ki je to tiralico izdala, sploh ne obstaja več. Pri
               tem odgovornim ni bil pomemben niti podatek, da je Mednarodno sodišče za vojne
               zločine na ozemlju nekdanje Jugoslavije v Haagu Haradinaja že novembra 2012 oprostilo
               vseh obtožb vojnih zločinov med spopadom na Kosovu, torej že pred tremi leti.
               Poudariti je tudi treba, da je Ramush Haradinaj nosilec diplomatskega potnega lista
               in da je bila omenjena tiralica v vseh drugih državah že umaknjena ter da v nobeni
               drugi državi ni bil pridržan oziroma mu ni bila odvzeta prostost, čeprav je v tem
               času prečkal številne meje. Dva dni po prejetju, torej 19. junija 2015, je
               Ministrstvo za zunanje zadeve prejelo diplomatsko noto, v kateri je Veleposlaništvo
               Republike Kosovo izrazilo skrajno zaskrbljenost in ga obvestilo, da se je Haradinaj
               vračal čez ozemlje Slovenije s posebne diplomatske misije v tujini. Hkrati je
               veleposlaništvo Kosova opomnilo Republiko Slovenijo, da je treba Haradinaju
               zagotoviti prost prehod v skladu z določbami 29. in 42. člena Konvencije Združenih
               narodov o specialnih misijah, ki je že iz leta 1969. 18. junija 2015 se je kosovska
               skupščina na zahtevo stranke Zveza za prihodnost Kosova zbrala na izredni seji in
               sprejela resolucijo, s katero je soglasno, spoštovani, obsodila ravnanje Republike
               Slovenije; ter svojo vlado in predsednico Kosova pozvala, da naj od slovenskih
               oblasti terja, da Haradinaju brezpogojno in hitro vrnejo diplomatski potni list ter
               mu dovolijo vrnitev na Kosovo. Da postopek ni bil voden korektno in zakonito, govori
               tudi podatek, da je na podlagi diplomatske note, ki jo je prejelo Ministrstvo za
               zunanje zadeve, le-to podalo mnenje, da je zahteva kosovske strani utemeljena ter da
               Ramushu Haradinaju vrne diplomatski potni list in da se mu omogoči odhod iz države.
               To se je potem tudi zgodilo. Ministrico na tem mestu sprašujem, kako je mogoče, da je
               Haradinaj opravil kar 50 potovanj po vsem svetu in nikjer ni bil prijet?! Povejte
               nam, kdo je kriv, če ni bilo napake policije; in kdo je potemtakem odgovoren za
               takšno ravnanje. Če je bilo res vse lepo in prav, kot želi prikazati ministrica, kako
               to, da sta se morala v reševanje primera vključiti minister za zunanje zadeve in
               predsednik Vlade.</p>
               <p>Spoštovani, ministrica za notranje zadeve mag. Vesna Györkös Žnidar je objektivno
               odgovorna zaradi opustitve dolžnega ravnanja pri izvajanju nadzora nad izvajanjem
               Zakona o nadzoru državne meje ob upoštevanju določb 29. in 42. člena Konvencije
               Združenih narodov o posebnih misijah. V navedenem primeru je bilo opuščeno dolžno
               ravnanje ministrice, pristojne za notranje zadeve, glede usmerjanja policije v
               primerih nadzora državne meje in podajanja usmeritev za delovanje policije v primerih
               izvajanja Zakona o nadzoru državne meje ob upoštevanju določil Konvencije Združenih
               narodov o posebnih misijah. V skladu z 8. členom Zakona o nadzoru državne meje
               minister, pristojen za notranje zadeve, predpiše način opravljanja mejne kontrole. V
               navedenem primeru so bile kršene določbe 8. člena Ustave Republike Slovenije, Zakon o
               nadzoru državne meje ob upoštevanju določb 29. in 42. člena Konvencije Združenih
               narodov o posebnih misijah, ki določata, da predstavniki države, imenovani v posebnih
               misijah, in člani njenega diplomatskega osebja uživajo osebno nedotakljivost.
               Dvodnevni zaplet je povzročil Republiki Sloveniji padec ugleda z vidika delovanja
               pravne države in škodil dobrim odnosom z Republiko Kosovo, ki so bili do tega
               trenutka zgledni. Še istega dne, ko je bila Haradinaju odvzeta prostost v Republiki
               Sloveniji, so se pred slovenskim veleposlaništvom v Prištini zbrali protestniki,
               politična stranka Zveza za prihodnost Kosova pa je sprožila kampanjo bojkota
               slovenskih proizvodov na Kosovo. Odzval se je tudi predsednik Vlade Republike Srbije
               Aleksandar Vučić, ki je nezakonit odvzem prostosti Haradinaju v Republiki Sloveniji
               komentiral z besedami, da se dogaja res nekaj čudnega. Dejal je še, da je Haradinaj z
               istim diplomatskim potnim listom potoval že petdesetič in da Srbija s tem nima prav
               nobene zveze. Citiram: <q>"Ta obtožba sega v leto 2004, to je nekdanja država, ki se je
               imenovala Srbija in Črna gora."</q> Negativni odmevi so bili tudi v širši mednarodni
               javnosti. Velika škoda je bila povzročena tudi gospodarskemu sodelovanju med
               Republiko Slovenijo in Republiko Kosovo. Prav ironično je, da sta se le mesec dni
               prej predsednik Vlade Miro Cerar in zunanji minister Karl Erjavec sestala z zunanjim
               ministrom Republike Kosovo. In veste, kaj se je takrat zgodilo – podpisan je bil
               sporazum o boljšem gospodarskem sodelovanju.</p>
               <p>In kar je še najbolj zaskrbljujoče pri vsej stvari – ogrožena je bila varnost naših
               državljanov, ki so se nahajali na ozemlju Republike Kosovo. Da bi odgovorni posledice
               incidenta čim bolj prikrili, o tem praktično nismo vedeli nič. O skrajno resnih
               posledicah govori podatek, da se je dogodek negativno odrazil v odnosu lokalnega
               prebivalstva Kosova do Slovenije in tudi slovenske vojske. Pripadniki, ki delujejo v
               okviru KFOR in so zaradi narave dela nenehno v stikih z lokalnim prebivalstvom, so
               bili deležni negativnega odziva in skrajnega poslabšanja odnosov, ki so bili do
               takrat zelo prijateljski. Da je bila njihova varnost resno ogrožena, potrjuje tudi
               dokaz – ukaz slovenskega poveljnika kontingenta KFOR, ki je 17. 6. 2015 odpoklical
               vse naše pripadnike s terena. Omenjeno odločitev pa je podprl tudi poveljnik
               operacije KFOR.</p>
               <p>Spoštovani! V razmerah, ki vladajo v Sloveniji in okoli nas zaradi stopnjujoče se
               begunske problematike, potrebuje država na mestu ministra za notranje zadeve suvereno
               osebo, ki bo sposobna izvajati vse naloge in pristojnosti v skladu z zakonom.
               Sprašujem se, kakšen kaos bi šele nastal, če bi ministrstvo še vedno delovalo v
               obsegu kot pred spremembo Zakona o vladi in bi pod ministričine pristojnosti sodila
               še javna uprava. Že ob nastopu funkcije ministrice praktično ni bilo nikjer. Njeno
               odsotnost na začetku mandata smo takrat pripisovali njeni adaptaciji, ki je pač
               daljša v primerjavi z njenimi predhodniki. Zaskrbljujoče pa je postalo, ko se je
               njeno anemično ministrovanje nadaljevalo tudi takrat, ko je izbruhnil kak problem.
               Zato nas ne presenečajo številne špekulacije in vprašanja javnosti, kdo, če sploh
               kdo, vodi to ministrstvo. To vprašanje je v današnjih razmerah v državi, ko
               državljani pričakujejo konkretne odgovore, še kako relevantno. Naloga ministrice je,
               da v takšnih trenutkih stopi v ospredje s svojo avtoriteto, povezovalnostjo in z
               največjo mero razumevanja podrejenih in državljanov, ki se vsi po svoje čutijo
               ogroženi. Ministričin javni nastop nekaj dni nazaj, kjer je brezkompromisno
               obračunala s sindikati policistov, ki so opozorili na kritične in človeku nedostojne
               razmere pri opravljanju zahtevnih nalog v času begunskega vala, je bil nesprejemljiv,
               žaljiv in odraz ministričine nesposobnosti delovanja v kriznih situacijah.</p>
               <p>Kolegice in kolegi, ministrica za notranje zadeve mag. Vesna GyörkösŽnidar nosi
               popolno objektivno odgovornost za nastali incident v primeru nezakonitega pridržanja
               Ramusha Haradinaja. Zaradi vsega navedenega je izgubila vso verodostojnost in
               zaupanje, ki je za uspešno opravljanje ministrske funkcije nujno potrebno.
               Predlagatelji interpelacije zato pozivamo vse poslanke in poslance, da ne glede na
               strankarsko pripadnost in ne glede na to, ali delujejo v koaliciji ali v opoziciji,
               ravnajo odgovorno ter v izogib nadaljnjih škodljivih ravnanj mag. Vesno Györkös
               Žnidar razrešimo s funkcije ministrice za notranje zadeve. Kolegice in kolegi, tokrat
               gre za državo. Hvala lepa.</p>
            </sp>
            <sp xml:id="SDZ7-Redna-11-2015-09-24.sp3">

               <speaker>PREDSEDNIK DR. MILAN BRGLEZ:</speaker>

               <p>Odgovor ministrice za notranje zadeve mag. Vesne Györkös Žnidar na interpelacijo ste
               prejeli z dopisom 24. 7. 2015.</p>
               <p>Sedaj pa v skupnem času Vlade dajem najprej besedo predsedniku Vlade dr. Miru
               Cerarju.</p>
            </sp>
            <sp xml:id="SDZ7-Redna-11-2015-09-24.sp4">

               <speaker>DR. MIROSLAV CERAR:</speaker>

               <p>Spoštovani gospod predsednik, spoštovani poslanke in poslanci Državnega zbora!</p>
               <p>Danes na predlog skupine poslank in poslancev s prvopodpisanim Jožetom Tankom
               obravnavate interpelacijo o delu in odgovornosti ministrice za notranje zadeve mag.
               Vesne Györkös Žnidar, pri čemer se navedbe poslank in poslancev nanašajo na
               postopanje policije ob izvajanju mejnega nadzora in preverjanja v primeru nekdanjega
               kosovskega premiera Ramusha Haradinaja. Ministrica je v svojem pisnem odgovoru
               podrobno opisala okoliščine in z argumenti odgovorila na sleherni očitek iz
               interpelacije. Pojasnila je, da je policija v tem primeru avtonomno, zakonito in
               strokovno opravila svoje naloge. Želim takoj poudariti, da ima ministrica mojo polno
               podporo, kakor jo je imela v času, ko sem jo povabil v vlado. Pred dobrim letom je
               kot kandidatka za ministrico za notranje zadeve pred matičnim odborom Državnega zbora
               poudarila, da mora biti policija povsem depolitizirana, minister pa ne sme posegati v
               avtonomnost policije. Uspešnost dela policije se sicer meri po stopnji varnosti v
               družbi, vendar te ne smemo dosegati na račun kršitve človekovih pravic in temeljnih
               svoboščin. Ministrica temu načelu vseskozi sledi, saj njena naloga ni vodenje
               policije; pač pa v skladu z zakonom usmerja in nadzoruje njeno delo.</p>
               <p>V konkretnem primeru, kot je v odgovoru na interpelacijo pojasnila ministrica, je
               policija opravljala redni mejni nadzor na Letališču Jožeta Pučnika. Kosovski
               državljan Ramush Haradinaj se je izkazal z veljavnim diplomatskim potnim listom
               Republike Kosovo. Preverjanje potne listine preko ustreznih baz je pokazalo, da je
               zoper gospoda Haradinaja razpisano veljavno mednarodno iskanje. Policija je na
               podlagi tega zakonito in korektno ukrepala. Pomembna okoliščina je, da se gospod
               Haradinaj med policijskim postopkom ni skliceval na diplomatsko imuniteto in prav
               tako takrat nismo razpolagali s kakršnikoli predhodno najavo o tranzitu posebne
               diplomatske misije Kosova, s katero bi za gospoda Haradinaja na poti zahtevali
               privilegije in imuniteto diplomata. Naj na splošno dodam, da so vse obtožujoče
               navedbe predlagatelja v interpelaciji povsem brez realne podlage oziroma so
               neresnične.</p>
               <p>Spoštovani poslanke in poslanci, danes smo priča ekstremno povečanim migracijskim
               tokovom na tako imenovani balkanski poti; zato mi dovolite, da čas, v katerem
               obravnavamo to interpelacijo, ocenim kot neprimeren. Ministrstvo za notranje zadeve
               in še posebej slovenska policija v teh dneh nosita glavno breme reševanja migracijske
               krize. Uspeh slovenske policije pri soočenju s tem zahtevnim izzivom je prepoznan
               tudi v mednarodnem prostoru. Glede na predvidevanja o nadaljevanju pritiska vala
               migrantov bi v tem trenutku tudi s strani predlagateljev današnje razprave pričakoval
               pozitivne ocene in pohvale. V tej luči in v duhu državotvornosti bi poleg tega
               pričakoval premislek predlagateljev o umiku ali vsaj predložitvi današnje razprave.
               Želim si, da potek te razprave ne bo naletel na negativen odziv pri tistih, ki
               uživajo zaupanje naših državljanov; pa tudi migrantov in mednarodne skupnosti.
               Prepričan sem, da ministrica mag. Vesna Györkös Žnidar svoje delo opravlja
               kompetentno in ima zato moje polno zaupanje; tako danes kakor tudi v prihodnje ob
               soočenju z novimi izzivi.</p>
               <p>V luči vseh teh dejstev mi je žal, da predlagatelji še niso uporabili pravno
               razpoložljive možnost ter umaknili interpelacijo zoper ministrice za notranje zadeve.
               To, spoštovani predlagatelji, lahko še vedno storite. Hvala za vašo pozornost.</p>
            </sp>
            <sp xml:id="SDZ7-Redna-11-2015-09-24.sp5">

               <speaker>PREDSEDNIK DR. MILAN BRGLEZ:</speaker>

               <p>Sedaj pa dajem besedo ministrici mag. Vesni Györkös Žnidar za obrazložitev pisnega
               odgovora na interpelacijo.</p>
            </sp>
            <sp xml:id="SDZ7-Redna-11-2015-09-24.sp6">

               <speaker>MAG. VESNA GYÖRKÖS ŽNIDAR:</speaker>

               <p>Spoštovani predsednik Državnega zbora, spoštovani predsednik Vlade, cenjene poslanke,
               cenjeni poslanci!</p>
               <p>Poslanci SDS so proti meni 24. junija letošnjega leta vložili interpelacijo v zvezi
               s postopkom policije z nekdanjim premierjem Kosova Ramushem Haradinajem, sedaj vodjo
               opozicijskega Zavezništva za prihodnost Kosova. Splošni očitek podpisnikov
               interpelacije je, da sem kot ministrica za notranje zadeve odgovorna: za kršitev
               Pogodbe med Republiko Slovenijo in Republiko Srbijo o izročitvi, ker je Ramushu
               Haradinaju policija nezakonito odvzela prostost in diplomatski potni list; za
               zmanjšanje ugleda Republike Slovenije v mednarodni javnosti, za politične in
               gospodarske posledice, za nespoštovanje in nepoznavanje mednarodnih pogodb pri
               izvajanju postopka izročitve, za povzročeno politično škodo s Kosovom in za
               gospodarsko škodo slovenskim podjetjem, ki poslujejo s Kosovom, ter za opustitev
               dolžnega ravnanja pri izvajanju nadzora nad izvajanjem Zakona o nadzoru državne
               meje.</p>
               <p>Očitke predlagateljev popolnoma in v celoti zavračam, saj temeljijo na nerazumevanju
               temeljev državnopravne ureditve oziroma na argumentaciji, ki je v popolnem nasprotju
               s ključnim državnim konceptom; to pa je trden sistem nacionalne varnosti, ki je
               bistveni gradnik naše suverenosti, samostojnosti in nemotenega delovanja Republike
               Slovenije. Temeljni problem, ki ga moram v bran očitkom najprej izpostaviti, je, da
               predlagatelji interpelacije v svojih očitkih sploh niso definirali bistvenega
               elementa, na podlagi katerega bi danes sploh lahko razpravljali o moji odgovornosti –
               objektivni ali subjektivni. Nevzdržno je, da predmetna interpelacija temelji na
               zatrjevanju napačnih dejstev, abstraktnih trditvah in da ne definira, v čem je
               kršitev zakonodaje, napaka, nepravilnost, zloraba ali prekoračitev pooblastil bodisi
               z moje strani bodisi s strani koga od meni podrejenih. Edino, kar ta interpelacija
               odraža, je huda nestrokovnost in hudo nerazumevanje mednarodnih konvencij, pravnih
               konceptov in celo osnov delovanja policije; kar pa je za vse nas precej tragično in
               tudi že sramotno, saj ste vi, spoštovani predlagateljice in predlagatelji, pomemben
               del zakonodajne veje oblasti. Takšna interpelacija se danes dejansko poskuša sanirati
               ustno s prelivanjem v begunsko problematiko in mešanjem vodenja resorja s
               komunikacijo z javnostjo. Menim, da takšen način vlaganja nedodelanih interpelacij
               hudo posega v avtonomijo delovanja ministrice za notranje zadeve in je tudi signal
               notranji in mednarodni javnosti, da politična kultura predlagateljev interpelacije ni
               povsem sinhronizirana z dobrobitjo države in je tudi v nasprotju z Ustavo.</p>
               <p>Ker je že iz samih očitkov interpelacije več kot očitno, da predlagatelji ne poznajo
               osnov, bom zaradi boljšega razumevanja utemeljitve odgovora, ki se prepleta v
               dejanskem in pravnem smislu, uvodoma na kratko povzela bistvene okoliščine. Iz
               poročila policije izhaja, da je Ramush Haradinaj na izstopno mejno kontrolo Letališča
               Jožeta Pučnika z namenom tranzita v Prištino prispel 17. 6. in se pri mejni kontroli
               izkazal z veljavnim diplomatskim potnim listom Republike Kosovo, v katerem je imel
               veljavni schengenski turistični vizum, vizum C, z veljavnostjo dveh let od 29.
               decembra 2014 do 28. 12. 2016. Ko je policist v postopku temeljite mejne kontrole po
               schengenskih standardih vstavil potni list v čitalec, so bili podatki v potnem listu
               in imetniku preverjeni preko nacionalne baze podatkov, Schengenskega informacijskega
               sistema SIS II in Interpolove baze podatkov. Policist je v Interpolovi bazi podatkov
               ugotovil, da je zoper Ramusha Haradinaja zabeleženo veljavno mednarodno iskanje, tako
               imenovano rdeče obvestilo – Red Notice, ki ga je na podlagi odredbe sodišča razpisal
               Nacionalni centralni biro Interpol Beograd, Srbija, z veljavnostjo od 8. 10. 2004 do
               1. 1. 2049. Nacionalni centralni biroji Interpola v državah članicah na podlagi
               odredb nacionalnih sodišč razpišejo mednarodna iskanja oseb, mednarodne tiralice in
               izdajo tako imenovana rdeča obvestila Interpola. Hkrati pa se tudi opravi preverjanje
               v Generalnem sekretariatu Interpola z namenom, da se ugotovi, ali je razpis
               politične, vojaške, religiozne ali rasne narave. V takem primeru Generalni
               sekretariat Interpola razpis tudi izbriše in o tem obvesti vse države članice. Ko je
               bilo v nadaljevanju Nacionalnemu centralnemu biroju Interpola v Sloveniji in oddelku
               SIRENE, ki je umeščen v Upravo kriminalistične policije v sklopu Generalne policijske
               uprave, s strani razpisnika potrjeno, da je razpis veljaven, je slovenska policija ob
               14. uri Ramushu Haradinaju odvzela prostost ter ga takoj ustno in pisno v jeziku, ki
               ga razume, poučila o pravicah in razlogih za odvzem prostosti. Ob odvzemu je tudi
               zahteval obveščanje diplomatsko-konzularnega predstavništva, kar mu je bilo tudi
               omogočeno. O postopku in veljavnosti mednarodne Interpolove tiralice je bila tudi
               obveščena preiskovalna sodnica Okrožnega sodišča v Kranju, ki je naročila, da se to
               osebo istega dne ob 18. uri privede na zaslišanje na sodišče v Kranj, kamor je tudi
               bil nemudoma priveden in predan v nadaljnji postopek preiskovalni sodnici, ki mu je
               nato odvzela potni list. V času privedbe zoper Haradinaja prisilna sredstva niso bila
               uporabljena, s tem je policija izvršila svojo nalogo v zvezi z veljavno mednarodno
               tiralico, kakor to določa Zakon o kazenskem postopku. Ker v primeru ugotovitve, da
               oseba, ki je v policijskem postopku predmet iskanja v okviru mednarodne tiralice
               Interpola, jo mora policija na podlagi 552. člena Zakona o kazenskem postopku brez
               odlašanja pripeljati na zaslišanje k preiskovalnem sodniku s pristojnega sodišča. O
               veljavi iskanja v naši državi in posledične odločitve države lahko odloča samo
               pravosodni organ Republike Slovenije. Poudarjam, da se Ramush Haradinaj med
               policijskim postopkom ni skliceval na diplomatsko imuniteto, prav tako slovenska
               policija ni razpolagala s kakršnokoli najavo o tranzitu posebne diplomatske misije
               Kosova. Ramush Haradinaj pa poleg diplomatskega potnega lista, v katerem je imel
               turistični vizum, ni predložil nobenega dokumenta, s katerim bi dokazoval poseben
               status; zato policija s podatkom, da uživa privilegije in imuniteto diplomata, ni
               razpolagala. 19. 6. je Veleposlaništvo Republike Kosovo poslalo našemu Ministrstvu za
               zunanje zadeve diplomatsko noto, v kateri je izrazilo nezadovoljstvo zaradi postopkov
               proti Haradinaju in MZZ obenem obvestila, da se je vračal s specialne diplomatske
               misije v tujini. Po prejemu dopisa MZZ in diplomatske note je ministrstvo to takoj
               posredovalo sodišču in sodišče je nato izdalo sklep, da se Ramushu Haradinaju potni
               list vrne. V sklepu se je sodišče sklicevalo na prejeto diplomatsko noto, iz katere
               izhaja, da se je Ramush Haradinaj vračal čez ozemlje Republike Slovenije s specialne
               misije v tujini; in med drugim navedlo, da sodišče ugotavlja enako, kot sem danes že
               povedala, citiram, <q>"da gre za nove navedbe, ki so se v postopku prvič pojavile, saj
               zahtevana oseba, ko je bila zaslišana, tega ni navedla"</q>.</p>
               <p>Za razjasnitev zgoraj opisanih okoliščin odvzema prostosti Ramushu Haradinaju je
               treba pojasniti, da ima slovenska policija v fazi izvajanja mednarodnih tiralic zelo
               omejene pristojnosti, saj sta odredba za razpis mednarodne tiralice in njena
               realizacija v izključni pristojnosti pravosodja; zato policija pri tem nima možnosti
               odločanja. Odločitev, ali izvesti kakršnekoli aktivnosti v zvezi z razpisom oziroma
               ali bo v končni fazi sploh prišlo do izročitve osebe, je popolnoma v diskreciji
               pravosodja vsake posamezne države. Takšne odločitve ne more sprejeti policist, o tem
               morajo odločati pravosodni organi oziroma sodišče. Po predložitvi ustreznega dokazila
               so pravosodni organi oziroma sodišče odločitev tudi sprejeli. Kot izhaja že v uvodu
               povedanega, je v interpelaciji popolnoma napačno zatrjevano, in sicer da je bila
               Ramushu Haradinaju prostost odvzeta nezakonito. Policija je pravilno postopala v
               skladu z Zakonom o kazenskem postopku, sploh pa mu ni policija odvzela potnega lista,
               ker je to storilo sodišče. Interpelacija vsebuje popolnoma napačna dejstva. Policija,
               katere osnovna naloga je zagotavljati varnost našim državljanom in državljankam, je
               zakonito in strokovno opravila svoje delo, ko je osebo pod veljavnim mednarodnim
               razpisom iskanja privedla v nadaljnji postopek pristojnim pravosodnim organom v
               odločanje. To policiji nalaga Zakon o kazenskem postopku. Ampak glede na dogajanje v
               slovenski politiki v zadnjih letih me ne preseneča, da je policija po vaši logiki že
               kriva, da je ravnala v skladu z zakonom.</p>
               <p>Spoštovane predlagateljice, spoštovani predlagatelji! Če vi menite, da bi naj
               policist na meji, ki je dolžan izvajati kontrolo po strogih schengenskih standardih,
               ali jaz kot ministrica za notranje zadeve, pristojna za usmerjanje in nadzor nad
               zakonitostjo dela policije, morala hkrati tudi odločati, zoper koga se bo mednarodna
               Interpolova tiralica sploh realizirala, in to zaradi najhujših kaznivih dejanj, boste
               morali pred pričetkom današnje razprave podati tudi predlog za spremembo Ustave
               Republike Slovenije z dikcijo, da je Republika Slovenija policijska država. A dvomim,
               da bi se državljani in državljanke s tem strinjali, niti vaši lastni volivci ne. Da v
               takem primeru sploh ne govorimo o padcu mednarodnega ugleda Slovenije in politični
               škodi naši državi v mednarodnih organizacijah, ki delujejo na področju človekovih
               pravic in temeljnih svoboščin. Razmerja med Ministrstvom za notranje zadeve in
               policijo so natančno določena v Zakonu o organiziranosti in delu v policiji, v istem
               zakonu so tudi določeni postopki, s katerimi lahko kot ministrica zahtevam poročanje,
               oziroma kdaj in kako lahko usmerjam ter nadziram delo policije. V konkretnem primeru
               sem uporabila vse v zakonu vgrajene varovalke, ki omogočajo takšno preverjanje, in
               ugotovila, da je policija ravnala strokovno in v skladu z zakonom. Prav tako je
               povsem napačno in torej nedopustno, da se meni očitajo kršitve pogodbe o izročitvi,
               ker izvajanje izročitve mednarodno iskanih oseb med državami ni naloga Ministrstva za
               notranje zadeve, ki ni kršilo nobene mednarodne pogodbe; policija pa je ravnala v
               skladu s schengenskim zakonikom in v skladu z odločitvami sodišča. V primeru prijetja
               iskane osebe na zunanji schengenski meji gre za standardiziran policijski postopek,
               pri katerem ne sme biti odstopanj. Ker je med predlagatelji te interpelacije tudi
               nekdanji notranji minister, pa je dejstvo, da s pravkar omenjenim ni seznanjen
               oziroma da ne pozna vsebine dela ministrstva, za katero je bil včasih odgovoren, več
               kot zaskrbljujoče. Prav tako sem prepričana, da se zaradi korektnega in
               transparentnega postopka v konkretnem primeru ugled Slovenije ni zmanjšal. Prav
               nasprotno, okrepilo se je zaupanje članic Interpola v učinkovito delo slovenske
               policije in izpolnjevanje zavez Slovenije pri varovanju schengenske meje, ki je danes
               še kako pomembna.</p>
               <p>Očitek povzročene politične škode Slovenije v odnosih s Kosovom in gospodarskimi
               podjetji, ki s Kosovom poslujejo, je ponovno abstrakten, nekonkretiziran in celo
               absurden. Zakon o nalogah in pooblastilih policije, ki ga je sprejel Državni zbor
               Republike Slovenije, je določil temeljne naloge policije. Posamezni policist oziroma
               policija kot organ opravlja naloge, določene v tem zakonu in drugih predpisih, v
               skladu z zakonom. Ministrstvo za notranje zadeve ali policija nista pristojna za
               ocenjevanje gospodarskih ali političnih posledic. Policija je v vsakem primeru dolžna
               ravnati v skladu s predpisi in kot ministrica za notranje zadeve moram zagotoviti, da
               policija učinkovito izvršuje zakonsko predpisane naloge. Žalostno pa je, da nas
               današnja interpelacija sili v to, da začnemo skozi politično prizmo presojati
               zakonite odvzeme prostosti in druge policijske postopke. V primeru, da do tega pride,
               me bo resno začelo skrbeti, v kateri režim ponovno jadra naša država. Največji
               paradoks pa je v tem, da ste ravno predlagateljice in predlagatelji najbolj glasni,
               ko kontrirate sovražnosti nedemokratičnim, totalitarnim sistemom in netransparentnim
               postopkom. Ampak naj se vrnem na očitke iz interpelacije.</p>
               <p>Verjetno se strinjamo, da iz Dunajske konvencije o diplomatskih odnosih ter iz
               Konvencije o posebnih misijah in tudi skladno s teorijo mednarodnega prava izhaja, da
               zgolj veljavni diplomatski potni list avtomatično ne pomeni priznanja osebne
               nedotakljivosti osebe. Posebej pa je treba poudariti, da se Ramush Haradinaj v
               policijskem postopku in na kasnejšem naroku pred preiskovalno sodnico na poseben
               status ni skliceval. Še enkrat poudarjam, policija ni prejela diplomatske note ali
               drugega obvestila o najavi tranzita posebne diplomatske misije Kosova, skladno s
               četrtim odstavkom 42. člena Konvencije o posebnih misijah, zato ni imela podatka, da
               se je Ramush Haradinaj vračal s posebne diplomatske misije v tranzitu skozi
               Slovenijo, ker se na imuniteto niti sam ni skliceval, v potnem listu pa je imel zgolj
               veljavni turistični vizum; policija njegovega diplomatskega statusa ni preverjala.</p>
               <p>Očitek glede opustitve dolžnega nadzora nad izvajanjem Zakona o nadzoru državne meje
               je prav tako neutemeljen. V konkretnem primeru sem tudi naročala poročanje policije,
               še preden je Ministrstvo za notranje zadeve prejelo poslansko vprašanje oziroma
               interpelacijo. Ker je postopek z Ramushem Haradinajem imel večji odziv v javnosti, je
               Direktorat za policijo in druge varnostne naloge na podlagi moje zahteve že 19.
               junija podal zadevo Generalni policijski upravi za poročilo oziroma pojasnila v zvezi
               z okoliščinami odvzema prostosti in vsemi izvedenimi ukrepi, vključno s pojasnili
               glede veljavnosti oziroma statusa mednarodne tiralice. Poslansko vprašanje gospoda
               Andreja Širclja v zvezi s pridržanjem nekdanjega kosovskega premierja Ramusha
               Haradinaja je bilo meni in ministru za zunanje zadeve poslano 22. junija 2015. Kot
               ministrica sem nemudoma ukrepala in naročila, da se preverijo postopki policije. Na
               podlagi poročila policije in pridobljene dokumentacije je Direktorat za policijo in
               druge varnostne naloge 3. julija 2015 podal mnenje, iz katerega izhaja, da je
               policija v konkretni zadevi ravnala strokovno in zakonito, kar danes tudi
               pojasnjujem. Zaradi vsega, kar sem povedala, se vsebina interpelacije, ki med drugim
               temelji tudi na napačnih dejstvih, manifestira najmanj kot nerazumevanje zakonitega
               dela policije kot organa v sestavi, ki v fazi izvajanja mednarodnih tiralic izvede
               samo privedbo pred pristojni pravosodni organ, ki nato v celoti prevzame vodenje
               postopka, na kar kot ministrica za notranje zadeve v izogib moralnemu hazardu ne
               morem in ne smem nikakor vplivati. Kadar policija postopa po Zakonu o kazenskem
               postopku, se kot ministrica za notranje zadeve v konkretno operativno delo policije
               nikoli nisem in se tudi pod nobenim pogojem ne bom vmešavala ali na kakršenkoli drug
               način vršila politični pritisk. Pravila, ki jih sprejema ta cenjeni Državni zbor,
               morajo biti za vse enaka, pri čemer bom za tem trdno stala do konca mandata. Policija
               služi prvenstveno ljudem in njihovi varnosti ter skrbí za družbeni red v državi;
               seveda pod budnim očesom sodnega, tožilskega, parlamentarnega oziroma sploh
               demokratičnega, državljanskega in drugih oblik nadzora; vključno z mojim nadzorom nad
               zakonitostjo dela policije kot ministrice za notranje zadeve.</p>
               <p>Policist na meji ali ministrica za notranje zadeve ne moreta presojati, ali je
               dejansko stanje očitka države, ki določeno osebo išče preko Interpola, enako
               dejanskemu stanju sodbe haaškega sodišča. O tem lahko odloča samo sodišče kot del
               neodvisne veje oblasti. Tudi v Sloveniji bi se morali zavedati, da ne glede na vse
               očitke v interpelaciji, še posebej o politični in gospodarski škodi, zakon ne dopušča
               drugačnega postopka. Prepričana sem, da je pričakovanje vseh poslancev in poslank, da
               bodo državljani spoštovali zakone, ki jih sprejme ta parlament. Spoštovani poslanke
               in poslanci! Zdi se mi, da je na koncu treba povedati nekaj, kar je pravzaprav
               samoumevno. Predlagatelji interpelacije bi morali namesto vložitve interpelacije
               zoper ministrico za notranje zadeve izreči pohvalo policiji za učinkovito in korektno
               delo ter ob tem izreči pričakovanje ministrici, da bodo policisti še naprej opravili
               svoje delo, kot to določa zakon. Ker je policija ravnala zakonito, strokovno in
               apolitično, menim, da je ta interpelacija povsem neutemeljena. Žalostno je, da
               posamezniki tako pomemben institut parlamentarnega nadzora nad izvršilno vejo
               oblasti, kot je interpelacija, zlorabljajo. Gredo celo tako daleč in so za to, da bi
               diskreditirali mene, pripravljeni diskreditirati celotno policijo. Sploh pa, ko je
               edini možni logični izplen te razprave v tem, da je slovenska policija v zadevi
               Haradinaj ravnala v okviru svojih zakonskih pristojnosti in dolžnosti.</p>
               <p>Kot sem že povedala, je interpelacija nedvoumno najpomembnejši instrument političnega
               nadzora nad delom izvršilne veje oblasti, v kateri je vsekakor skoncentrirana velika
               količina moči. Nevzdržno pa je, da interpelacija temelji na napačni dejanski osnovi,
               abstraktnih trditvah in sploh ne definira, v čem je prekoračitev pooblastil ali
               kršitev zakonodaje s strani ministrice ali kogarkoli njej podrejenih, bodisi na
               ministrstvu bodisi na policiji kot organu v sestavi ministrstva. S to interpelacijo,
               ki je nedvoumno zlorabljena, se koaliciji, temu parlamentu in celotni državi dela
               ogromna škoda. Podlaga za to interpelacijo ni nepravilnost ali zloraba, ampak
               zakonska podlaga, ki jo je sprejel ta Državni zbor in je bila enaka tudi v času mojih
               predhodnikov. Gre za popolni politični konstrukt interpelacije z namenom rušenja
               koalicije, z namenom poizkusa prevzema oblasti; in to mimo legitimnih ustavnih
               možnosti, ki so v naši demokratični ureditvi utečene. Oblast se mora izvajati v
               interesu ljudi. Tudi interpelacija kot kontrola politične oblasti ter institut
               uveljavljanja odgovornosti v demokratični državi bi naj bila vložena v imenu ljudi; o
               tem pa tokrat nisem prepričana. Skozi postopek z Ramushem Haradinajem se uresničuje
               dolžna nevtralnost policije kot državnega organa. Omejitev zakonitega delovanja
               policije bi bila očitna zloraba državnega organa, ki ni v javnem interesu in najeda
               osnovni princip demokratično-pravne ureditve – načelo enakopravnosti. To bi bil zelo
               nevaren precedens, ki bi načel ugled in integriteto Slovenije. Z nobeno odločitvijo
               ali ravnanjem v času mandata nisem ustvarila niti vtisa, da bi bila policija pod
               političnim pritiskom, zaupanje v Ministrstvo za notranje zadeve in njegova
               integriteta sta nesporno in očitno gibalo delovanja tega resorja. Zavedanje vitalnega
               pomena operativne avtonomnosti policije in škodljivosti političnega pritiska na delo
               policije kot organa odkrivanja in preiskovanja kaznivih dejanj je bilo eno mojih
               ključnih izhodišč ob prevzemu ministrske funkcije, kar dosledno izpolnjujem.
               Interpelacijo v celoti ocenjujem kot neutemeljeno, povsem nesmiselno in skrajno
               škodljivo.</p>
               <p>Če na koncu povzamem, zakaj sem pravzaprav interpelirana. Zato, ker se uspešno
               soočamo z migracijskimi pritiski; ker sem policiji za leti 2016 in 2017 zagotovila
               dodatnih 67 milijonov evrov; ker so bile že realizirane določene nujno potrebne
               zaposlitve v policiji; ker skušam sanirati slabo stanje v policiji; ker želim
               celovito urediti delovne pogoje in status policistk ter policistov in ker spoštujem
               zakone in druge predpise ter se nisem in se tudi nikoli ne bom politično vpletala v
               delo policije. Spoštovani poslanke in poslanci, če je to moj greh, sem ponosna in ga
               z veseljem prevzamem. Hvala.</p>
            </sp>
            <sp xml:id="SDZ7-Redna-11-2015-09-24.sp7">

               <speaker>PREDSEDNIK DR. MILAN BRGLEZ:</speaker>

               <p>Postopkovno, gospod Jože Tanko.</p>
            </sp>
            <sp xml:id="SDZ7-Redna-11-2015-09-24.sp8">

               <speaker>JOŽE TANKO (PS SDS):</speaker>

               <p>Hvala lepa za besedo, gospod predsednik.</p>
               <p>Predsednik Vlade je v svojem uvodu dejal, da so vse navedbe iz interpelacije
               neresnične. Ker je predsednik Vlade tukaj, na vas naslavljam vprašanja in bi prosil
               tudi za odgovore. Ali drži, da je bil Haradinaj priprt? To pišemo v naši
               interpelaciji. Ali v interpelaciji drži, da je prišlo do izredne seje Skupščine
               Kosova, kjer so sprejeli posebno resolucijo v tem primeru? Ali drži navedba iz
               interpelacije, da je prišlo do poziva blokade nakupa slovenskega blaga na Kosovu? Ali
               drži navedba iz interpelacije, da je tiralico razpisala država Srbija in Črna gora,
               ki je po letu 2006 ni več? Ali drži izjava, ki je zapisana v interpelaciji,
               predsednika Vlade Republike Srbije gospoda Vučića? Ali drži navedba iz interpelacije,
               da je gospod Haradinaj po letu 2012, ko je bil oproščen na haaškem sodišču, opravil
               več deset potovanj in ni bil nikjer priprt? Ali drži navedba, da je bil gospod
               Haradinaj leta 2012 oproščen na haaškem sodišču?</p>
               <p>Predlagam, gospod predsednik, ker je prišlo do take pavšalizacije v nastopu
               predsednika Vlade, ki nima nobene zveze z realnimi dejstvi, ki so se zgodila v
               Republiki Sloveniji, v tem primeru Haradinaj, da predsednik Vlade argumentira svojo
               trditev, da so vse navedbe v interpelaciji neresnične. In dodatno vprašanje, ki se je
               odprlo, kolegica, to pa ni bilo v interpelaciji zapisano; ali drži, da je zaradi
               primera Haradinaj prišlo do na nek način začasnega umika kontingenta slovenske vojske
               v KFOR. To je pač potrebno, preden se odpre razprava, preden pride do stališč
               poslanskih skupin, da se te zadeve ustrezno pojasni. Kajti na tak način, kot si je
               predsednik Vlade dovolil diskreditirati interpelacijo – s takšno pavšalno oceno, je
               neprimerno, ker nobena pavšalizacija, nobena trditev, ki jo je izrekel v zvezi s to
               interpelacijo, v teh primerih ne zdrži. Haradinaj je bil priprt, Haradinaj je bil
               oproščen, gospod Vučić je izjavil, kar je zapisano v interpelaciji, prišlo je do
               izredne seje Skupščine Kosova in soglasnega sprejetja resolucije.</p>
               <p>Predlagam, da predsednik Vlade, če se je že tako odločil oceniti našo interpelacijo,
               decidirano odgovori po poglavjih. Gospod predsednik Državnega zbora, predlagam, da
               pozovete predsednika Vlade, da se malo sprehodi po interpelaciji in reče: drži, ne
               drži. Hvala lepa.</p>
            </sp>
            <sp xml:id="SDZ7-Redna-11-2015-09-24.sp9">

               <speaker>PREDSEDNIK DR. MILAN BRGLEZ:</speaker>

               <p>Najprej bom odgovoril na prvo postopkovno.</p>
               <p>V tistem, kar so zatrjevali tisti, ki so vložili interpelacijo, so si privoščili
               relativno širok odmik od tega, kar je zapisano v interpelaciji. To je nekako dopustno
               in je sestavni del parlamentarne prakse. V tistem, kar je bil odgovor na
               interpelacijo, so dobili odgovor, ki je ustrezal temu, s strani predsednika Vlade in
               s strani ministrice. Ne razumem osnove vašega postopkovnega predloga; razen tega, da
               skušate s postopkovnim predlogom prevzeti vlogo zasliševalca. Vloge zasliševalca pa v
               tem državnemu zboru na ta način ne morete prevzeti. Tega ni v nobenem poslovniku, da
               bi lahko nekdo zahteval od druge strani, da na določen način reagira; in to naslovil
               na predsednika Državnega zbora, ki naj to od drugega zahteva. Jaz nisem sodnik in o
               tem ne bomo odločal. Odločam pa o tem, ali je Poslovnik Državnega zbora na ustrezen
               način uporabljen. In v vašemu primeru ugotavljam, da gre za zlorabo postopka, ki vam
               je vedno na voljo; in to je postopkovni predlog. Za nič drugega ne gre. Če boste
               ponovili čisto isto, bom moral ukrepati. Prav.</p>
               <p>Postopkovno ima gospod Branko Zorman.</p>
            </sp>
            <sp xml:id="SDZ7-Redna-11-2015-09-24.sp10">

               <speaker>BRANKO ZORMAN (PS SMC):</speaker>

               <p>Gospod predsednik, hvala za ta uvod, ste mi vzeli iz jezika.</p>
               <p>Moj postopkovni predlog je sledeč, da gospoda Tanka opozorite in mu v prihodnje ne
               dovolite izrabe mehanizma proceduralnega oziroma postopkovnega predloga, ker ga
               izkorišča za razpravo, za podajanje nekih dejstev; in ne za postopkovni predlog.
               Hvala.</p>
            </sp>
            <sp xml:id="SDZ7-Redna-11-2015-09-24.sp11">

               <speaker>PREDSEDNIK DR. MILAN BRGLEZ:</speaker>

               <p>Hvala za ta postopkovni predlog. Upošteval ga bom v nadaljevanju. Sedaj pa sledijo
               predstavitve stališč poslanskih skupin.</p>
               <p>Gospod Tanko ima zopet postopkovni predlog.</p>
            </sp>
            <sp xml:id="SDZ7-Redna-11-2015-09-24.sp12">

               <speaker>JOŽE TANKO (PS SDS):</speaker>

               <p>Hvala lepa, gospod predsednik.</p>
               <p>Vi ste mi, še preden ste dali kolegu besedo, vnaprej zagrozil s sankcijo. Ampak na
               vas se obračam zato, ker je za nadaljevanje razprave o interpelaciji izredno pomembno
               tudi to, kar je govoril v uvodu predsednik Vlade, bil je prvi govornik vladne strani.
               In v svoji razpravi in podpori ministrici je izrekel stavek, da so vse navedbe iz
               interpelacije neresnične. Imam zapisano, sem si posebej zapisal to. Na vas sem
               naslovil nekatera vprašanja oziroma nekatere trditve iz interpelacije, ki so zelo
               argumentirane in jih v svojem odzivu niti ministrica, ki je interpelirana, ni
               demantirala. Da je bil Haradinaj priprt, ni nihče demantiral; nihče ni demantiral
               datuma, nihče ni demantiral, da je bil dva dneva na nek način pridržan v Slovenji.
               Nihče ni demantiral, da je tiralico izdala neobstoječa država Srbija in Črna gora. Ni
               nihče demantiral v tem nastopu, da je prišlo do izredne seje Skupščine Kosova, kar je
               tudi napisano notri. Nihče ni demantiral, da je ta skupščina takrat sprejela neko
               resolucijo v zvezi z ravnanjem do Slovenije, da je bilo še nekaj stvari navedenih, ki
               sem jih povedal. Predsednik Vlade si je v svojem nastopu dovolil izjavo, da navedbe
               iz interpelacije ne držijo. Pa so vse zadeve dokumentirane, izjava predsednika Vlade
               Srbije gospoda Vučića je prepisana iz klipinga, iz medijev.</p>
               <p>Gospod predsednik Državnega zbora, vi ste dolžni zagotoviti, da stvari v Državnem
               zboru potekajo korektno, ne glede na to, ali gre za problem interpelacije ali gre za
               problem obravnave kateregakoli zakona. Predsednik Vlade, če pravilno razumem, ne bo
               tu cel dan in ne bo razpravljal; je prisoten zdajle na začetku in bo prišel na koncu
               pri glasovanju na fototermin. Bilo bi prav, da svojo trditev, svojo izjavo
               argumentira. Če tega ne zagotovite, potem v Državnem zboru dopuščate razprave in
               diskreditacije po dolgem in počez. Predsednik Vlade je kot del izvršne veje oblasti
               še posebej zavezan k preciznosti in natančnosti. On ni kdorkoli, ni parlamentarec,
               ampak je predsednik Vlade. In če si predsednik Vlade dovoli, da noče na navedbe
               decidirano odgovoriti in govori kar na splošno in počez, potem je v tej državi nekaj
               hudo narobe. Zato vam ponovno dajem predlog, da ga pozovete, da stvari, ki jih je
               izrekel, argumentira. Hvala lepa.</p>
            </sp>
            <sp xml:id="SDZ7-Redna-11-2015-09-24.sp13">

               <speaker>PREDSEDNIK DR. MILAN BRGLEZ:</speaker>

               <p>Drugič isti postopkovni predlog predstavlja zlorabo Poslovnika, ki ste jo dokazali na
               samem mestu, zato vam za začetek izrekam prvi opomin.</p>
               <p>Videl sem še dva postopkovna; mag. Lilijana Kozlovič in gospod Jani Möderndorfer.
           </p>
            </sp>
            <sp xml:id="SDZ7-Redna-11-2015-09-24.sp14">

               <speaker>MAG. LILIJANA KOZLOVIČ (PS SMC):</speaker>

               <p>Hvala, predsednik.</p>
               <p>Predlagam, da v skladu s Poslovnikom poveste vodji poslanske skupine, da je temu, da
               se razjasnijo okoliščine vseh navedb predsednika in ministrice, namenjena nadaljnja
               razprava. Naj počaka in bo prejel vse odgovore. Hvala.</p>
            </sp>
            <sp xml:id="SDZ7-Redna-11-2015-09-24.sp15">

               <speaker>PREDSEDNIK DR. MILAN BRGLEZ:</speaker>

               <p>Gospod Jani Möderndorfer, želite še vedno postopkovno? Izvolite.</p>
            </sp>
            <sp xml:id="SDZ7-Redna-11-2015-09-24.sp16">

               <speaker>JANI (JANKO) MÖDERNDORFER (NeP):</speaker>

               <p>Parlamentarna praksa je huda stvar. Bolj, ko to dovoljujemo, bolj se bo to
               nadaljevalo. Nekdo jo bo moral enkrat presekati in spremeniti. To ste lahko samo vi,
               predsednik Državnega zbora.</p>
               <p>Vodja največje poslanske skupine v opoziciji, ki so danes tudi avtorji te večurne
               razprave, ki nas čaka, nam to, kar so predlagali, niti ne dovolijo, da pridemo do te
               razprave; ker bi zdaj radi mi prišli do besede, gospod Tanko. Zato je moj predlog
               naslednji – enostavno je treba uvesti prakso, če podajaš postopkovni predlog, navedi
               še člen Poslovnika; točno, kaj boš pravzaprav naredil. Ker to nima nobene osnove. Od
               kdaj vi lahko pozivate predsednika Vlade, če sploh ni predmet interpelacije. Predmet
               interpelacije je – kolega, boste počakali mirno, da jaz dokončam – ministrica za
               notranje zadeve. Jaz pa bi zelo rad kaj povedal. Dajte nam dopustiti, kolega Tanko,
               da pridemo na vrsto. Ker ste izredno agresivni v svojih nastopih, izredno, vam
               predlagam naslednjo stvar. Dajte enkrat priložnost, da boste znotraj razprave brez
               zlorabe Poslovnika uporabili vse tisto, kar lahko kot poslanec – to pa je, da
               razpravljate. In to je moj predlog, predsednik.</p>
            </sp>
            <sp xml:id="SDZ7-Redna-11-2015-09-24.sp17">

               <speaker>PREDSEDNIK DR. MILAN BRGLEZ:</speaker>

               <p>Hvala.</p>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Združena levica, v njenem imenu dr. Matej T.
               Vatovec.</p>
            </sp>
            <sp xml:id="SDZ7-Redna-11-2015-09-24.sp18">

               <speaker>DR. MATEJ T. VATOVEC (PS ZL):</speaker>

               <p>Hvala, gospod predsednik. Lep pozdrav vsem!</p>
               <p>Odgovornost ministrov za svoje delo je ustavna in zakonska kategorija. Ustava jasno
               določa, da so ministri skupno odgovorni za delo vlade, vsak minister pa za delo
               svojega ministrstva. Dalje pa Zakon o Vladi Republike Slovenije določa, da so
               ministri odgovorni za odločitve in stališča vlade ter za njihovo izvajanje, za svoje
               odločitve pri vodenju ministrstev ter za opustitev ukrepov, ki bi jih morali
               sprejeti. V nasprotju s tem, kar je predsednik Vlade uvodoma povedal, smo v Združeni
               levici mnenja, da je ta interpelacija o delu in odgovornosti ministrice za notranje
               zadeve obravnavana v najbolj primernem trenutku. V trenutni situaciji je razprava o
               delu in odgovornosti ministrice več kot nujno potrebna, a ne zaradi nekaj mesecev
               starega primera s kosovskim premierjem. Če pregledamo delo ministrice od nastopa
               funkcije do danes, je razlogov za kritiko njenega dela na pretek. Razlogov za
               interpelacijo ministrice za notranje zadeve pa več kot dovolj. Prvi očitek, ki je bil
               v tem mandatu izpostavljen že večkrat, se nanaša na udeležbo ministrice na sejah
               Državnega zbora in njegovih delovnih teles. Ob vseh pomembnejših temah, ki smo jih v
               tem mandatu obravnavali, je ministrstvo predstavljal državni sekretar. Poglejmo nekaj
               primerov. Ministrice ni bilo na obravnavi rebalansa proračuna za letošnje leto, ni je
               bilo ob obravnavi posledic varčevalnih ukrepov na delu policije in zaposlenih v
               policiji, ni je bilo ob obravnavi Resolucije o dolgoročnem razvojnem programu
               policije do leta 2025. Tudi na sejah, kjer je bila obravnavana danes zelo aktualna
               tematika, je ni bilo. Ni je bilo ob obravnavi novele Zakona o tujcih, ki smo ga
               morali spremeniti zaradi protiustavne ureditve pravice do združitve družine, ki je
               danes še kako aktualna. Tudi pri obravnavi Poročila o delu policije je ni bilo. Časa
               ni imela niti za sodelovanje pri obravnavi stališ do evropske agende o migracijah, za
               sodelovanje pri obravnavi začasnih ukrepov na področju mednarodne zaščite v korist
               Italije in Grčije tudi ne. Ministrice ni bilo opaziti niti zunaj te hiše, novinarjem
               ni dajala izjav, na tiskovnih konferencah ni sodelovala. V zadnjem času so ji
               svetovalci očitno namignili, da ji njena popolna odsotnost ne koristi najbolje, zato
               je nekajkrat prišla na seje delovnih teles, prebrala stališče, se opravičila in
               odšla. Sodelovala je celo na kakšni tiskovni konferenci. Ko so begunci na meji čakali
               že tretji dan, pa si je celo vzela čas in se odpravila na teren. Ne glede na to
               večina najverjetneje še danes misli, da je minister za notranje zadeve Boštjan Šefic.
               Prisoten je praktično na vseh sejah Državnega zbora in delovnih teles, na vseh
               tiskovnih konferencah, medtem pa še hodi po terenu in koordinira delovanje vseh, ki
               pri tem sodelujejo, si ogleduje nastanitvene prostore, se dogovarja z lokalnimi
               skupnostmi ter nevladnimi organizacijami. Pravzaprav se lahko vprašamo, kaj sploh
               počne ministrica.</p>
               <p>Poglejmo še odgovornost za odločitve, sprejete pri vodenju ministrstva, ter za
               opustitev ukrepov, ki bi jih morala sprejeti. Poglejmo si najprej ministričino
               vsakodnevno spreminjanje stališč glede pogovorov o določitvi kvot za prerazporeditev
               beguncev in očitno nepoznavanje situacije. 16. junija je ministrica za notranje
               zadeve podala naslednje stališče, citiram: <q>"Slovenija ne podpira ideje obveznih kvot
               za razporeditev beguncev po državah članicah EU. Nujno je, da Slovenija sama odloči,
               ali in koliko prosilcev želi sprejeti, saj lahko le tako ostanemo znotraj naših
               integracijskih in administrativnih zmogljivosti, kar je pomembno tudi v odnosu do
               zmanjševanja morebitnih varnostnih tveganj."</q> Takšno stališče je nesprejemljivo in do
               takih zapisov, kot je naslednji, ne bi smelo nikoli priti. Citiram še enkrat:
               <q>"Notranja ministrica Slovenije je ob podpori Češke in Poljske izrecno opozorila na
               pomen varnostnega vidika. Predlogi komisije po ministričinih besedah ne vsebujejo
               ocene vpliva na varnostno sliko o članicah, zlasti z vidika varnostnega preverjanja
               oseb ter potrebe o preprečevanju in filtracije varnostno problematičnih oseb, na
               primer teroristov, v migracijske tokove."</q> Ministrica je torej po dolgem času stopila
               pred javnost in vnaprej inkriminirala begunce kot teroriste; kot prioriteto pa
               izpostavila varnostni vidik. Nobene omembe humanitarnosti, nobene omembe
               solidarnosti. Državni sekretar, ki je bil očitno s situacijo bolje seznanjen že en
               teden pred tem, je na Odboru za notranje zadeve situacijo opisal drugače. Citiram:
               <q>"Kar se tiče varnostnega aspekta, o katerem smo danes največ govorili, moram
               poudariti sledeče – z vidika Ministrstva za notranje zadeve ne gre za izredne
               razmerje, to bi želel izpostaviti, ker gre za problematiko, s katero se permanentno
               ukvarjamo ves čas. Res pa je, da smo danes opozorili na možnost nekoliko
               intenzivnejšega dogajanja na tem področju v naslednjem obdobju, kar se tiče teh
               rednih migracij; in na aspekt dogovarjanja v okviru Evropske unije za preselitev, za
               ponovno nastanitev in tako naprej, ki pa še ni končana."</q> Možnosti sta torej dve: ali
               ministrica ni vedela, kaj govori; ali pa je namesto stališča Slovenije in ministrstva
               govorila v lastnem imenu.</p>
               <p>Gremo dalje. Na začetku septembra na izrednem zasedanju Sveta za pravosodje in
               notranje zadeve je bilo stališče ministrice že nekoliko drugačno. Pri vprašanju
               obveznih kvot ni bilo več jasno, ali jih podpiramo, ali ne. Stališče ministrice je
               bilo precej zmedeno, najprej je trdila, da Slovenija sprejema obvezne kvote in bo
               sprejela dodatnih 631 oseb; takoj zatem pa opozorila, da mora biti solidarnost
               prostovoljna. V tem času je ministrica najverjetneje že ugotovila, da je stavek
               <q>"Obveznim kvotam ostro nasprotujejo Poljska, Češka, Slovaška, Madžarska in Slovenija"</q>
               že sam po sebi nedopusten. Pomembno vlogo pri rahli spremembi stališča je v tem času
               najverjetneje odigralo tudi dejstvo, da je Madžarska dokončala z izgradnjo zidu na
               meji in se je že nakazovalo na možno preusmeritev beguncev proti Sloveniji. Na to bi
               morala biti ministrica pripravljena že mnogo prej. Različnih možnih scenarijev očitno
               ni proučila. Ministrica je nato zatrjevala, da je Slovenija več kot pripravljena na
               begunce, pripravili so tudi kontingenti načrt ter na seji Odbora za notranje zadeve
               zatrjevali, da je Slovenija pripravljena na prihod beguncev, da so potrebni ukrepi in
               scenariji pripravljeni in da ne bo nobenih težav. V Združeni levici smo ministrico in
               vlado vseskozi opozarjali, da iz dokumentov, ki nam jih je predložila, ni razviden
               niti en ukrep, ki bi ga morali nujno sprejeti. Podali smo konkretne predloge in
               rešitve, ki bi dejansko zagotovili zaščito beguncem ter preprečili njihovo vračanje
               na Madžarsko.</p>
               <p>Ministrica našim predlogom seveda ni prisluhnila, prisluhnila ni niti predlogom in
               opozorilom s strani nevladnih organizacij. Prav tako ni hotela slišati nič o
               obstoječih sodbah Evropskega sodišča za človekove pravice, ki je jasno zavzelo
               stališče glede vračanja beguncev in da je slepo upoštevanje Dublinske uredbe
               nedopustno. Sodišče je pri tem izpostavilo obveznost držav članic EU, da ocenijo
               tveganje za pojav kršitev konvencije pri izvrševanju Dublinske uredbe, ki se nanašajo
               predvsem na vračanje oseb. Vsa ta opozorila so bila preslišana; Slovenija pa je,
               dokler Hrvaška ni odstopila od danih obljub, vse begunce, ki so se zatekli k nam,
               vrnila bodisi na Hrvaško bodisi na Madžarsko. Ministrica jasnega stališča do ravnanja
               madžarskih oblasti niti ni zavzela, preprosto ni videla nobenih težav v tem, da se
               begunce vrača v kaos in nehumane razmere, ki vladajo na Madžarskem. Vse, kar je
               ministrica zagotovila, je, da Slovenija ne bo zapirala meja; naslednji dan pa jih je
               zaprla. Kljub temu je še naprej vztrajala pri tem, da meje niso zaprte, da smo dolžni
               biti varuhi schengna ter da moramo spoštovani evropski pravni red. Pa četudi nam je
               bilo vsem popolnoma jasno, da schengenska in dublinska pravila ne delujejo več in da
               jih nikakor ni možno uporabljati tako, da pri tem ne bi bilo kršitev Evropske
               konvencije o varstvu človekovih pravic. Kako zelo naj bi bila Slovenija pripravljena
               na prihod večjega števila beguncev, se je jasno pokazalo pretekli vikend. Če smo s
               prebiranjem dnevnih novic in spremljanjem informativnih oddaj dobili občutek, da
               stvari funkcionirajo in potekajo brez večjih težav, pa je bila realnost na terenu
               povsem drugačna. Na terenu je vladal kaos. Begunci so po tri dni čakali pred mejnim
               prehodom, prevozi do zbirnega centra so bili naključni. Nihče ni točno vedel, kdaj in
               koliko avtobusov bo prišlo do meje. Ko so razporejali begunce po nastavitvenih
               centrih, je prihajalo tudi do situacij, ko so člane iste družine namestili na
               različnih koncih Slovenije. Begunci so pri tem po registraciji prejeli potrdila v
               slovenskem jeziku, niso vedeli niti, kaj registracija zanje pomeni, niti ali lahko
               nadaljujejo pot. Ne želimo si niti zamisliti, kakšna bi bila situacija, če se ne bi
               angažiralo toliko humanitarnih in nevladnih organizacij ter prostovoljcev. Še civilne
               zaščite niso uspele angažirati pred nedeljo, ko se je situacija že skoraj povsem
               umirila. O popolni nepripravljenosti Ministrstva za notranje zadeve na begunsko krizo
               pa priča dejstvo, da ministrica ni uspela poskrbeti niti za policiste, ki so bili
               napoteni na mejo. Ravno oni so tisti, ki so na koncu največkrat tarča kritik, čeprav
               izvajajo le politike, ki jih sprejema ministrstvo. Poleg tega, da so bili begunci
               predvsem prepuščeni v oskrbo prostovoljk in prostovoljcev ter humanitarnih in
               nevladnih organizacij, je bilo enako tudi s pripadniki policije. Ministrica jim
               medtem, ko so po 12 in več ur izvajali njena navodila, ni uspela zagotoviti niti
               toplega obroka. Ob tem pa je bila ravno v tem času sprejeta še ena zgrešena odločitev
               vlade, ki ji po našem mnenju ministrica za notranje zadeve ni nasprotovala. V nedeljo
               je namreč vlada sprejela odločitev o sodelovanju Republike Slovenije v prvem delu
               druge faze operacije Evropske unije v južnem delu osrednjega Sredozemlja, EUNAVFOR
               MED, ki pomeni še zaostrovanje zgrešenih politik, ki so krizo povzročile in jo
               perpetuirajo. Ministrica sicer o vzrokih za tako imenovano begunsko krizo nikoli ni
               želela govoriti, niti ni odgovarjala na vprašanja, ki smo ji jih v zvezi s tem
               zastavljali.</p>
               <p>Simptomatično je, da Evropa in z njo Slovenija poudarjata, kako morata rešiti
               problem največje begunske krize po drugi svetovni vojni, pri tem pa pozabita
               povedati, da rešujemo problem, ki smo ga zakuhali sami, tudi Slovenija. Begunska
               kriza je posledica dolgoletnega ekonomskega izčrpavanja držav v svetovni periferiji
               in stalne politične destabilizacije tega območja. Spomnimo se le invazije na Irak s
               strani koalicije voljnih, ki jo je z vilensko izjavo podprla tudi Slovenija. Da se
               Evropska unija niti malo ne zaveda zgrešenosti svoje politike, najlepše kaže ravno
               to, da svojo humanitarno operacijo Triton, pri kateri je tudi slovenska vojska
               pomagala reševati brodolomce na odprtem morju, nadomesti z operacijo EUNAVFOR MED, ki
               je povsem nekaj drugega. Ta operacija predvideva potapljanje ladij z namenom, da se
               nasilno odreže begunce od transportnih poti. To bo pomenilo dražitev transporta v
               Evropo in vse več beguncev bo ostalo ujetih na obali Severne Afrike, v begunskih
               taboriščih in na vojnih območjih. To bo še dodatno poslabšalo že tako veliko
               humanitarno stisko, v kateri so se ti ljudje znašli. Vlada, vključno z ministrico za
               notranje zadeve, s tem očitno nima posebnih težav. Sklep je bil najbolj verjetno
               sprejet v nedeljo ravno zato, ker je bila vsa javnost osredotočena na dogajanje ob
               hrvaško-slovenski meji.</p>
               <p>Zadnje dni se je situacija na mejnih prehodih umirila, večjega števila beguncev v
               zadnjih dneh nismo sprejeli. Pričakovali smo, da bo na podlagi slabih izkušenj
               preteklega vikenda ministrica nemudoma pripravila vse potrebne ukrepe, ki bi
               zagotovili, da bo v prihodnje res vse potekalo brez težav. Razen tega, da je ponovno
               spremenila svoje stališče glede predloga Evropske komisije, tudi tokrat ni naredila
               ničesar. Še vedno vztraja pri igranju varuha schengna, še vedno zagovarja spoštovanje
               nedelujočih evropskih pravil. Begunci so povsem odvisni od vsakodnevne politike
               posameznih evropskih držav članic, ki enkrat odpirajo meje in sprejemajo begunce;
               spet drugič pa meje zapirajo in begunce vračajo nazaj, od koder so prišli. Še vedno
               nismo vzpostavili humanitarnega koridorja, še vedno nismo omogočili beguncem varnega
               in legalnega prehoda v države, v katerih želijo zaprositi za azil. Še vedno se v
               javnosti neupravičeno širi strah o varnostnih tveganjih, o odškodninski odgovornosti
               vseh, ki bodo beguncem morali pomagati. Konec koncev ministrica niti vse bolj
               naraščajoče ksenofobije, ki preplavlja predvsem socialna omrežja, ni zmogla javno
               obsoditi.</p>
               <p>Na tem mestu je treba nujno izreči pohvalo vsem prostovoljkam in prostovoljcem,
               humanitarnim organizacijam, nevladnim organizacijam, zdravstvenemu osebju,
               policistom, vojakom, pripadnikom civilne zaščite in vsem ostalim, ki so pretekli
               teden pomagali na terenu in so svojo nalogo opravili izvrstno, in to kljub temu, da
               jim ministrica pri tem ni zagotovila vseh potrebnih pogojev za nemoteno delo. Ob
               vsem, kar je bilo povedanega, so vse nejasnosti v zvezi z nekdanjim kosovskim
               premierjem zanemarljive. Zaradi tega in vsega že prej navedenega bomo v Združeni
               levici interpelacijo podprli. Interpelacijo bomo podprli ne glede na to, da se samo
               besedilo interpelacije nanaša na povsem drug primer. Prepričani smo, da so podani vsi
               razlogi, da se mag. Vesno Györkös Žnidar razreši s funkcije ministrice za notranje
               zadeve. Hvala.</p>
            </sp>
            <sp xml:id="SDZ7-Redna-11-2015-09-24.sp19">

               <speaker>PREDSEDNIK DR. MILAN BRGLEZ:</speaker>

               <p>Pred nadaljevanjem bi se rad zahvalil predsedniku Vlade za prisotnost na seji. Za
               odsotnost pri nadaljevanju seje se je opravičil zaradi odhoda na službeno pot v
               tujino.</p>
               <p>Sedaj pa ima besedo Poslanska skupina Nove Slovenije – krščanskih demokratov, v
               njenem imenu gospod Jernej Vrtovec.</p>
            </sp>
            <sp xml:id="SDZ7-Redna-11-2015-09-24.sp20">

               <speaker>JERNEJ VRTOVEC (PS NSi):</speaker>

               <p>Spoštovani gospod predsednik Državnega zbora, spoštovani ministrski zbor, spoštovani
               kolegice in kolegi!</p>
               <p>Interpelacija je ustavno določen institut parlamentarne kontrole nad delovanjem
               vlade ali posameznega ministra. S tem institutom parlament vpliva na način dela
               izvršne veje oblasti. Institut interpelacije je bil doslej uporabljen dokaj pogosto,
               a kot vemo, uspešen pa v zares maloštevilnih primerih. Toda pravi cilj vložene
               interpelacije je najpogosteje prav to, da odpremo širšo razpravo o politiki vlade
               oziroma posamičnega ministrstva na posamičnem področju, kar pa je pogosto koristno
               zlasti za koalicijo, da se v razpravi sooči z argumenti za in proti posamični
               politiki, ki jo vodi. Spoštovani zbor, razprava o delu in odgovornosti ministrice za
               notranje zadeve mag. Vesne Györkös Žnidar je prišla na sejo Državnega zbora v pravem
               času. Predmet interpelacije ministrice se sicer nanaša na domnevno nezakonit odvzem
               prostosti visokemu kosovskemu politiku, nekdanjemu kosovskemu predsedniku Vlade
               Ramushu Haradinaju na Letališču Jožeta Pučnika. Ramusha Haradinaja so naši varnostni
               organi aretirali ob vrnitvi iz Nemčije na podlagi srbske mednarodne tiralice iz leta
               2004. Če je šlo torej za veljavno tiralico, so naši organi ravnali pravilno. Poraja
               pa se vprašanje, kako je Ramush Haradinaj nemoteno potoval po ostalih državah
               Evropske unije, saj je na Letališče Jožeta Pučnika prišel naravnost iz Nemčije.
               Ramush Haradinaj je trdil, da so vsa evropska letališča umaknila tiralico zoper
               njega, ob tem pa velja tudi izpostaviti, da so bili zoper njega vsi postopki pred
               haaškim sodiščem tudi zaključeni.</p>
               <p>Spoštovani, ob tem zapletu pri Ramushu Haradinaju velja izpostaviti še en primer, in
               sicer nenavadno okoliščino, ko je minister Erjavec sedaj povedal, da se je minister
               za pravosodje Goran Klemenčič odločil, da izročitve Haradinaja Srbiji ne bo dovolil,
               tudi če bo sodišče tako odločilo. To, da minister pravi, da ne bo spoštoval odločitve
               v tem primeru kranjskega sodišča, je vse prej kot nenavadno. Sam predmet
               interpelacije, torej primer Haradinaj, po našem mnenju še ni dovoljšen razlog za
               interpelacijo ministrice za notranje zadeve; problemi so drugje, predvsem
               neoperativnost in neodzivnost ministrice na migrantsko krizo. V oči bodejo druge
               napake, ki jih je moč opaziti pri delu ministrice za notranje zadeve. Soočamo se s
               perečo migrantsko problematiko in njenimi varnostnimi vidiki, kar nedvomno sodi v
               pristojnost dela ministrice za notranje zadeve. Varnostne vidike problematike smo
               obravnavali včeraj na seji Državnega zbora. Popolnoma upravičeno se pojavljajo očitki
               na račun dela ministrice, ki se navezujejo na reševanje aktualne migrantske
               problematike. V Novi Sloveniji menimo, da ministrica za notranje zadeve ni dorasla
               tej krizni situaciji, ko na slovenska vrata trkajo migranti, da bi prečkali našo
               državo. Če pogledamo po državah Evropske unije, lahko opazimo, da so ta trenutek
               notranji ministri tisti, ki komentirajo, pomirjajo, koordinirajo vse dejavnosti v
               zvezi z migrantsko krizo. Pri teh zgodbah naše ministrice v Sloveniji ni čutiti; tudi
               pri zasedanjih, ki smo jih imeli v državnem zboru, je veliko nalogo opravil sekretar
               Šefic. Nekako se zdi, da je ta trenutek prav on slovenski notranji minister.</p>
               <p>Spoštovani kolegice in kolegi, ni težava, da se minister eno leto ne pojavlja v
               javnosti, če so razmere običajne. Težava nastane tedaj, ko so razmere skrajno resne,
               in te razmere so danes. Prav danes bi mi potrebovali odziv ministrice. Namesto
               ministrice pa se, kot sem že dejal, v medijih pojavlja državni sekretar. Zakaj pa je
               v zdajšnjih razmerah pomembna pojavnost ministrice za notranje zadeve? Zato, ker je
               ministrica tista avtoriteta, ki lahko ljudi v takšni situaciji pomiri in vlije
               zaupanja, da so razmere pod nadzorom. Šele po treh dneh je ministrica imela
               novinarsko konferenco, pred tem pa je nastopal državni sekretar. V soboto, ko je bila
               situacija na meji skrajno resna, smo državljani ministrico pričakovali ob predsedniku
               Vlade v Brežicah. Običajno bi tudi bilo, da bi ministrica odšla na Obrežje in
               Rigonce, da bi se na mestu, kot se reče, seznanila s situacijo. Temu žal nismo bili
               priča. Da ni prave koordinacije za reševanje migrantske krize, nam poročajo tudi
               župani. Pravijo, da vse poteka prepočasi, da ni koordinacije, da so bili o vseh
               načrtnih in aktivnostih zelo pozno obveščeni. In tudi tovrstna poročanja kažejo na
               to, da na večji val beguncev nismo najboljše pripravljeni. Koordinacija na terenu je
               šepala že sedaj, ko je na južno mejo potrkalo zgolj nekaj več ko tri tisoč migrantov;
               kaj lahko pa bi jih bilo 20 tisoč, če se hrvaška vlada ne bi odločila, da bo vagone
               in avtobuse migrantov pospremila na madžarsko mejo. Če bi namesto na Madžarsko
               doživeli tovrstni migrantski val v Sloveniji, bi bila situacija še danes precej
               drugačna.</p>
               <p>Največji očitek v teh dneh krize pa se nanaša tudi na oskrbo policije na mejnih
               prehodih. Policisti pravijo, da so bili v službi nepretrgoma več kot 26 ur, v vsem
               tem času pa naj bi jim dostavili le dva sendviča in vodo. Pijačo in hrano so morali,
               če je bilo to sploh mogoče, kupovati z lastnim denarjem. Popolnoma naj bi zatajila
               tudi logistika. Da je bilo stanje prav takšno, je navedel policijski sindikat ter
               tudi posamezni policisti na družbenih in socialnih omrežjih. Spoštovana gospa
               ministrica! Ob tem se v Novi Sloveniji sprašujemo, kako naj policisti varujejo mejo,
               če so dobesedno lačni in utrujeni. Če govorimo, da je šlo za logističen zaplet,
               govorimo torej o nepripravljenosti, o nepripravljenosti na krizno situacijo, govorimo
               o veliki napaki. Tudi sicer je opremljenost naše policije v zelo slabem stanju in
               ministrica za notranje zadeve je prva, ki je dolžna zagotoviti pogoje za nemoteno
               delo policije. Tega do sedaj ministrica za notranje zadeve ni naredila, kar je še en
               naš očitek več. Imamo torej policijo, ki dela v pogojih, ki niso več varni niti za
               njihovo lastno varnost; in kot kaže, se v prihodnje pogoji ne bodo bistveno
               izboljšali.</p>
               <p>Spoštovani kolegice in kolegi, spoštovana gospa ministrica! Opisani očitki – nekaj
               drugih bomo izpostavili tudi med današnjo razpravo – so razlogi, da bomo poslanci
               Poslanske skupine Nove Slovenije – krščanskih demokratov interpelacijo zoper
               ministrico mag. Vesno Györkös Žnidar podprli. Najlepša hvala.</p>
            </sp>
            <sp xml:id="SDZ7-Redna-11-2015-09-24.sp21">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nepovezanih poslancev, v njenem imenu dr. Bojan
               Dobovšek.</p>
            </sp>
            <sp xml:id="SDZ7-Redna-11-2015-09-24.sp22">

               <speaker>DR. BOJAN DOBOVŠEK (PS NP):</speaker>

               <p>Hvala. Spoštovani vsi, ki spremljate to sejo!</p>
               <p>Osnova današnje interpelacije je pridržanje in odvzem diplomatskega potnega lista
               osebi, ki ji je bila po prečkanju meje in tiralici Interpola odvzeta prostost. Odprta
               so ostala številna vprašanja. Zakaj postopka niso izvedli v razvitih državah Evropske
               unije, kjer velja načelo Ordnung und Disziplin; in je ta oseba nemoteno prečkala te
               meje. Gre za vprašanje taktnosti dela organov v takšnih primerih, kar se je izkazalo
               že večkrat in za kar smo bili pohvaljeni, da so organi pregona delovali taktno. To
               kaže na nekoordinirano delo ministrstev in posameznih institucij znotraj Slovenije in
               tudi v povezavi z Evropsko unijo ali na področju Balkana. To so eni izmed razlogov, o
               katerih je bilo pisano že v interpelaciji. Menim, da je problematika mnogo širša, na
               kar so opozorili kolegi Združene levice. Gre za to, da prihaja do nezadovoljstva
               ljudi, predvsem nezadovoljstva v policiji; to pa zaradi nizkih plač, neplačanih
               dodatkov, zaradi števila zaposlenih, ki se zmanjšuje, in zaradi investicijske
               podhranjenosti. Moram opozoriti na dejstvo, da sta oba policijska sindikata prišla do
               nas, poslancev. Na pobudo Združene levice, SDS in naših poslancev smo na Odboru za
               notranje zadeve, javno upravo in lokalno samoupravo organizirali sejo, na kateri smo
               izpostavili to problematiko. Namesto ministrice smo vršili pritisk na ministra
               Mramorja za več sredstev in boljše pogoje dela policije. In mi smo tisti, ki si lahko
               delamo zasluge, da bo v sedanjem proračunu več denarja namenjeno policiji.
               Problematika je veliko širša in ne sprejemam odgovorov, da so krive druge
               institucije. Ministrica navaja po načelu vročega kostanja, da so krivi v Interpolu,
               da so krivi na Balkanu, se pravi Srbi; da so krivi Albanci in da je krivo pravosodje
               ter prenaša krivdo na ministra za pravosodje. Po enem letu bi pričakovali številne
               odgovore na vprašanja, ki so ostala nerešena. Vloga policije – zmanjšuje se število
               policistov, veča se zasebni sektor, vse več je poslov, ki jih za policijo opravlja
               neke druge institucije; in s tem seveda trpi varnost. Denar se najde za tako imenovan
               outsoursing; ne pa za policiste.</p>
               <p>Kaj delamo do evropskih institucij? Koliko smo prisotni v Evropi? Vidimo, da je
               ministrica premalo prisotna v evropskih institucijah. Prav tako zaradi pomanjkanja
               denarja ni denarja, da bi pošiljali svoje ljudi na delo v evropske institucije, kar
               posledično pomeni, da pomanjkanje pretoka informacij pomeni tudi dejstvo, da v
               interpelaciji nismo ustrezno sodelovali z organi, kot so Interpol, Europol in
               podobni. Ni denarja za članstvo, ni denarja za zaposlitve in podobno. Nismo
               odgovorili na paradigmo, ali bo policija delovala za varnost ljudi, ali pa gre za
               povečan nadzor in kontrolo nad ljudmi. Tu je tisto zaskrbljujoče dejstvo, da
               prehajamo v avtoritarno državo. Če pogledamo, ima ena stranka vodstvo v zakonodajni
               veji oblasti in ima ena stranka ministra za pravosodje ter ministra za notranje
               zadeve. To se še ni zgodilo v zgodovini Slovenije. Vemo, da je bilo večkrat
               kritizirano, da ena stranka ne sme imeti v nadoblasti sodstva in policije, kajti
               potem se lahko po tem načelu nekoga sprocesira od začetka do konca; kajti vse je v
               oblasti ene stranke in ni tako imenovanega checks and balances, da bi se medsebojno
               preverjalo. Kakšno doktrino zavzemamo? Ali zavzemamo doktrino vojne proti kriminalu,
               kot vse kaže; ali pa gremo v sodobne doktrine zmanjševanja škode in približevanja
               lokalnemu nivoju. Pritisk na policijo po vse večji učinkovitosti in medijski
               popularnosti s hišnimi preiskavami in podobnim ter kazanje rezultatov ustvarja
               pregorelost ljudi in stres pri delu, na kar so nas opozorili sindikalisti. Mislim, da
               izraba migracij za promocijske potrebe ni dobra, kajti migracije so trenutno zelo
               velik problem in nastajanje slumov, favel in koncentriranja ljudi v takšnih območjih
               bo v prihodnje povzročalo še več problemov. Mi se komaj soočamo z zdajšnjimi
               problemi, da bi pa mislili dva koraka naprej, o tem nismo videli nobene strategije.</p>
               <p>Za konec bi poudaril še to, da se pozablja na varnost policistov, pa ne gre samo za
               varnost pred dejanskimi ogrožanji, ampak tudi za ekološko in zdravstveno varnost, na
               kar smo prav v primeru migracij pozabili. Priča smo novemu konceptu varnosti v
               Evropi, in sicer se gradi varnost od spodaj navzdol – policisti se približujejo
               lokalnemu nivoju in s tem pridobivajo ustrezne informacije ter lahko ustrezno
               preventivno delujejo; pa tudi seveda represivno, kar je njihovo osnovno. Žal pa se
               institucija ocenjuje od zgoraj navzdol – po tistemu, ki vodi institucijo. Hvala.</p>
            </sp>
            <sp xml:id="SDZ7-Redna-11-2015-09-24.sp23">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, v njenem imenu dr. Simona
               Kustec Lipicer.</p>
            </sp>
            <sp xml:id="SDZ7-Redna-11-2015-09-24.sp24">

               <speaker>DR. SIMONA KUSTEC LIPICER (PS SMC):</speaker>

               <p>Hvala lepa. Lep pozdrav, predsednik Državnega zbora, ministrica za notranje zadeve,
               ministrski zbor in seveda dragi kolegice in kolegi; še posebej manj kot polovica
               poslancev Poslanske skupine SDS – predlagateljice današnje interpelacije, ki je ta
               trenutek z nami!</p>
               <p>Preden povem stališče Poslanske skupine Stranke modernega centra, SMC, naj kot
               zanimivost povem, da danes že desetič interpeliramo ministra oziroma ministrico za
               notranje zadeve od sklicev državnih zborov oziroma vlad po letu 1992 dalje. To
               pomeni, da je to eno od najbolj popularnih ministrstev, ki se jih interpelira. In kot
               bomo tudi zelo kmalu slišali, preprosto zato, ker je interpelirati zelo preprosto
               storiti. Potrebujemo deset poslancev, deset poslanskih podpisov za to, da se lahko
               gremo interpelacijo. In tole danes spominja na nekaj takšnega, na za demokracijo zelo
               nevarno igračkanje. Sedaj pa naše poslansko oziroma stališče naše poslanske skupine.
               Za začetek, kot sem že nakazala nekaj besed najprej o vlogi in namenu interpelacije v
               parlamentarni demokraciji. Interpelacija je prvi od sicer več mehanizmov, ki jih ima
               na razpolago parlament, da ministre, ki jih na predlog predsednika Vlade imenuje
               parlament sam, pokliče na odgovornost poročanja o delu ministrov, če je to potrebno.
               Na takšen način parlament poleg vlade oziroma njenega predsednika igra vlogo
               nadzornika nad delom posameznega ministra. S tem se daje velika pristojnost ne le
               ministrom, ampak tudi in predvsem parlamentu; in z njo posledično, pazite, tudi
               velika odgovornost. Odgovornost, da se navede utemeljene razloge za interpelacijo, ko
               se jo zahteva; in končno tudi, da se pri tem aktu spoštuje temeljno človekovo
               dostojanstvo do tistega, ki se ga interpelira. Oboje je predznak državotvornega
               obnašanja, neodvisno od tega, ali smo koalicija, ali smo opozicija. V slovenskem
               sistemu je interpelacija najstrožji in hkrati s precej malo napora izvedljiv nadzorni
               instrument, ki ga imajo v rokah po pravilu – in s tem ni nič narobe – v praksi
               predvsem opozicijski poslanci v Državnem zboru, da pokličejo ministre na odgovornost.
               Po 118. členu Ustave Republike Slovenije namreč po eni strani zadošča oziroma je
               možno, da že relativno majhna skupina desetih poslancev sproži interpelacijo o delu
               vlade ali posameznega ministra. Hkrati pa se potem ta stopnja odgovornosti nadalje
               stopnjuje na takšen način, da mora Državni zbor kot celotni kvorum o dokončni
               odločitvi glede interpelacije oziroma izreku nezaupnice to storiti z najmanj večino
               vseh poslancev, torej šestinštirideset in več.</p>
               <p>Kje smo na današnjem konkretnem primeru interpelacije? Skupina 21 poslancev iz vrst
               Poslanske skupine SDS je 24. junija letos sprožila interpelacijo zoper ministrico za
               notranje zadeve s pojasnili, da je slovenska policija z – po njihovem – nezakonitim
               odvzemom prostosti nekdanjemu kosovskemu premierju Haradinaju storila sledeče: kršila
               domači in mednarodni pravni red; zmanjšala ugled naše države v mednarodnem prostoru
               ter posledično povzročila politično in gospodarsko škodo Republiki Sloveniji pri
               njenem sodelovanju z Republiko Kosovo. V nadaljevanju bom nanizala in hkrati tudi
               ponovila ključna strokovno podprta dejstva, na podlagi katerih v Poslanski skupini
               Stranke modernega centra vse ministrici očitane kršitve oziroma, kot je v celoti na
               začetku že pred mano izrekel naš predsednik Vlade, obtožujoče navedbe – obtožujoče,
               kolegi SDS – kategorično zavračamo. Najprej o predpostavljenih kršitvah domačega in
               mednarodnega pravnega reda. Policija ima pri izvajanju postopka tiralice zelo omejene
               pristojnosti in nima pristojnosti odločanja. Skozi celoten postopek obravnave
               ministrici v interpelaciji očitanega primera je policija delovala v skladu z
               naslednjim veljavnim pravnim redom. Navedla bom, katere zakone je upoštevala: Zakon o
               organiziranosti in delu policije, Zakon o nalogah in pooblastilih, Zakon o nadzoru
               državne meje, Zakon o kazenskem postopku, Konvencijo Združenih narodov o posebnih
               misijah in Zakonik o schengenskih mejah. Sedaj pa še malo bolj konkretno. Pri
               preverjanju podatkov potnega lista gospoda Haradinaja je bilo zabeleženo veljavno
               mednarodno iskanje. Opravljeno je bilo tudi telefonsko preverjanje veljavnosti ukrepa
               preko Nacionalnega biroja Interpola v Slovenji, ki je potrdil veljavnost in
               preverjanje s strani uslužbenca oddelka SIRENE pri Interpolu Srbija, ki so veljavnost
               ukrepa ustno potrdili, naslednji dan tudi z uradnim obvestilom. Ponovno na tej točki
               poudarek na dejstvu – tiralica je bila takrat veljavna. Po potrditvi veljavnosti
               tiralice je policija gospodu Haradinaju odvzela prostost. Opravila je postopek
               odvzema prostosti v skladu z veljavnimi predpisi, ustno ga je seznanila s pravicami v
               angleškem in pisno v albanskem jeziku. Na njegovo zahtevo je o odvzemu prostosti
               obvestila diplomatsko-konzularno predstavništvo Kosova in o tem obvestila
               preiskovalno sodnico Okrožnega sodišča. S privedbo gospoda Haradinaja na Okrožno
               sodišče je policija izvršila naloge iz svoje pristojnosti v zvezi z veljavno
               mednarodno tiralico. Realizacija mednarodne tiralice je v izključni pristojnosti
               pravosodja; policija pri tem nima nikakršne možnosti oziroma pooblastil odločanja.</p>
               <p>Pomembno je spomniti, da se gospod Haradinaj v postopku ni skliceval na diplomatsko
               imuniteto in ni predložil dokumentov, ki bi dokazovali, da ima status diplomata na
               posebni diplomatski misiji Kosova. Republika Slovenija o tem niti ni bila obveščena.
               Dejstvo, da je gospod Haradinaj na specialni diplomatski emisiji, so pristojni v
               postopku izvedeli šele iz diplomatske note, ki jo je Veleposlaništvo Kosova poslalo
               Ministrstvu za zunanje zadeve Republike Slovenije. Postopek proti gospodu Haradinaju
               se je namreč končal potem, ko je Ministrstvo za zunanje zadeve posredovalo na Okrajno
               sodišče diplomatsko noto, da je prošnja Veleposlaništva Kosova utemeljena in naj mu
               vrnejo potni list ter omogočijo nadaljnje potovanje. Kot je očitno, vse navedeno
               jasno zavrača procese, po katerih bi se lahko ministrici očitalo kakršnokoli
               objektivno ali politično odgovornost ter neukrepanje na tej točki. En dan po nastalem
               dogodku je ministrica tudi zahtevala poročilo policije in mnenje Direktorata za
               policijo in druge varnostne naloge, iz katerih izhaja, da je delovala strokovno in
               zakonito. S tem je možno zavrniti tudi očitek o opustitvi dolžnega ravnanja pri
               izvajanju nadzora nad izvajanjem veljavnih predpisov s področja dela policije.</p>
               <p>Očitkov glede odgovornosti ministrice, da je bila povzročena politična škoda v
               odnosih z Republiko Kosovo ter škoda slovenskim gospodarskim družbam, ki poslujejo v
               Republiki Kosovo, sploh ni možno jemati resno. Prav nasprotno, s korektno in
               transparentno izvedenim postopkom se je okrepilo zaupanje članic v Interpol,
               učinkovitost dela policije in izpolnjevanje zavez Slovenije pri varovanju schengenske
               meje. Očitki, naslovljeni na ministrico, so po mnenju Poslanske skupine Stranke
               modernega centra utemeljeni na nerazumevanju zakonitega dela policije, na
               nepreverjenih dejstvih, ki ne zdržijo presoje, in končno tudi na nedostojnem poskusu
               osebnega obračunavanja podpisnikov interpelacije z ministrico. Zaradi vsega
               navedenega v Poslanski skupini Stranke modernega centra interpelacijo zoper
               ministrico zavračamo v vseh očitanih točkah. Še več, v luči v začetku navedenega
               razumevanja mehanizma interpelacije smo prepričani, da razlogi, vsebine in tudi odnos
               do ustavnega mehanizma interpelacije s strani podpisnikov mečejo slabo luč na
               odgovorno izvajanje ustavne funkcije, ki jo pri svojem delu v odnosu do izvršne veje
               oblasti opravlja Državni zbor.</p>
               <p>Ministrici že na tem mestu sporočamo, da bo Poslanska skupina Stranke modernega
               centra soglasno nasprotovala njeni interpelaciji in ji ob tej priložnosti želimo vse
               dobro pri nadaljnjem uspešnem vodenju ministrstva ter pri odzivanju na številne
               resorne izzive aktualnega časa; na čelu z naslavljanjem notranjih varnostnih ter
               drugih vidikov begunske oziroma migrantske problematike, ki so v področnem delokrogu
               njenega ministrstva. Hvala lepa.</p>
            </sp>
            <sp xml:id="SDZ7-Redna-11-2015-09-24.sp25">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, v njenem imenu dr. Vinko
               Gorenak … khm khm.</p>
            </sp>
            <sp xml:id="SDZ7-Redna-11-2015-09-24.sp26">

               <speaker>DR. VINKO GORENAK (PS SDS):</speaker>

               <p>Deluje, predsednik. Ja, deluje. Hotel sem povedati, da deluje, poslanci so popolnoma
               tiho. Se pravi, če naredimo khm khm, potem ni treba dajati opominov. Mogoče v
               prihodnje uporabite to metodo.</p>
               <p>Spoštovana gospa ministrica! Ostrina, s katero ste začeli oziroma ste prebrali svoj
               nastop – jaz svojih nastopov ne berem –, mi daje možnost, da svoj nastop prilagodim
               vašim besedam. Rekli ste, da ne poznam policije in dela policije. To ste rekli meni,
               ki sem tam preživel 30 delovnih let. In si upam trditi eno samo stvar – da nikoli ne
               boste poznali dela policije toliko kot jaz, ker nikoli ne boste tam preživeli 30 let.
               Glede na trditev, ki ste jo izrekli, da ne poznam dela policije; mislim, da delo
               policije vsaj približno poznam in da o policiji nekaj vem, nekaj pa izvem. Zato bi
               vas za začetek vprašal, zakaj naročate službam, naj skušajo izvedeti, kaj bo Gorenak
               vprašal pri interpelaciji? Nenavadno. Kaj bo Gorenak vprašal pri interpelaciji,
               pravzaprav ni policijsko delo, ni delo nobenega od direktoratov. In drugo vprašanje,
               kaj delate? Tako mi pravijo, da v službo večinsko prihajate ob deveti uri in greste
               domov ob pol treh. Mogoče bi za začetek odgovorili na to vprašanje. Drugih ne bom
               postavljal. Ampak kljub temu bom rekel, v startu ponujam možnost umika interpelacije,
               v startu. To je poslovniško možna zadeva, besed nisem izrekel na pamet. Poslanski
               skupini bom to predlagal, če mi odgovorite na eno preprosto vprašanje. Ministrica,
               predlagam vam, da na hitro ustanovite mali štab, povabite recimo gospo Kozlovič, ki
               se tudi spozna na te zadeve; gospoda Ferlugo, ki tudi nekaj ve o teh stvareh; gospoda
               Šefica, ki sploh veliko ve o tem; gospoda Stareta, vrhunskega policijskega
               strokovnjaka, ki je danes državni sekretar na pravosodju; gospoda Krašovca,
               generalnega sekretarja Vlade, ki je sodnik in bivši policist kriminalist, veliko ve.
               Skušajte mi odgovoriti na naslednje vprašanje in takoj bom predlagal možnost
               poslanski skupini, da umakne interpelacijo, ker je to pač po Poslovniku možno.
               Vprašanje je sledeče: Kako je mogoče, da imamo mi centralni računalniški sistem, ki
               je v Lyonu? To je en računalnik, ki ima tisoče ekranov, eden od ekranov je na Brniku,
               eden od ekranov je v Londonu, eden je v Parizu, eden je v Berlinu, eden je ne vem
               kje. In enotni računalniški sistem ima tudi enotne ekranske slike v vseh državah.
               Zahteva enoten vnos podatkov; policist na Brniku, v Rimu, Berlinu in kjerkoli vnese
               točno iste podatke. In kako je mogoče, da je odgovor tega istega centralnega
               računalnika iz Lyona, zdaj moram po ljudsko povedati, v Berlin, Rim, London, Haag,
               Bruselj, kamor želite – neproblematična oseba. Kako je možno, da v Ljubljano iz tega
               istega računalnika pride drug odgovor – prijeti. Če mi znate na to odgovoriti, je to
               mali čudež. To je pravi mali čudež. Edini odgovor, ki ga ne bi sprejel, je ta, da se
               je računalnik pokvaril; ker potem se je pokvaril za vse. Potem se je pokvaril tudi za
               London, Pariz, Berlin in tako dalje. Zakaj bi zdaj ta računalnik v Ljubljano poslal
               podatek <q>"prejeti"</q> za isto osebo in isti potni list; saj ni imel dveh potnih listov?
               Če odgovorite na to vprašanje, sem jaz pripravljen predlagati poslanski skupini, da
               umaknemo interpelacijo, če znate na to odgovoriti. Moj predlog je bil resen, skušajte
               odgovoriti na to vprašanje.</p>
               <p>Zadeva je zelo preprosta, kako je mogoče, da računalnik pošlje nek drugi podatek v
               Ljubljano kot v ostale … To je isto, kot da centralni sistem Državnega zbora meni
               pošlje en mail, gospodu Horvatu pošlje drugi podatek, gospe Lipicerjevi pošlje tretji
               podatek; ob tem, da vsi trije zahtevamo isto stvar. Kako bi bilo to tehnično mogoče,
               prosim ministrica, da to razložite. In če znate to razložiti, evo, jaz sem
               pripravljen umakniti zadevo kljub temu, da ste me v startu skušali diskreditirati;
               ampak to mene ne bo vrglo iz tira. Ker ste ženska, bom prilagajal svoje besede tudi
               temu dejstvu; predvsem pa dejstvom in nič drugega. Naša Ustava v 118. členu pravi, da
               deset poslancev vloži interpelacijo. Zdaj se to zdi nekomu sporno, menda je že prej
               gospa Lipicer govorila, da je to malo čudno. Najboljše bi bilo, da bi imeli samo
               koalicijo, pa opozicije ne bi imeli, ampak potem bi bili v nekem drugem sistemu.
               Ustava nam torej to jamči in dokler ne bo Ustava spremenjena, je situacija popolnoma
               jasna. Poslovnik tudi govori o interpelaciji, najmanj deset poslancev jo vloži,
               Državni zbor oziroma predsednik Državnega zbora potem pošlje isti dan zadevo naprej,
               minister pa lahko odgovori … Že Državni zbor, že predsednik Državnega zbora lahko
               naloži, ali je to petnajst dni ali trideset dni ali kakorkoli. Ampak vsi predsedniki
               Državnih zborov, kot tudi sedanji, so ravnali enako – v tridesetdnevnem roku.
               Poslovnik še nadaljuje te zadeve, ampak tisto, kar je zanimivo, je naslednje.
               Minister ima čas za odgovor od 0 do 30 dni. Saj minister lahko odgovori v enem dnevu,
               ni treba v tridesetih dneh odgovoriti. Namreč, minister, ki malo razmišlja, to tudi
               naredi. Jaz sem sam sedel tu nekje zadaj v vlogi interpeliranega ministra, bom malo
               izkušenj kasneje povedal na to temo. Interpelacija zoper mene je bila vložena nekje
               konec decembra leta 2012 in jaz sem na interpelacijo odgovoril v treh dneh. Vlada je
               to takoj odločila in je bilo v Državnemu zboru v manj kot sedmih dneh ali petih dneh
               po vloženi interpelaciji. Hkrati moram povedati, da meni niso pisali drugi odgovora
               na interpelacijo. Iz odgovora ministrice je jasno razvidno, da je več služb pisalo ta
               odgovor, poznam stil pisanja večine teh šefov, ki danes vodijo te službe. Stil
               pisanja je jasen, to je limanka, ki jo je malo napisala policija, malo upravne
               notranje zadeve, nekaj pa Direktorat za policijo in druge varnostne naloge. In
               ministrica je pač prebrala to zadevo. Pa saj to ni nič narobe, jaz sem odgovor pisal
               sam, ampak kljub temu je bil tukaj v recimo petih dneh, približno petih, šestih; ne
               vem, tu nekje. Kaj sem hotel s tem narediti? Hotel sem s tem onemogočiti to, da bi
               poslanci v Državnem zboru, če bi jaz na interpelacijo odgovoril v tridesetih dneh,
               možnost in zraven naložili še marsikaj drugega, kar mogoče ni bil predmet
               interpelacije. Takšna izkušnja je doletela gospod Kresal. Tudi ona je imela
               interpelacijo in mislim, da je bila večina notranjih ministrov, razen prvega, v
               postopku interpelacije. Kaj se je pri njej zgodilo? Temeljni očitek iz interpelacije
               je bil bulmastif in njena vloga. To je bil temeljni očitek. Ampak o bulmastifih je
               bilo skoraj nič govora ali pa zelo malo govora, saj je ven prišel podatek o najemu
               stavbe NPU. In kaj se je zgodilo – večina očitkov je šla na račun najema stavbe NPU.
               In Poslanska skupina Zares je potegnila z opozicijo in je rekla: Ne, ne bomo podprli
               ministrice. Seveda je takratna koalicija stala čvrsto – ne tako kot danes, saj se
               vidi – za ministričinimi dejanji. In takratna koalicija je trdila, da ministrica nima
               nič z najemom stavbe NPU. Ne, ministrica ni kriva, stojimo za njo. To je bilo ostro,
               tako, da je bilo kar kaj. Kaj se je zgodilo leto dni po tistem? Leto dni po tistem
               zavlačevanju gospoda Šoltesa na Računskem sodišču in gospoda Klemenčiča na KPK sta
               pod težo dokazov klonila oba velika gospoda in sta rekla: Ja, korupcijsko dejanje je
               bilo. Negospodarno ravnanje je bilo, je rekel gospod Šoltes. In potem je ministrica
               odstopila. Koalicija je pa čvrsto stala za njo. Tudi vi stojte za svojo ministrico!
               Kaj se bo dogajalo v nadaljevanju, pa pripišite potem sami sebi. Ampak ministrica,
               interpelacija je bila vložena 24. 6. Zakaj niste odgovorili 26. 6., pa bi mi imeli
               zadevo na mizi 9. julija. In bi verjetno šlo lahko precej drugače. Danes imate pa
               težave z migranti in vašo vlogo. Ni se mogoče izogniti temu, glede na to, da ste
               rabili 30 dni, da se ste zlimali odgovore služb skupaj, je pač situacija taka, da
               boste danes slišali kaj še na račun migrantov; ampak to morate predpisati sama sebi.</p>
               <p>Pojdimo na zadevo Haradinaj. Mogoče se javnost danes sprašuje, tudi predsednik Vlade
               je dal to vedeti z nekimi poniževalnimi besedami do opozicije; sploh pa ministrica,
               ki vidi sedaj v tem napad na demokracijo. Saj napad na demokracijo je bil tudi v
               zadevi Kresalove, ampak potem je bila pa korupcija. Ste videli, kako hitro se
               spremeni iz napada na demokracijo v korupcijo. Zadeva je res odmaknjena. Ljudje danes
               sploh ne vedo, kdo je Haradinaj. Kaj je že bilo v tej zadevi? Zakaj se s tem
               ukvarjate, bo nekdo rekel. Tudi predsednik Vlade je dal to vedeti. Rešujmo probleme
               te države. To pa je konstruktivno. Predlagatelji na ta današnji dan nimamo nobenega
               vpliva. Mi smo svoje opravili in če bi ministrica odgovorila takoj, bi bilo to že za
               nami; 9., 10. julija je bilo vse jasno in končano. Ampak ker ste vi izrabili
               maksimalne roke, imamo zadevo danes na mizi. Torej ni opozicija, torej nismo
               predlagatelji krivi tega, da to danes obravnavamo. To je pač dejstvo. Saj ste
               pravzaprav s svojo neaktivnostjo preprečili, da bi bilo prej. Torej danes ni mogoče
               pričakovati, da bomo govorili le o zadevi Haradinaj, jaz sem bom poskusil držati te
               zadeve, ampak domnevam, da bo šla zadeva veliko širše. Situacija je pač preprosto
               taka, da terjamo odgovore od ministrice. Ampak ministrica pravi ali pa bi lahko
               rekla, mogoče še bo, Haradinaja še nikoli nisem videla. Jaz tudi nisem videl nobenega
               podpisa za referendum, domnevno izgubljenega. Nobenega nisem imel v rokah, nobenega
               nisem videl, pa sem se moral za to zagovarjati. Takratna opozicija je terjala mojo
               odgovornost. Na tem mestu, kjer je danes gospa Kustec, je bil gospod Jani
               Möderndorfer, takrat general s 36 poslanci. <stage>/ oglašanje iz dvorane/</stage> Ali si
               predstavljate, kako je takrat rohnel na mene; poglejte, že sedaj rohni. Jaz sem bil
               odgovoren za izgubljene podpise, pa nisem niti enega imel v rokah, niti enega še
               videl nisem. Ja, situacija je podobna. Saj tudi vi niste imeli nič z njim, bom
               kasneje podrobneje opisal te postopke, ampak objektivna odgovornost pa obstaja. S tem
               se pač z gospodom Möderndorferjem verjetno strinjava, čeprav verjetno ne bo podprl
               interpelacije. Logično.</p>
               <p>Pojdimo na eno dejstvo. Dejstva, ki jih ne morete izpodbiti, so ta, da je bil 17.
               junija 2015 ta gospod priprt. Jaz sem malo prej zunaj govoril še gospodom Dobovškom,
               verjetno ste to opazili. On ni kdorsibodi, niti slučajno. Jaz to govorim od prvega
               dne, takrat, ko ste postavljali vlado, ko sem se čudil, zakaj je sedanja notranja
               ministrica in zakaj ne on. Takrat sem vas na to spomnil, nič mi ne očitajte, da danes
               sodelujem. Midva sodelujeva 25, 30 let, ne vem koliko, in nimam nobenega razloga in
               ga nisem imel tudi takrat, ko je bil vaš član; in ga tudi danes nimam, da ne bi z
               njim komuniciral. Ampak tudi on ne razume tiste tehnične situacije, ki sem jo prej
               povedal, da naj ministrica naredi štab in odgovori na vprašanje, tudi on ne razume
               tega. En računalnik, ekrani po Evropi in pride v Sloveniji eden podatek, tam pride
               drugi podatek. Tudi on tega ne razume. Jaz ne, ampak on pa predava kriminalistom v
               Ameriki, Angliji, Berlinu in ne vem kje vse, pa tega ne razume. <stage>/ oglašanje iz
               dvorane/</stage> Gospod Ferluga, kar v štab in boste pomagali ministrici to razložiti.</p>
               <p>Situacija je jasna, oseba je bila priprta po čudežu, ki se je zgodil. V Ljubljano je
               prišel podatek, da ga je treba prejeti, v vse druge prestolnice je pa šel podatek, da
               ne. To je prav čudna zadeva. Vse ostale zadeve, konvencije, členi, tralala, nič ne
               razlagajte vi meni tega. Vi meni razložite preprosto situacijo, kako je ta čudež
               mogoč, samo to. Sodišče ga po dveh dneh izpusti. Gospa Kustec vidi nekaj pozitivnega
               v tem, da so oni blokirali naše izdelke oziroma da so rekli, da ne bodo kupovali
               slovenskih izdelkov. To je zanimivo, ne vem, kam so potem ti izdelki šli. Politične
               posledice – nima smisla govoriti, ampak o tem bodo še drugi govorili. Ministrica
               pravi, policija je organ je v sestavi; res je, tudi po moji zaslugi, jaz sem vztrajal
               pri tem leta 1998, ko smo pisali prvi zakon. Policija je delala po zakonu. Prav.
               Policija je tehnično izvajala naloge, vse ostalo je stvar pravosodja, pravi
               ministrica. Tiralice so stvar sodišča. Policija s tem nima nič in ministrica tudi
               nič, kajne. Hudimana, razložite mi še enkrat tisti model, kar sem rekel prej, kako je
               mogoče. Gospa ministrica, predlagal bom umik interpelacije. Kako je mogoče, da je v
               Ljubljano prišel drugačen podatek iz istega računalnika o isti osebi, ki je imela
               isti potni list? Zakaj ga niso prejeli v Berlinu, Londonu, Parizu ali kjerkoli
               drugje? Samo pri nas smo ga prijeli. Če znate ta fenomen razložiti, bomo kar kmalu
               končali. Srbski predsednik, torej predsednik države, ki naj bi ga iskala, pravi: Ne,
               mi s tem nimamo nič, to ni bila naša tiralica, to je bila tiralica neke druge države,
               v Ljubljani se dogaja nekaj čudnega. To reče srbski predsednik, predsednik države, ki
               naj bi ji bila ta oseba izročena. Ali ni to vse skupaj zanimivo?! Če ministrica ne
               zna povedati in ne sprejema objektivne odgovornosti – saj subjektivne ni, ker pač ni
               bila za računalnikom in ni naročila prejeti, to se lahko strinjamo –, bi jaz želel
               razčistiti samo eno stvar: kdo v Sloveniji je naredil napako? Policija? Pravite, da
               ne. Ministrica pravi, da ni odgovorna. Ali je to gospod Klemenčič? Ali so to njegovi
               uradniki? Dopuščam možnost, povejte, bomo interpelacijo vložili zoper njega, če je
               bila napaka tam storjena. Jaz bi raje videl, da bi imeli interpelacijo zoper njega,
               ker on dela več škode kot gospa ministrica. Ona z neaktivnostmi dela manj škode in bi
               bilo boljše, da je interpeliran gospod Klemenčič.</p>
               <p>Pri nas so se dogajali še drugi čudeži. Najprej čudež, ki se imenuje Kako je mogoče,
               da ga v Sloveniji primemo, drugod ga pa ne? Pa je baje vse po zakonu. Potem imamo še
               drug čudež. Gospod Erjavec – mislim, da je še v dvorani – prinese nek dopis na
               sodišče in reče: Izpustite ga, prosim. Če bi jaz to naredil, kakšen bi bil to vpliv
               na pravosodje. Bi bil to vpliv na pravosodje? Uf, čez pet minut bi bila
               interpelacija, ne čez pol ure. On tja prinese nek papirček in pravi: Izpustite ga, to
               sem jaz dobil od dol. Predpostavka, kako je to mogoče, da ob veljavni tiralici, ob
               tiralici, ki velja, osebo izpustijo na osnovi enega papirčka, ki pride s Kosova?! Po
               tej logiki bomo mi v Sloveniji zaprli nekega hudega mednarodnega kriminalca iz Južne
               Amerike, potem bo prišel nek papirček iz Južne Amerike, gospod Erjavec ga bo odnesel
               na sodišče, sodišče ga bo pa izpustilo. Ali ni to hecna zgodba? Prav hecna zgodba. Še
               več, tretji čudež. <q>"Ne priznajem ovaj sud."</q> Kdo je to rekel? Saj vemo, kdo je to
               rekel. Ampak to isto je ponovil gospod Klemenčič. Minister je rekel, da ne prizna
               sodišča. Preden je sodišče sploh odločalo, je rekel: Dobro, dobro, treba je zadeve
               pomiriti, tudi če sodišče reče, da ga moramo izročiti, jaz tega ne bom dovolil.
               Minister pravi, da ne bo spoštoval odločitve sodišča. Vidite, to je že tretji čudež.
               To pa mi bo mogoče znala gospa Murgel razložiti, kako to gre; verjetno bo znala to
               razložiti, kako to gre. Kako to ni vpliv na sodišče, če minister reče: Ne bom
               spoštoval odločitve sodišča. To boste vi verjetno znali razložiti, verjamem, da boste
               znali. Kako je mogoče, da minister ne prizna odločitve sodišča? Če bi to recimo
               naredil dr. Lovro Šturm, uh, oh, koliko časa bi trajalo do interpelacije – dva dni?
               Mislim, da manj.</p>
               <p>Ministrica, moram iti še malo širše. Vi se bojite sama sebe, potem pa zunaj
               razlagate, kako garantirate varnost državljanov in da sem jaz tisti, ki jim nabijam
               strah v kosti. Ne, vi se sama sebe bojite. Od leta 2000 smo imeli Bohinca – ministra
               SD, leva politična opcija; Mateja – naš minister; Kresalovo – leva politična opcija;
               Zalarja – leva politična opcija potem mene; za menoj pa še gospoda Viranta – pri
               njemu tako ne veš, kaj je. Pač vemo, kaj je bil, multipraktik bi se reklo. Vsi ti
               ministri so imeli isto varnostno ekipo, ministra varuje šest varnostnikov. V času od
               leta 2000 do vašega prihoda poznam jaz zelo malo menjav. Če je kdo kam šel ali če je
               kdo želel kaj takšnega – ja, načeloma pa je ekipa ostala ista. Ko je prišla
               ministrica – adijo vsi, to je naredil tudi predsednik Vlade. Torej se vi bojite sama
               sebe ali koga. Jaz kot minister nisem dovolil nobenega vpliva na to, kdo bo varoval
               mene ali druge ministre, kljub temu da je gospod Erjavec imel svoje želje; ampak sem
               mu moral povedati, da želje ne bodo uresničene. Vi pa govorite, da nimate nobenega
               vpliva na policijo, da je policija avtonomna in strokovna, da dela po zakonu. Po
               katerem zakonu ste naročili menjavo vseh varnostnikov? Prosim, če si zabeležite to
               vprašanje. Povejte mi, po katerem zakonu ste zahtevali menjavo vseh varnostnikov?
               Takšnega zakona namreč ni, tudi če bodo iskali gospodje v štabu na Litostrojski 54.
               Tam je zdaj štab, veste, ki pomaga ministrici. Saj to je tudi prav, to ima vsak
               minister, tudi jaz sem imel tak štab tam, da skuša ob nastopih poslancev pripravljati
               podatke, da servisira ministrico. To je v redu, da je tak štab tam, tu ni nobene
               težave, tudi jaz sem ga imel. Ampak tega zakona ne bodo našli, ker ga ni. Gospa
               ministrica, vi se bojite sebe; govorite pa, da ščitite državljane. Ne gre skupaj, jaz
               nobenega strahu do državljanov oziroma z mojimi nastopi državljane nima biti kaj
               strah. Strah jih je lahko zaradi tega, ker imamo vas za ministrico, to pa jih je
               lahko strah. Vi zdaj govorite, kako ste se vse zmenili z evropskim komisarjem za
               migracije; Grk je. Če bi se jaz srečal z njim, bi ga najprej vprašal – gospod
               komisar, vi prihajate iz Grčije, zakaj vaša država že več let ne izvaja schengna?
               Sploh ga ne izvaja. Gospod komisar, kako to?! To bi ga jaz vprašal. Vi ste mu
               predstavili, kaj Slovenija dela; in on vas je pohvalil, smešno. Smešno! Potem
               pravite, da vas je pohvalil – pa se s tem hvali tudi predsednik Vlade – tudi
               predsednik Evropske komisije Jean-Claude Juncker. Kaj je že rekel Orbanu? <q>"Prihaja
               diktator,"</q> je rekel Orbanu. Jaz se ne bi kaj dosti hvalil z njim. Ne smem zdaj
               povedati tistega, kar sem včeraj na zaprtem delu. Ali ste mu povedali resnico o
               Sloveniji – niste. Je pa res, da je predsednik Vlade včeraj spremenil retoriko. V
               Bruslju se je obnašal zelo korektno, njegove izjave so bile zelo korektne in je
               upošteval to, kar sem včeraj opozoril; je upošteval in se mi zdi korektno od njega.</p>
               <p>Jaz ne bom več govoril o tistih plačah in vseh tistih zadevah; vi ste zdaj govorili,
               kako skrbite, kako boste poskrbela za ureditev statusa policista in tako dalje.
               Verjamem, da vam naivni del policistov ploska. Zaokrožil je tudi nek osnutek zakona,
               ki predvideva večje plače za policiste, dodatke za policiste in tako dalje. Jaz vam
               lahko zaželim veliko uspeha pri tem. To vam bodo preprečili vojaki, gasilci,
               reševalci in še kdo drug. Tisti vam bodo to preprečili, boste videli, jaz bom pa
               <q>"za"</q>. V končni fazi pa nič ne bo, to morate vedeti, da bo tako. Ne bom vas veliko na
               tiste malice, ker konec koncev se lahko zgodi, bom rekel, in jaz ministrici verjamem,
               da se lahko zgodi. Važno je, kako bo naprej. Ampak situacija je taka, da ta
               ministrica je varčna, tukaj jo pa moram pohvaliti. Jaz sem na tistem poslanskem
               vprašanju, ki sem ga imel nazadnje okoli reprezentance, kjer bi recimo reprezentance
               treh ministrov – Erjavca, Židana in še nekoga, gospe Katičeve – zadoščale za tri
               mesece brezplačne hrane tam spodaj, za vse poslance, vseh devetdeset. Gospa
               ministrica je varčna, zelo, jo je treba pohvaliti.</p>
               <p>Ampak jaz pogrešam azilno zakonodajo, kje je. Ste prinesli kakšen zakon, ki bo
               zaostril pogoje? Večina evropskih ministrov za notranje zadeve ali pristojnih
               ministrov je tako zakonodajno že prineslo v parlamente. Nemci to tudi že imajo, mi še
               nimamo. Tudi vaš Direktorat za upravne notranje zadeve še nič ne dela na tem, niste
               še nič naročili, da bi moral kaj narediti, pa je to vaša pristojnost. Ne strinjam se
               pa z vami v tistem delu, ko pravite – jaz sem za Bruselj, jaz sem za ne vem kaj, jaz
               sem za one tam gor; doma pa dela Šefic. Ne, ni res. Če sem se jaz moral odločiti med
               tem, ali bom šel v Bruselj, ali bom ostal doma zaradi neke zadeve, sem ostal doma in
               je šel tja državni sekretar. Ker vi ste včeraj rekli, kako ste se perfektno zmenili
               za kvote. Rajši bi bila doma, tudi če bi šla pred kamere ali pa ne; ni bilo treba
               hoditi v Bruselj; ker sem jaz včeraj rekel, da se niste zmenili nič, nič. Ampak ne po
               vaši krivdi, niste vi krivi. Kaj so rekli Slovaki? Slovaški predsednik vlade je
               rekel: Dokler bom jaz predsednik vlade, kvot ne bo. Gôtovo. Tožil bom Evropsko
               komisijo. On toži Evropsko komisijo zaradi kvot. Enako bo sedaj veljalo za Poljsko,
               Romunijo in še koga. Se pravi, da iz tistega dogovora, ne po vaši krivdi, ne bo nič.
               Torej se niste zmenili nič. Še vedno niste dali na mizo – tudi niste mogli včeraj do
               danes, ker ste morali tudi spat, se strinjam z vami – vseh ostalih načrtov, o katerih
               sem včeraj govoril: vojska, pomoč iz Evrope za zaščito južnih meja; morebitno zaščito
               južnih meja, če bo situacija še naprej taka. 500 tisoč jih je na poti. Koliko jih bo
               prišlo k nam? Kako jih bomo zaustavili? Kako bodo meje? Teh načrtov še vedno ni.</p>
               <p>Jaz bi sicer rekel, če mi ne boste odgovorili na tisto prejšnje vprašanje, da bi
               bilo boljše, da odstopite. Tudi taki primeri so že bili. Gospodarski minister,
               kasnejši dekan Ekonomske fakultete je med interpelacijo odstopil, leta 1996, zadeva
               tam, kako se je že pisal ... Pozabil. Upam, da se že dogovarjate, kakšen je odgovor
               na tisto ključno vprašanje; to pa je čudež. En računalnik, deset ekranov in različen
               podatek. Od kod? Vi boste rekli, da je policija avtonomna, jaz ne bom se politično
               vmešavala. Verjemite mi, v mojem času je nastal Zakon o organiziranosti in delu
               policije. Si bom dovolil oceno, da ga poznam, ker sem ga tudi zagovarjal v tem
               državnem zboru. Tretji člen točno predpisuje, kaj ministrstvo, kaj policija; kaj so
               naloge enega, kaj drugega. Kaj pa, če je policija organ v sestavi; in še dobro, da
               je. Vendar 4. člen govori o usmerjanju policije. Vi policijo lahko usmerjate.
               Usmeritve, take in drugačne, lahko dajete policiji kadarkoli. Policijo lahko tudi
               nadzirate. Ni podatka v policiji, tudi prikriti preiskovalni ukrepi, ki ga minister
               ne bi smel vedeti. To so močna pooblastila. Vi policijo lahko nadzirate. Vi lahko
               odredite 6. člen, kakršenkoli nadzor. V 10. členu pa imate pooblastilo, da odredite
               ukrepe za sanacijo stanja, če ste ugotovili nepravilnosti. To so močna pooblastila.
               Ključen pa je, po mojem mnenju, 12. člen. Z 12. členom sem jaz imel največje težave
               kot minister za notranje zadeve, ko sem ga zagovarjal. Tako je pač v politiki.
               Stranka gospoda Möderndorferja mi je tukaj postavljala največ težav. Kaj piše v 12.
               členu? V 12. členu piše, o čem mora biti minister obveščen takoj. Ni nobenih pisnih
               aktov, nič; ampak samo telefon in obvestilo ministru. To piše v 12. členu. In ena od
               stvari v tem členu govori tudi o tem, da mora biti minister nemudoma in takoj
               obveščen o dogodkih, ki bi lahko imeli velik odmev v javnosti. V zvezi s tem členom
               vas sprašujem, kdaj ste bili obveščeni?,Vemo, kdaj je bilo prijetje. Kdaj ste bili
               obveščeni vi in kako ste ukrepali? Kako ste odreagirali do policije, ko ste bili
               obveščeni?</p>
               <p>Zakaj vas to sprašujem? Sprašujem vas zato, ker mi je znan pošiljatelj znanega dne
               na znan komunikacijski način, to je bil moj računalnik oziroma elektronska pošta, z
               Litostrojske 54, to je vaš sedež, po elektronski pošti sporočil takole: <q>"Morda samo v
               vednost naslednja informacija. O pridržanju gospoda Haradinaja je vsa navodila po
               telefonu dajal sekretar Andrej Špenga. In ministrica je bila o vsem dogajanju
               obveščena veliko kasneje. Sicer pa je to tudi moje osebno mnenje"</q>, zdaj govorim z
               vsemi slovničnimi napakami vred, <q>"da je ta interpelacija kvečjemu kozmetični popravek
               v odnosu do Kosova. O odgovornosti ministrice za takšen zaplet bi težko govoril. Prej
               pa bi si zaslužila interpelacijo za nevodenje ministrstva, v celoti, saj ga dejansko
               vodita gospod Šefic in gospod Špenga. Predvsem to ministrstvo vodi gospod Šefic."</q> To
               je zdaj malo nerodna zadeva, ampak sovpada pa s tistim, ko govorim, koliko hodite v
               službo, sovpada s tistim. In sovpada s tistim, da vas nikjer ni in da dejansko hišo
               vodi gospod Šefic. Z gospodom Šeficem nisva nič prijatelja, nimam nič težav … Bi imel
               prej težave kot pozitivne komunikacije, zlasti iz razloga, ker smo nekoč imeli zadevo
               Sova, kjer je on bil; in vse tiste afere tam, ki smo jih imeli v tistem obdobju.
               Skratka, nimava pozitivne komunikacije, komunicirava pa oficialno, službeno tukaj v
               Državnem zboru. Vam moram odkrito povedati, da bi krajši videl, da je on minister;
               ker tako ali tako tudi je. Pričakujem, da glede na to informacijo ne boste poslali
               policije po moj prenosnik, da bi ugotavljali, kdo mi je to poslal. Nima smisla, ker
               vam moram povedati, da je ta prenosnik že na komunalnem odlagališču v Rogaški
               Slatini. Vmes mi je namreč crknil, pa še deležen je bil moje sekire, za vsak slučaj.
               Vsak minister ima v času poteka interpelacije tudi možnost, da odstopi. In jaz
               predlagam, da odstopite. Še prej pa še enkrat predlagam, da mi razložite čudež: en
               računalnik, mnogi ekrani, ista oseba, isti potni list, in od kod zdaj čudež v
               Ljubljani – prijeti ga je treba. Zakaj se ti čudeži niso zgodili kjerkoli drugje?</p>
               <p>Gospe in gospodje, jaz bom predlagal umik interpelacije, če ministrica odgovori na
               vprašanje, ki sem ga postavil. To je zelo jasna zadeva. Jaz bom besedo držal, ampak
               ministrica naj odgovori. Govorim pa o tem, da bom predlagal poslanski skupini. Naj
               ministrica odgovori, od kod se je ta čudež zgodil. Če to zna, skupaj s strokovnjaki,
               bom to tudi naredil, sicer pa obstaja možnost, da se umaknete, v nasprotnem primeru
               bomo mi interpelacijo podprli. Verjamem, da vas koalicija podpira, obstaja velika
               verjetnost, da boste ostala ministrica. Isto je bilo pri gospe Kresalovi, ampak,
               gospe in gospodje, saj vsak minister, vsaka koalicija mora sebi pripisati svoje
               odločitve. Hvala lepa.</p>
            </sp>
            <sp xml:id="SDZ7-Redna-11-2015-09-24.sp27">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Franc Jurša bo predstavil stališče Poslanske skupine Demokratične stranke
               upokojencev Slovenije, izvolite.</p>
            </sp>
            <sp xml:id="SDZ7-Redna-11-2015-09-24.sp28">

               <speaker>FRANC JURŠA (PS DeSUS):</speaker>

               <p>Podpredsednik, hvala za besedo.</p>
               <p>Mogoče za kratek uvod in svoje opravičilo. Moj predhodnik je za to govornico okaral
               tiste, ki preberejo kakšno stališče; moram pa reči, da pač imamo poslanske skupine
               različne navade. In te navade bom tudi tukaj povedal. Ko se stališče Poslanske
               skupine Demokratične stranke upokojencev Slovenije napiše, ga dobijo vsi poslanci in
               poslanke, imajo na to možnost pripomb in potem oblikujemo s spremembami končno
               stališče. Kakšno navado imate vi, to je pač vaš problem.</p>
               <p>Mi stojimo za ministrico, kot smo stali za vsakim ministrom, ki je bil do sedaj
               interpeliran. Gospa ministrica, naj vam ne bo nič težko, vi imate jubilejno deseto
               interpelacijo notranje ministrice v tej dvorani oziroma v samostojni Sloveniji. In
               tudi to nekaj šteje. Danes je pred nami prva interpelacija o delu in odgovornosti
               kateregakoli ministra in ministrice te vlade. Moram že kar na začetku povedati, da se
               mi zdi vse skupaj pretirano in tudi neutemeljeno. Na koncu koncev izgubljamo kar
               nekaj dragocenega časa, da bomo zopet sedeli v teh klopeh skoraj do polnoči zaradi
               tega, ker imamo ogromno časa, da govorimo o teh vprašanjih. Soočamo se z največjo
               begunsko krizo po 2. svetovni vojni. Slovenska policija je v polni pripravljenosti in
               svoje naloge opravlja strokovno ter požrtvovalno, za kar ji moramo tudi čestitati v
               imenu naše poslanske skupine. Ministrica ima te dni posledično kup drugih bolj
               pomembnih opravil, pa mora danes tu z nami zapravljati čas in odgovarjati na
               interpelacijo, ki je vezana prav na delo tiste policije, ki svoje delo dokazljivo
               opravlja po vseh zakonskih predpisih. Lahko se pogovarjamo o delni objektivni
               odgovornosti ministrice Vesne Györkös Žnidar, a interpelacija je vseeno pretiran
               ukrep.</p>
               <p>V Poslanski skupini Desus smo neljub dogodek že takrat obžalovali, a pomembno je
               poudariti, da je šlo za rutinski policijski postopek; ne pa za politiko. Celotnega
               dogajanja ne bi želel podrobno ponavljati, se mi pa zdi pomembno omeniti, da je bila
               situacija tudi po posredovanju zunanjega ministra Karla Erjavca v najkrajšem možnem
               času uradno razrešena. Nekdanjemu kosovskemu predsedniku vlade je bil vrnjen
               diplomatski potni list, s tem pa omogočeno tudi nadaljevanje njegovega potovanja
               proti njegovi domovini. Verjamemo, da glede na hitro in učinkovito ukrepanje
               Ministrstva za zunanje zadeve prijateljski odnosi med Slovenijo in Republiko Kosovo
               niso ogroženi, niti ni ogroženo gospodarsko sodelovanje med državama. Ministrica je v
               svojem odgovoru na interpelacijo nedvoumno in izčrpno odgovorila na vsa očitana
               dejanja, zato bom izpostavil le nekaj dejstev, ki kažejo na to, da gre pri današnji
               interpelaciji le za predstavo za javnost pod taktirko največje opozicijske stranke.</p>
               <p>Gospod Haradinaj se med policijskim postopkom ni skliceval na diplomatsko imuniteto,
               prav tako slovenska policija ni razpolagala s kakršnokoli informacijo o tranzitu
               posebne diplomatske misije Kosova. Res je, da je imel potnik diplomatski potni list s
               turističnim vizumom, a policiji ni predložil nobenega drugega dokumenta, s katerim bi
               dokazoval svoj posebni status. Policija je izvršila svojo nalogo v zvezi z veljavno
               mednarodno tiralico in osebo pripeljala pred preiskovalno sodnico. Omeniti pa gre
               tudi, da v času privedbe zoper osebo niso bila uporabljena nobena prisilna sredstva.
               Osebi pa je bil že na Brniku omogočen takojšnji stik z veleposlaništvom Republike
               Kosovo. Povejte mi sedaj, kako naj bi policija vedela, da gospod Haradinaj uživa
               privilegije in imuniteto diplomata, če se sam ni skliceval na diplomatsko imuniteto.
               Iz mednarodnega prava prav tako izhaja, da veljavni diplomatski potni list še ne
               pomeni avtomatsko tudi diplomatske imunitete. Prav tako pa se oseba, poudarjam še
               enkrat, niti enkrat v postopku ni sklicevala na poseben status. Naj nadaljujem.
               Veleposlaništvo Republike Kosovo je naslednji dan poslalo diplomatsko noto
               Ministrstvu za zunanje zadeve in jih obvestilo, da se oseba vrača s specialne
               diplomatske misije v tujini. Ministrstvo za zunanje zadeve je takoj ukrepalo in
               obvestilo Okrajno sodišče v Kranju, da je prošnja za izpustitev utemeljena, ter
               zaprosilo, da se osebi vrne potni list in omogoči nadaljevanje potovanja. In tako je
               bila vsa zgodba zaključena. Gospod je odpotoval proti domu – konec dober, vse dobro.</p>
               <p>Se vam zdi vse to res dovolj velik razlog za interpelacijo ministrice?! Res težko
               verjamem, da kdo med predlagatelji resnično misli, da gre za subjektivno in politično
               odgovornost ministrice in da zaradi tega trpi mednarodni ugled Slovenije, da je
               ogroženo gospodarsko sodelovanje med državama Republika Slovenija in Republika
               Kosovo. V Poslanski skupini Desus nismo prepričani, da ne. Vedno bolj pa se nam
               dozdeva, da so predlagatelji iz SDS želeli le politično začiniti praznovanje dneva
               državnosti, saj je bila interpelacija vložena prav na predvečer praznika. Ta
               nerodnost s kosovskim politikom je vlagateljem pač prišla prav.</p>
               <p>V Poslanski skupini Desus smo mnenja, da je ministrica mag. Vesna Györkös Žnidar v
               svojem odgovoru na interpelacijo navedla dovolj jasne, nedvoumne odgovore na
               interpelacijo zoper njeno delo in odgovornost ter jo bomo tudi v tej zadevi podprli.
               Interpelacije pa seveda ne moremo podpreti.</p>
            </sp>
            <sp xml:id="SDZ7-Redna-11-2015-09-24.sp29">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Bojana Muršič bo predstavila stališče Poslanske skupine Socialnih demokratov,
               izvolite.</p>
            </sp>
            <sp xml:id="SDZ7-Redna-11-2015-09-24.sp30">

               <speaker>MAG. BOJANA MURŠIČ (PS SD):</speaker>

               <p>Hvala lepa, podpredsednik, za besedo. Mag. Vesna Györkös Žnidar, ministrski zbor,
               kolegice in kolegi!</p>
               <p>V stališčih poslanskih skupin smo danes marsikaj slišali, kar sicer tudi ni bil
               predlog interpelacije, vendar se bomo Socialni demokrati v svojem stališču opredelili
               zgolj na vsebino interpelacije, ki je bila vložena, in bomo upoštevali Poslovnik
               Državnega zbora. Interpelacija je zahteva najmanj desetih poslancev, da se v Državnem
               zboru opravi razprava o določenem političnem vprašanju iz dela vrhovnega izvršilnega
               organa oziroma o delu vlade ali posameznega ministra. Gre za institut, zapisan v 118.
               členu Ustave. Na podlagi tega instituta je 21 poslank in poslancev največje
               opozicijske poslanske skupine SDS pripravilo današnje gradivo; vendar se nam zdi, da
               očitno v hudi naglici. Čudno bi bilo, če tega instituta po letu dni vladanja vlade ne
               bi izkoristili. Dovolite mi, da osvežim, kaj so predlagatelji v Poslanski skupini
               Socialnih demokratov pripravili.</p>
               <p>Interpelacija o delu in odgovornosti ministrice za notranje zadeve mag. Vesna
               Györkös Žnidar zaradi postopka policije na mejnih kontroli na ljubljanskem letališču
               17. 6. 2015. Predlagatelji v interpelaciji očitajo ministrici, da je policija pri
               mejni kontroli navedenega dne nezakonito prejela nekdanjega kosovskega premierja in
               predsednika Zveze za prihodnost Kosova Ramusha Haradinaja. Razlog tega konkretnega
               dogodka in posledično spisane interpelacije tiči v srbski tiralici iz leta 2004, ki
               se nanaša na vojne zločine v zvezi s spopadi na Kosovu med letoma 1998 in 1999.
               Predlagatelji v petih točkah navajajo razloge za razrešitev in se nanašajo, povzemam,
               na nepravilnost pri izvajanju 2. člena Pogodbe med Republiko Slovenijo in Republiko
               Srbijo o izročitvi. Drugič; opustitev dolžnega ravnanja pri izvajanju nadzora nad
               izvajanjem Zakona o nadzoru državne meje ob istočasnem upoštevanju določb 29. in 42.
               člena Konvencije Združenih narodov o posebnih misijah. Tretjič; zmanjšanje ugleda
               Republike Slovenije v mednarodni javnosti, političnih in gospodarskih posledic, ki so
               nastale pri nezakonitem odvzemu prostosti in omejitvi gibanja Haradinaja zaradi
               nespoštovanja in nepoznavanja mednarodnih pogodb pri izvajanju. Četrtič; zaradi
               povzročene politične škode v odnosih z Republiko Kosovo. Petič; zaradi povzročene
               gospodarske škode slovenskim gospodarskim družbam.</p>
               <p>Spoštovani kolegice in kolegi, na 14 straneh drobnega in zgoščenega besedila je
               odgovor ministrice za notranje zadeve. Obrazloženo je, zakaj so navedeni očitki pri
               posameznih točkah neutemeljeni in jih v celoti popolnoma zavrača. Socialni demokrati
               smo prepričani, da bo ministrica v nadaljevanju te deseturne razprave ponovno
               poudarila, zakaj so navedeni očitki neutemeljeni, in da bo dodatno pojasnila, zakaj
               je policija v tej konkretni zadevi ravnala strokovno in zakonito. Ne glede na
               razprave in argumente verjamemo, da se bo razprava razvila in zašla tudi na kakšno
               drugo temo. Po 17. juniju 2015, ko je policija izvrševala mejno kontrolo na letališču
               in v tem postopku pridržala Haradinaja, ter po 24. 6. 2015, ko so predlagatelji
               pripravili in vložili interpelacijo, mediji na to temo niso bili več pozorni. Po
               hitrem pregledu svetovnega spleta zadetkov o tem dogodku ni bilo veliko, prah se je
               hitro polegel. Morda bo kakšna novica danes ali članek jutri, ja; pa mogoče v
               ponedeljek v enem od tednikov večstranski komentar. Socialni demokrati ocenjujemo, da
               je bilo vlaganje interpelacije na dan pred državnim praznikom ponesrečen manever,
               preusmerjanje pozornosti od državnega praznika dneva državnosti.</p>
               <p>Spoštovani! V naši dragi Republiki Sloveniji se je v preteklih 25 letih zgodil že
               marsikateri dogodek, ki ne le nam, Socialnim demokratom, ampak tudi drugim ni v
               ponos. In je tudi na mednarodnem, političnem in gospodarskem parketu pustil grenak
               priokus – od izbrisanih pa vse do vabil zloglasne evropske trojke v Slovenijo ter
               nenehnem dajanju vtisa, da je v Sloveniji vse narobe. Morda lahko tu iščemo razloge
               za zmanjšanje ugleda Slovenije na političnem in gospodarskem področju. Socialni
               demokrati smo proučili interpelacijo, predlog predlagatelja in odgovor ministrice ter
               se na podlagi vsega navedenega odločili, da interpelacije ne bomo podprli.</p>
            </sp>
            <sp xml:id="SDZ7-Redna-11-2015-09-24.sp31">

               <speaker>PODPREDSEDNIK PRIMOŽ HAINZ:</speaker>

               <p>Končali smo s predstavitvijo stališč poslanskih skupin. Sledi razprava poslank in
               poslancev o interpelaciji.</p>
               <p>Besedo ima predlagateljica gospa Anja Bah Žibert, izvolite.</p>
            </sp>
            <sp xml:id="SDZ7-Redna-11-2015-09-24.sp32">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoči.</p>
               <p>Danes me boste morali malo večkrat poslušati. Upam, da boste vsaj prisluhnili
               razpravi; če pa ne, pa si zatisnite ušesa, saj tako in tako premalo slišite tisto,
               kar bi morali. Sicer gospoda Cerarja ni več v dvorani, ampak spoštovani kolegice in
               kolegi, tudi ostali člani vlade; jaz moram ostro in z vsem obsojanjem vredno zavreči
               navedbe, ki jih je predsednik Vlade izrekel. To lahko vidite tudi v magnetogramu,
               izjavil je, da je vse, kar je v interpelaciji, neresnica. Resno se sprašujem, kam
               peljemo to državo, če jo vodijo ljudje, ki tako pavšalno in dobesedno nesramno
               odgovarjajo na konkretne argumente, ki so bili v interpelaciji podani. Tega enostavno
               ne razumem, da si dr. Miro Cerar, predsednik Vlade, dovoli tak nepripravljen in
               pavšalen nastop.</p>
               <p>Sicer pa je v tej kratki obrazložitvi njegove popolne podpore ministrici, ki
               pravzaprav ni bila v ničemer konkretna, povedal nekaj več kot zaskrbljujočega.
               Izjavil je: ministrici zaupam danes in tudi v prihodnje. Ja, kaj se pa gremo?! Če se
               bo jutri zgodilo nekaj bistvenega, za kar bo ministrica ne samo objektivno, kot ji v
               večini očitamo danes, ampak tudi subjektivno odgovorna; in bo našo državo doletela
               hujša, mnogo hujša ogroženost, kot je danes – ali bo še kar ministrica?! Pač zato,
               ker je predsednik Vlade Cerar že vnaprej napovedal, da ji zaupa tudi v prihodnje.
               Krasno. Ja, lepo vas prosim. Na nek način to verjetno potrjuje, da je pač
               prijateljska vez močnejša tudi od interesov države in tudi od tega, kaj je za državo
               dobro. Ampak ne glede na to, da ji spoštovani predsednik Vlade zaupa tudi v
               prihodnje, bomo v opoziciji, v Slovenski demokratski stranki vedno znova in nenehno
               opozarjali takrat, ko bodo kršeni naši zakoni, ko bo kršena naša ustava in ko bo
               ogrožena pravna država. Zanimivo pa je, da vlado vodi doktor prava. In še nekaj je
               izjavil gospod Cerar, da je ta interpelacija v povsem neprimernem času; doktor prava
               očitno ne pozna niti postopkov v Državnem zboru. Mar Slovenska demokratska stranka
               odloča, kdaj bo interpelacija na vrsti, ali o tem govori Poslovnik Državnega zbora.
               In še nekaj, če bi bila gospa ministrica sposobna vsaj enkrat hitreje pripraviti svoj
               odgovor, kot ga je gospod Gorenak, ko ga je le-ta doletela, bi interpelacijo lahko
               obravnavali že na julijski seji. Ampak tako pač je, ministrica je potrebovala 30 dni,
               interpelacija pa je danes na dnevnem redu, a nič zato. Tukaj se moram strinjati s
               kolegi iz opozicije, Združene levice. Prepričana sem, da je interpelacija ob pravem
               času tudi zato, da se ne bo škoda, ki jo ministrica s svojim delom ali, lahko rečem,
               nedelom povzroča.</p>
               <p>Naj se na kratko obrnem še na interpretacijo oziroma odgovore ministrice za notranje
               zadeve. Očitala nam je, da smo v interpelaciji, ki je bila danes predstavljena,
               govorili o vsem drugem, kot o tisti vsebini, ki je bila predmet interpelacije; in da
               gre za obračun, ki se veže na neke druge aktualne teme. Ministrica, preberite si, kaj
               ste izjavljali na koncu, da ste interpelirani zato, ker uspešno delate, da ste
               interpelirani zato, ker naredite in delate mnogo za dobro slovenske policije. Kje ste
               pa bili, ko smo obravnavali poročila o slovenski policiji za preteklo leto; kje ste
               pa bili, ko smo se spraševali, zakaj na odborih ni sindikatov policije, ki bi
               povedali svoje probleme? Zakaj pa ste tako nesramno obračunali s policaji, ki so
               opozorili na to, da imajo dobesedno težave in da so na mejah lačni. O tem ste vi
               govorili, jaz pa sem govorila o problemu Haradinaj. Danes sem jaz in tudi spoštovani
               kolega Gorenak zastavila kar nekaj konkretnih vprašanj za vas, ampak vi raje
               klepetate. Tudi prav, takšna je pač vaša odgovornost in odnos. Ampak na niti eno
               zadevo niste znali odgovoriti. Odgovorite, prosim, kako je lahko gospod Haradinaj
               prečkal 50-krat mejo in ni bil nikoli pridržan. Kako to, če sta bila po vašem podatek
               Interpola in tiralica upravičena. Kako to, da potem ni bil izpeljan postopek, ki bi
               na koncu pripeljal do predaje osebe? Ne odkimavati. Dejstvo je, da ste kršili
               konvencijo. Dejstvo je, da je bila konvencija kršena ter da je potem nekako zadevo
               zgladil in rešil zunanji minister. To so dejstva in za objektivno odgovornost gre.
               Sprijaznite se s tem.</p>
               <p>Skratka, če bi dejansko bile zadeve tako preproste in vse kar smo si v Slovenski
               demokratski stranki dovolili napisati pod te argumente, potem ne vem, zakaj toliko
               časa za vaš odgovor. Sicer pa odgovor ni povedal praktično nič. Dejstvo je, da ne
               odgovorite niti na eno konkretno vprašanje. In to, da niste odgovorni za gospodarsko
               škodo, ker to pač ne sodi v vaš resor; da niste odgovorni za ogroženost ljudi, ki so
               bili ogroženi; povedala sem vam konkretne relevantne podatke o stanju slovenske
               vojske na Kosovem. To ni res, ministrica, pa saj ste del vlade. Kdo pa je odgovoren,
               če ne vi? A zdaj boste pa vi delali neumnosti, potem boste pa dvignili roke in rekli:
               Ah, saj za to pa jaz nisem odgovorna, posledice pač nastopijo. Ne, odgovorni ste. In
               hvala bogu, da ni prišlo do kakršnekoli žrtve. Hvala bogu. In še nekaj. Prej ste
               povedali, da ta interpelacija ni v imenu ljudstva. V čigavem imenu pa je, gospa
               ministrica?! Na to ste mi tudi dolžni odgovoriti. Jaz sedim v tem parlamentu na
               podlagi odločitve volivk in volivcev. Vi, če prav vem, sedite na tem mestu zaradi
               prijateljskih vezi. Zato nikar ne očitajte, da interpelacija ni v imenu ljudstva. In
               ravno odgovornost in dolžnost Državnega zbora je, kar narekuje tudi Ustava Republike
               Slovenije in Poslovnik, da interpelacijo vložimo takrat, ko gre za hujše kršitve. In
               pri vas so bile, pa če se jim še tako želite izogniti.</p>
               <p>In še nekaj. Predsednik Vlade je rekel, da imate sedaj ogromno dela z begunsko
               problematiko. Zdaj pa ne vem, kdo ne pozna zadeve – predsednik Vlade ali vi. Kolikor
               vemo, vodi koordinacijski odbor zunanji minister, od tam ste bili že odmaknjeni.
               Kakor vem, ste včeraj podali v svojem stališču oziroma odgovorih, da ste nekako
               zaupali to begunsko problematiko svojemu sekretarju. Kaj torej počnete v tej krizni
               situaciji? Kolikokrat smo vas slišali v medijih, vaše izjave so bile kratke, prav nič
               pomirjajoče; na drugi strani pa želite Slovenski demokratski stranki pripisovati, da
               so naše izjave nestrpne in da ogrožajo varnost, čeprav vi sami obračunavate s
               policijo takrat, ko bi najbolj potrebovala vašo podporo. Zato tistega, kar delate
               sami, ne očitajte drugim. Hvala lepa.</p>
            </sp>
            <sp xml:id="SDZ7-Redna-11-2015-09-24.sp33">

               <speaker>PODPREDSEDNIK PRIMOŽ HAINZ:</speaker>

               <p>Besedo ima ministrica mag. Vesna Györkös Žnidar, izvolite.</p>
            </sp>
            <sp xml:id="SDZ7-Redna-11-2015-09-24.sp34">

               <speaker>MAG. VESNA GYÖRKÖS ŽNIDAR:</speaker>

               <p>Hvala, podpredsednik.</p>
               <p>Ne glede na konstruktiven duh, v katerem je zaključil gospod Gorenak, me zelo
               veseli, da danes za razliko od včeraj razpravljava zelo konstruktivno. Vendarle še
               vedno ne morem mimo občutka, da je bila ta interpelacija zlorabljena, ker rok za
               odgovor, ki je meni dan, ne more upravičiti, da dejansko interpelacija ob vložitvi ni
               bila utemeljena. Danes tukaj že iz petnih žil vlečemo tisto, kar bi dejansko moralo
               biti kristalno jasno. Menim, da mora biti razlog za interpelacijo ob vložitvi <q>"prima
               facie"</q> jasen, torej jasen že na prvi pogled. Ko opazujem diskurz v javnosti, razlog
               za interpelacijo se dejansko spreminja že iz ure v uro. Začeli smo pri Haradinaju;
               sedaj, ko se je približevala interpelacija, pa dobiva vedno nove pojavnosti; kot
               virus mutira. Začelo se je pri analizi mojih javnih medijskih nastopanj, čeprav jaz
               nisem piarovka, jaz sem ministrica, potem smo prišli na preskrbo policistov s
               prehrano. Tudi to sem pojasnila, da je na začetku prišlo do določenih logističnih
               zapletov in da smo to sproti reševali, kar je tudi normalno, da pri tako izjemni
               situaciji, pri tako velikem sistemu pride do manjših preskokov. Seveda smo to sproti
               in nemudoma reševali. Zadnji razlog, ki sem ga zjutraj slišala, preden sem prišla v
               ta cenjeni državni zbor, je, da ne hodim v službo. Menda je bilo tudi to omenjeno.
               Mislim, da je to neresno, blago rečeno.</p>
               <p>Navezala se bom na začetek interpelacije, ko ste želeli pojasnila od predsednika
               vlade dr. Mira Cerarja. Ramush Haradinaj ni bil priprt. Njemu je bila samo odvzeta
               prostost in to je velika razlika, ker namreč tukaj ne ločite med priporom, ki ga
               ureja Zakon o kazenskem postopku, ki mora biti pod točno določenimi pogoji in ga
               dejansko odredi preiskovalni sodnik. Ali pa če mogoče menite, da je policist storil
               kaznivo dejanje glede na to, da je protipraven odvzem prostosti samostojno kaznivo
               dejanje. Tukaj ponovno ni jasno, kaj pravzaprav sploh želite. Policija ne pripre,
               pripor odredi sodnik. To niti ni možno, kar je bilo na začetku zatrjevano. Kar se
               tiče poimenovanja države, ki je razpisala mednarodno tiralico. Tukaj ste pozabili na
               institut, za katerega verjamem, da ga predsednik Državnega zbora dr. Brglez, dobro
               pozna, ki se mu pove – pravno nasledstvo Srbije. V tem segmentu tudi veriga ni
               pretrgana in je tale očitek neutemeljen. Omenjeno je bilo, da me ni bilo na odboru.
               Če me kdaj ni bilo na odboru, je zagotovo zato obstajal utemeljen razlog. Že včeraj
               smo imeli uvodni del oziroma prvi del v to interpelacijo, kot je ugotovil cenjeni
               poslanec gospod Möderndorfer. Dejansko smo že včeraj pojasnjevali, v čem je razlika
               med vodenjem resorja in komunikacijo z javnostjo. Poslanec Gorenak je zelo slikovito
               opisal, da bi morala trikrat na dan nastopati kot Jelko Kacin. Tudi jaz sem se
               odzvala, da mogoče verjetno ne v trenirki, kot je bilo to včeraj nekako razbrati iz
               vsega tega. In da se v bistvu po tem ne meri uspeh resorja. Moje nastopanje v
               javnosti ni odločilno za merjenje uspeha resorja. Uspeh resorja se vidi v odzivnosti,
               v trenutni situaciji na migracijske pritiske in sem prepričana, da smo pri tem
               uspešni. To prepoznava konstruktivna slovenska javnost in tudi celotna Evropa.</p>
               <p>In pa še enkrat poudarjam, da jaz v tej situaciji nikakor zase ne bom zbirala
               političnih točk, ker namreč v tem trenutku s tem, da se pojavljam po terenu – sem
               bila na terenu, nisem bila prvi dan namensko, ker vem, da imajo naši fantje zelo
               odgovorno nalogo in bi to samo dodatno zapletlo logistiko na terenu. Mislim, da je
               primerneje, da gre prvi na teren generalni direktor policije, ki je vendar prvi
               policist in tudi vodi policijo. Jaz ne vodim policije, vodi jo generalni direktor
               policije gospod Marjan Fank. V tem trenutku mislim, da opravljam bolj odgovorno
               vlogo, kot pa je skrb za svojo lastno politično podobo. Tudi komentiranje ni naloga
               ministra. Naloga ministra je koordinacija odzivnosti ministrstva in mislim, da smo
               bili več kot uspešni. Včeraj smo tudi pojasnili, spoštovana poslanka, v čem je
               razlika med operativno skupino, ki deluje v okviru Ministrstva za notranje zadeve,
               vodi jo državni sekretar gospod Boštjan Šefic, katerega sem tudi jaz zadolžila, da
               mora vsak dan ob drugi uri nastopati na tiskovnih konferencah ravno zaradi tega, da
               je javnost obveščena. Tudi zanj morda glede na njegov visok status ni primerno,
               vendarle je on visok funkcionar, ki mene nadomešča, da nastopa vsak dan pred mediji,
               ampak smo se tako odločili, ker menimo, da je to pomembno, ker imam jaz v ozadju še
               pomembnejše naloge. Mislim pa, da to kaskadno ureditev – minister, državni sekretar
               in tako naprej – vendarle lahko razumete in da to tudi sprejmete kot verodostojen
               argument.</p>
               <p>Omenjali ste tudi skupino, ki jo vodi minister za zunanje zadeve gospod Erjavec. Že
               včeraj je eden naših poslancev pojasnil, kaj je racija te skupine. Racija te skupine
               je, da se na političnem nivoju povežejo vsi relevantni akterji, torej nevladne
               organizacije, lokalne skupnosti, resorji, in da k zadevi pristopimo evropsko. To je
               evropski problem in zato ga vodi minister za zunanje zadeve. Če bi ga vodila jaz, bi
               verjetno bil prvi očitek, da kriminaliziramo begunce glede na to, da ministrica za
               notranje zadeve, ki je pristojna za varnost, vodi skupino, ki rešuje problematiko
               begunske krize. Spoštovana poslanka, osnovno gibalo v ozadju je humanitarni problem
               in zaradi tega mi k tej zadevi pristopamo z vso resnostjo in občutljivostjo tako da
               vse to, kar vi zaznavate kot napako, je ravno obratno.</p>
               <p>Govora je bilo glede tega, kar se pravzaprav dogovarjamo na nivoju Evropske unije.
               Tukaj moram pojasniti, da ponovno v izvajanju poslanca Združene levice zaznavam, da
               ne razume določenih relacij, kar je popolnoma razumljivo, glede na to, da je to zelo
               kompleksen problem in da ima to tudi en historiat. Tu je potreben en historični
               spomin in dejansko ni možno v isti koš metati stalnega mehanizma, ki bi naj veljal v
               bodoče, to bo šele predmet zakonodajnega postopka, o katerem še ne razpravljamo, tako
               imenovane obvezne kvote, in pa trenutno razdeljevanje oseb, ki očitno potrebujejo
               mednarodno zaščito in je še vedno prostovoljna. Ravno v duhu solidarnosti je
               Slovenija pristala na razdelitev 40 tisoč oseb iz teh držav in tudi na nadaljnji
               predlog Komisije, ker menimo, da je to potrebno. Je pa res, da razdeljevanje oseb po
               državah članicah Evropske unije ni rešitev problema, treba je tudi reševati
               problematiko na zunanjih mejah Evropske unije in dejansko tudi narediti vse, da
               Evropa zajezi migracijski tok , da bo lažje obvladljiv in da se razširi tudi v krizne
               države, da dejansko začnemo skupaj naslavljati strukturne razloge za migracije, kar
               pomeni da je treba povezati notranjo in zunanjo politiko. Če se ne bomo v tem
               trenutku povezali, potem to ne bo dobro pravzaprav za nikogar.</p>
               <p>Prav tako želim poslanca Združene levice, ki ga več ni v dvorani, opozoriti, da je
               to vendarle politična past – tudi za Slovenijo, če govorimo, da Slovenija vrača
               begunce. Slovenija ne vrača beguncev. Nikoli jih nismo in nikoli jih ne bomo, ker
               begunec je oseba, ki po določenem postopku dobi status. Vračajo se samo ekonomski
               migranti oziroma tiste osebe, ki se lahko vrnejo v matično državo, ker pri tem niso
               ogrožene. Tako da res pozivam tudi ta državni zbor, da ne govorimo o tem, da
               Slovenija vrača begunce, da jih policija vrača, ker mi tega ne počnemo, ker s tem se
               dejansko mednarodna škoda povzroča naši državi.</p>
               <p>Omenjeni so bili tudi humanitarni koridorji. Tudi to sem včeraj pojasnila, da to ne
               obstaja v pravu Evropske unije in tudi po nacionalni zakonodaji. Če bi Slovenija to
               omogočala, torej da bi aktivno delovala v smeri, da ljudi, ki pridejo k nam,
               preusmerjamo k drugim državam članicam schengenskega območja, bi bilo to zelo
               nekorektno. Sem pa že včeraj povedala, da je pa možno – to ni povzročanje težav
               drugim državam – da pa države sprejmejo določeno število oseb, če se za to odločijo,
               zato tudi delamo na tem, da imamo zelo dobre odnose s sosednjimi državami in dejansko
               odpiramo pot za bodočo konstruktivno dogovarjanje.</p>
               <p>Povedanega je bilo veliko, bi pa želela še odgovoriti gospodu Gorenaku, glede na to,
               da je izpostavil določena vprašanja, ki bi naj v tem trenutku bila bistvena.
               Situacija je malo bolj kompleksna kot samo en računalnik in deset, kako ste rekli,
               deset ekranov. Pravzaprav tudi ne rabim strokovnjakov, da to pojasnim, ampak bom zelo
               sistematična, da bom zadeva razumljiva. Dejstvo je, da je ureditev v drugih državah
               članicah drugačna in da je to tudi pravzaprav suverena pravica vsake države, da
               odloča o postopku izročitve. Kot sem že povedala, o tem ne more odločati policist. Ko
               nacionalni centralni biro izvrši razpis iskanja v globalni bazi iskanih oseb, se
               opravi, kot sem povedala že na začetku, preverjanje v generalnem sekretariatu
               Interpola, ki preveri, ali ima to iskanje rasni, politični, verski značaj, če
               ugotovijo, da je temu tako, izbrišejo in o tem obvestijo druge države članice. Ampak
               kljub temu pa lahko države še vedno v svoj nacionalni sistem na podlagi bilateralnih
               odnosov vnesejo tiralico in, kar pa je najbolj pomembno, kljub dejstvu, da je
               določena oseba pravzaprav zabeležena v globalni bazi iskanih oseb, je pa sama
               odločitev, ali izvesti aktivnosti v zvezi z razpisom oziroma ali bo dejansko v končni
               fazi sploh prišlo do izročitve osebe, popolnoma v diskreciji vsake posamezne države.
               To je pravno mnenje generalnega sekretariata Interpola in Interpol zadržka v tej
               konkretni naši zadevi tudi ni uveljavljal. Tiralica je pravzaprav šele povod, da se
               preveri, ali obstajajo razlogi za izročitev, medtem ko pa je pristojnost za odločanje
               v vseh državah v domeni pravosodja. Policija opravi tako imenovani tehnični del, kot
               ste sami že nakazali v vašem izvajanju. Predpogoj za ukrepanje zoper osebo pa je, da
               policist na meji opravi kontrolo in da se odloči za vpogled v register tiralic. Res
               je sicer, da je Haradinaj večkrat potoval prek meja znotraj schengenskega območja,
               zakaj je tako, je odvisno od postopka vsakega policista, ki temeljito opravi svoje
               delo. Poleg tega pa je v tem vidiku tudi pomembno, kakšna je dostopnost registra
               iskanj. Slovenija ima to odločno urejeno. Verjamem, da vi dobro poznate to neposredno
               integracijo baz in je pravzaprav predmet dobre prakse v okviru Interpola. Interpol je
               v članku 7. 5. 2009 navedel, da integracija podatkovnih baz organizacije v nacionalni
               policijski sistem v Sloveniji poudarja veliko zavezanost in pomembnost, ki jo vlada
               naše države namenja zaščiti svojih meja in državljanov pred teroristi in drugimi
               kriminalci ter pošilja močno sporočilo globalni kriminalni skupnosti, da so možnosti
               njihove identifikacije in priprtja v Sloveniji zelo, zelo velike. Naši policisti tako
               ob kontroli lahko neposredno pogledajo tudi v podatke za mednarodna iskanja. Skratka,
               naš sistem je učinkovit, kar se je izkazalo v preteklosti v podobnih primerih. Za
               vsakega diplomata pa obstajajo posebni predpisani postopki, kako uveljaviš
               diplomatsko pot. Tega se vendarle ne naredi s turističnim vizumom. V Sloveniji se
               bomo držali schengenskega zakonika in policija bo še naprej izvrševala svoje zakonsko
               predpisane naloge in upam, da bo policija tudi naprej tako učinkovita pri svojem
               delu. Vsi tisti pa, ki imajo vpisano mednarodno iskanje, pa bodo tudi v bodoče morali
               poskrbeti, da se uredi njihov status.</p>
               <p>Če vam to zadošča, lahko pa jaz nadaljujem in vam pojasnim celotno integracijo baz.
               Jaz mislim, da ni potrebno.</p>
            </sp>
            <sp xml:id="SDZ7-Redna-11-2015-09-24.sp35">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlagateljica gospa Anja Bah Žibert, izvolite.</p>
            </sp>
            <sp xml:id="SDZ7-Redna-11-2015-09-24.sp36">

               <speaker>ANJA BAH ŽIBERT (PS SDS):</speaker>

               <p>Spoštovana ministrica, hvala za odgovore, ki niso bili odgovori.</p>
               <p>Ampak grem od začetka. Očitali ste mi, da sem ocenjevala vaše nastope v smislu
               piarja. Ne, ministrica, ocenjevala sem vaše vsebinske nastope, za katere ste
               odgovorni. Ali boste danes zanikali tudi to, da niste odgovorni za tisto, kar
               izrečete. Dejstvo je, da ste obračunali s policijo v trenutku, ko je bilo to najbolj
               neprimerno, in tega si ministrica za notranje zadeve ne bi smela dovoliti. Ne glede
               na to, ali bi nosila trenerko ali pa najdražji kostim. Prav tako ste izrekli nekaj še
               bolj zaskrbljujočega, da je od vsakega policista odvisno, kako bo ravnal. Ja lepo vas
               prosim, kaj pa to pomeni? Da je od policista odvisno, ali v Slovenijo prihajajo
               teroristi ali ne, ali da vsak policist po svoje oceni, ali bi to osebo bi bilo vredno
               zadržati ali ne. Ministrica, pa vi govorite neumnosti. In ne nazadnje, govorite o
               tem, da je bilo vse v redu v vašem postopku, ampak gospod Haradinaj ni prvič prečkal
               mejo Slovenije v tem času. Ja kako pa to, da ni bil že pridržan? Nenavadno. V vseh
               drugih državah je tiralica umaknjena, v Sloveniji pa ne. In še nekaj. Pravite, da je
               smisel oziroma namen te interpelacije politično nabiranje točk. Od kdaj pa so
               državljani Kosova državljani Republike Slovenije, da bomo pridobivali na volilnih
               glasovih? Problem pa je, da z vašim delom izgubljamo politične točke v mednarodni
               javnosti. Izgubljamo politične točke v odnosih z državami, ki jih še kako
               potrebujemo. To je problem, ministrica. V interpelaciji smo vam jasno povedali, za
               kaj ste odgovorni. In to drži. Ko ste ponovno omenjali, kako je organizirano delo,
               potem še toliko bolj drži, da imate zadosti časa, da opravljate druge stvari, kajti
               vse je tako, kot mora biti. Pa ni tako! Samo poglejte, kakšne neumnosti ste delali v
               logističnem delu priprav oziroma aktivnosti v zvezi z begunsko problematiko. Najprej
               policistom niste dali jesti, potem ste jih napadli, potem so jim, spoštovani, lokalni
               gostinci pripravljali hrano, so jim na svoje stroške to vozili, potem ste pa z
               direktivo preprečili, da bi to počeli še naprej. Preprečili ste, da bi to delali
               naprej. Se pravi, ste preprečili tudi prostovoljno delo in pomoč državljanov drugim
               državljanom. Nazadnje so vaši telefonski aparati tako pregorevali, da ste potem čez
               en dan to direktivo umaknili. Takšen je vaš način dela – ne veste, kdo pije in kdo
               plača. In ravno zato, ker niste sposobni voditi tega ministrstva.</p>
            </sp>
            <sp xml:id="SDZ7-Redna-11-2015-09-24.sp37">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Prosim, če smo korektni do poslovnika, potem bi ne govorili o tistem, kar se je
               dogajalo po 24. juniju, ko je bila vložena interpelacija. Mnogi med vami ste šli v
               današnji razpravi v nadaljevanje včerajšnje razprave, in mislim, da to ne prispeva h
               korektni podobi. Interpelacija ni bila dopolnjena po 24. juniju. To velja za vse, ne
               velja samo za določene, ker po navadi se gospod Tanko oglasi v zvezi s tem, to velja
               za levo in desno stran, če lahko tako rečem.</p>
               <p>Gospa Anja Bah Žibert, izvolite.</p>
            </sp>
            <sp xml:id="SDZ7-Redna-11-2015-09-24.sp38">

               <speaker>ANJA BAH ŽIBERT (PS SDS):</speaker>

               <p>Proceduralno. Spoštovani predsedujoči, jaz sem v interpelaciji, ki jo lahko preberete
               tudi iz magnetograma, govorila predvsem o dogodkih, povezanih s Haradinajem. Vendar
               pa je predsednik Vlade, in potem tudi ministrica v svojem odgovoru, predvsem
               izpostavljal, da je interpelacija oziroma razlog za interpelacijo povsem nekaj
               drugega. In ste začeli natolcevati o zadevi begunske problematike in o tem, kako
               obremenjujemo ministrico. Zato sem bila dolžna reagirati in odgovoriti. Tako da to
               opozorilo, prosim, namenite tistim, ki so ga povzročili. Hvala lepa.</p>
            </sp>
            <sp xml:id="SDZ7-Redna-11-2015-09-24.sp39">

               <speaker>PODPREDSEDNIK PRIMOŽ HAINZ:</speaker>

               <p>Jaz sem bil jasen, opozorilo ni bilo namenjeno vam, bilo je namenjeno vsem
               razpravljavcev, bom še enkrat rekel, tako levi kot desni strani, ker se je na obeh
               straneh to dogajalo, brez razlike, in ni bilo namenjeno le vam. Ministrica je bila pa
               toliko prijazna, da je odgovorila tudi na tisto, na kar ni bila dolžna odgovoriti.</p>
               <p>Besedo ima gospa Anita Koleša.</p>
            </sp>
            <sp xml:id="SDZ7-Redna-11-2015-09-24.sp40">

               <speaker>ANITA KOLEŠA (PS SMC):</speaker>

               <p>Spoštovana gospa ministrica, spoštovani predsedujoči, cenjene kolegice in kolegi!</p>
               <p>Ob nastopu funkcije si verjetno gospa ministrica nikakor ni predstavljala, da se bo
               soočila s tako usodnimi in pomembnimi problemi. V tem trenutku je namreč soočena z
               bistveno težjimi zadevami, kot je ta interpelacija, pravzaprav kar z izzivi, ki so
               usodni tudi za našo državo, za ministrstvo in tudi za policijo. Jaz nimam nobenih
               težav s tem, da to omenjam, ker je pravzaprav smešno, da se ukvarjamo z neko
               interpelacijo v tem trenutku, čeprav je ta osrednja zadeva, ki jo predlagatelj omenja
               v zvezi s to obtožbo, kot je bilo rečeno, odgovornost za opustitev dolžnega ravnanja
               pri izvajanju nadzora državne meje, pravzaprav zelo ilustrativna. Jaz sem zelo skrbno
               prebrala vse tisto, kar ste napisali v vašem odgovoru. Moram reči, da so odgovori
               zelo tehtni. Gospod Gorenak je rekel, da je lepljenka različnih odgovorov ljudi, ki
               jih zelo dobro pozna na vašem ministrstvu. V isti sapi pa pravzaprav povedal, da ste
               vse zamenjali. Tako da sedaj ne vem, kdo vam je to pisal, ali tisti, ki so zamenjani,
               ali tisti, ki so še vedno vaši. Osebno menim, da imate zelo veliko dobrih sodelavcev,
               in seveda je tudi prav, da vsak svoje delo opravi. Ampak glede na to, da je skorajda
               brezpredmetno govoriti o razlogih, zaradi katerih smo proti temu, da bi bila ta
               interpelacija uspešna, je vseeno potrebno, da gremo ponovno skozi tisto, kar se vam
               očita, ker mislim, da je to edino, kar lahko tukaj na tem mestu naredimo.</p>
               <p>Poglejmo na nek način zakaj oziroma kako naj bi bila ministrica opustila dolžno
               ravnanje nadzora meje. Rekla bi, da je odgovorna, da je policija skladno s slovensko
               zakonodajo, ki pač temelji na zakonu o nadzoru državne meje, pri gospodu, ki se je
               pisal Ramush Haradinaj, opravila temeljito mejno kontrolo. Torej ugotovitev
               identitete na podlagi predloženih listin, v postopek pa sodi tudi preverba s čitalcem
               potnih dokumentov oziroma potovalnih dokumentov. To je prva odgovornost ministrice,
               da je policist na meji deloval skladno z zakonom. Nadalje, da je po ugotovitvi, da
               pri gospodu Haradinaju gori tako imenovano Interpolovo rdeče obvestilo, policija
               takoj opravila dodatno preverbo veljavnosti ukrepa mednarodnega iskanja. Da je
               policija počakala tudi na povratno informacijo o razpisu te tiralice oziroma o
               razpisniku in ugotovila, da je veljavnost ukrepa Srbija potrdila – Srbija je bila
               namreč razpisnik te tiralice – in da je popolnoma jasno, da je tiralica veljavna,
               velja namreč do 1. 1. 2049.</p>
               <p>Nadalje je ministrica seveda kriva, da je policija gospodu, za katerega je bilo
               sedaj jasno, da je za njim izdana mednarodna tiralica, dovolila, da opravi več
               telefonskih pogovorov, želeno komunikacijo. In to je seveda gospod Haradinaj tudi
               izkoristil.</p>
               <p>In končno, ker je gospoda, za katerim je bila izdana veljavna mednarodna tiralica,
               skladno z zakonom o kazenskem postopku odpeljala na zaslišanje k preiskovalnemu
               sodniku. Torej obtožujemo ministrico, ker so njeni policisti ravnali zakonito. In če
               ostanemo še pri zakonodaji, čeprav je bilo rečeno, da ne mi govoriti o tistih
               konvencijah in tako naprej. Ja, seveda, o čem pa govorimo? O zakonitosti postopkov.
               Predlagatelji namreč pravijo, da je bila kršena konvencija Združenih narodov o
               posebnih misijah. Verjetno kar veliko med vami zelo dobro ve, kdaj se začne funkcija
               posebne misije. Takrat, ko člani ali predstavniki misije stopijo v uradni stik z
               zunanjim ministrstvom. Nobene misije ni bilo. Tudi policija o tem ni dobila
               nikakršnih obvestil in je obtožbe o kršenju te konvencije popolnoma brezpredmetna. Je
               pa ta del zgodbe pravzaprav zanimiv za končanje razpleta zgodbe. Ko je bil razlog za
               izpustitev omenjenega diplomata in vrnitev njegovega potnega lista s strani
               Ministrstva za zunanje zadeve, šlo je namreč za noto o ustreznem potrdilu, da je
               gospod Haradinaj na misiji, je bil ta gospod izpuščen oziroma mu je bil vrnjen potni
               list. O tem je zopet odločalo sodišče v Kranju.</p>
               <p>Zanimivo je vprašanje, zakaj se ta gospod ni skliceval na neko diplomatsko imuniteto
               in nek privilegij posebnega statusa. Zakaj je torej prek naše države potoval zgolj z
               diplomatskim potnim listom. Kaj pomeni diplomatski potni list ,vam ni treba
               razlagati, skoraj vsi ga verjetno imate.</p>
               <p>Rekla bi, da je še ena zadeva zanimiva. Ker po dunajski konvenciji o diplomatskih
               odnosih diplomati res uživajo nedotakljivost in imuniteto, ampak se moraš na to
               sklicevati, je zanimivo, da če si pa ti na zasebnem potovanju, pa tudi na to ni nihče
               pozoren. In gospod je imel turistični vizum, to se pravi, bi lahko rekli, da je bil
               na zasebnem potovanju. Ni toliko relevantno za to našo razpravo, pač gre za to, da se
               pogovarjamo o vseh nekih relevantnih ali pa pomembnih razlogih, ki so botrovali
               postopku na meji. Lahko seveda polemiziramo o tem, zakaj v Sloveniji nimamo sistema
               nacionalne baze napram Interpolu. Ker jo ponekod imajo, je omenjeni gospod lahko
               potoval prek nekaterih držav Evropske unije tudi tako, da po ugotovitvi, da te
               tiralice v njihovi bazi podatkov ni, je lahko prestopil to mejo. Seveda pa ni samo ta
               razlog. Lahko je tudi razlog, da je bil gospod na misiji, in je skozi ta institut
               lahko potoval svobodno, kjer je želel.</p>
               <p>Že ministrica je omenila, da je to stvar pravosodnega ministra. Jaz mislim, da je to
               stvar tudi debate oziroma da se o tem pogovorimo, ali je to dejansko potrebno ali ne,
               ampak pustimo času čas, da se o tem dogovorijo oziroma da o tem presodijo
               strokovnjaki. Za enkrat smo bili pohvaljeni, tudi takrat, ko smo uvedli ta sistem,
               mislim, da je bilo to še pred tistim časom, ko je bil naš minister za notranje zadeve
               gospod Gorenak, tako da mislim, da ta sistem pozna. Mislim, da je bilo v tistem času
               tudi zelo veliko pohval v tem smislu, da je ta sistem dober. Jaz mislim, da v tem
               trenutku, ko se mi soočamo s to begunsko krizo, je pa ta podatek še morda toliko bolj
               pomemben. Ne bom se pa opredeljevala, ali je ta zadeva pomembna, in jo je treba
               spremeniti, ali ne.</p>
               <p>Če se še dotaknem nekaterih obtožb o škodi, ki je bila povzročena Sloveniji. Sedaj,
               ko je vendarle že nekaj časa od tedaj, ko smo doživeli ta neljubi dogodek, je
               popolnoma jasno, da ni prišlo do nikakršnih gospodarskih ali političnih posledic.
               Celo zanimivo, v času aretacije je bila v Prištini neka delegacija slovenske
               policije, ki je tam usposabljala kosovske policiste, mislim, da so jih učili nekaj v
               zvezi z vizumsko politiko. Nikakršnega vpliva ni to imelo na sodelovanje in to delo,
               to izobraževanje, za katerega so nam kosovski policisti izjemno hvaležni in je
               potekalo v nekem zelo prijetnem in prijateljskem vzdušju.</p>
               <p>Kot veste, obe policiji zelo dobro sodelujeta. Na Kosovu je, mislim da, trinajst
               policistov ali pa vsaj je bilo pred kratkim oziroma v tistem času Eulexa. Sporočili
               so, da razen nekaj psovk nekih Albancev ni bilo pravzaprav nikakršnih težav. Ko je
               gospa Anja Bah Žibert govorila o gospodarski škodi, sem pogledala našega ministra za
               zunanje zadeve, ki mu je ušel širok nasmeh. Mislim, da je res ta škoda zgolj samo na
               obtožbah in nikakršna škoda se ni zgodila, mislim, da je celo gospodarsko sodelovanje
               med državama v letošnjem letu bistveno boljše, kot je bilo v preteklosti. Pa tudi
               predlagatelji že v sami interpelaciji niso postregli z nobenimi podatki o tem. Kaj bi
               lahko rekli? Da je ministrica odgovorna za opustitev dolžnega ravnanja pri izvajanju
               nadzora državne meje, ker so njeni policisti dosledno izvajali postopke, predpisane s
               slovensko in evropsko zakonodajo. No, žalostno je, da pride komu na pamet
               interpelacija s takšnimi obtožbami, popolnoma nesmiselnimi.</p>
               <p>Spoštovana ministrica, kaj naj rečem ob koncu? Veste, mislim, da se interpelacija
               vlaga predvsem zoper dobre ministre, zato ker se mi zdi, da dobri ministri tudi
               veliko delajo, je njihovo področje široko. In to se nanaša tudi na vas, ker osebno
               menim in tako menimo tudi v naši poslanski skupini, da zelo dobro delate. Imate dobre
               strokovnjake, torej zaposlene, za katere dobro veste, da vam bodo stali ob strani, in
               kolikor mi poznamo teren, ne poznamo ga tako v posameznikih, ki pišejo razne anonimke
               in podobno, pa vemo, da tudi med policisti uživate veliko spoštovanje. Mislim, da je
               to najboljša popotnica za vaše delo v naprej. Mi vam bomo stali ob strani, če boste
               delali tako, kot ste delali doslej. Hvala lepa.</p>
            </sp>
            <sp xml:id="SDZ7-Redna-11-2015-09-24.sp41">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Uroš Prikl.</p>
            </sp>
            <sp xml:id="SDZ7-Redna-11-2015-09-24.sp42">

               <speaker>UROŠ PRIKL (PS DeSUS):</speaker>

               <p>Hvala lepa, podpredsednik za besedo. Spoštovane kolegice, spoštovani kolegi,
               spoštovani ministri in ministrici!</p>
               <p>Jaz imam nekako občutek, da mi danes nadaljujemo z včeraj začeto interpelacijo.
               Včeraj ni bil primeren dan za interpelacijo, tudi danes ni primeren dan za
               interpelacijo, najbrž nikoli ni dan, ki je primeren za interpelacijo, pa vendarle
               imam občutek, ki mislim, da me ne vara, da v teh trenutkih, ko se srečujemo resnično
               z zelo veliko begunsko krizo, z zelo težkimi vprašanji na tem področju, da pa
               vendarle bi morali kaj drugega početi, predvsem pa se osredotočiti na bistvene
               probleme. Dovolite mi, jaz tu in tam rad kaj več povem oziroma dosti govorim, če sem
               čisto natančen, včeraj se mi je pri svojem izvajanju zareklo. In to se moram tudi
               opravičiti in priznati, da nisem tako mislil, ko sem ministrico pohvalil, kar jo bom
               tudi danes še enkrat več pohvalil, ko sem pač povedal, da ministrica vodi policijo.
               Seveda ministrica ne vodi policije, ministrica usmerja policijo, ministrica
               koordinira to delo, ne nazadnje tudi nadzoruje, mislim, da korektno nadzoruje. Ampak
               saj veste, če si pač hiter, pa če rad dosti poveš, se ti včasih tudi kaj zareče, tako
               da mea culpa. Gospodu Gorenaku, ki me je na to zadevo preko Twitterja opozoril, se
               iskreno zahvaljujem, čeprav me zdaj ne posluša. Da se ministrica premalo pojavlja v
               medijih. Kakor za koga. Morda bi jo kdo želel več v medijih videti, ampak jaz mislim,
               da se pojavljanje v medijih, torej frekvenca in čas v medijih se premosorazmreno ne
               kaže v njenem delu, morda ravno obratnosorazmerno, več v medijih, manj fokusiranja na
               delo in je delo slabo. Tokrat pa mislim, da je ravno obratno. Malo manj v medijih, pa
               več na terenu, pa so dela in naloge opravljene. Jaz mislim, da pri delu tudi v
               konkretnem primeru, primeru ex predsednika kosovske vlade, mislim, da ni šlo za
               nikakršno prekoračitev pooblastil, nikakršni izpad. Jaz sem si zelo natančno prebral
               poročilo, ki ga je ministrica pripravila, zelo natančno sem danes tudi poslušal njeno
               izvajanje, tudi poslušal izvajanja predlagateljev interpelacije in lahko sklepam iz
               vsega slišanega, vsega povedanega, vsega prebranega, naslednje. Prvič. Policija je
               ravnala v skladu s pravili stroke. Drugič. Policija je ravnala povsem zakonito.
               Očitki, da se pogodba ni upoštevala, zakonodaja s področja nadzora meja, so povsem, z
               mojega gledišča gledano, neutemeljeni. Gospodu Haradinaju, prepričan sem, niso bile
               kršene nobene človekove pravice. Četrtič. Da bi se Republiki Sloveniji zmanjšal
               ugled. Mislim, da o tem govoriti ne moremo, kvečjemu obratno. Petič. Jaz mislim, da
               ni bila povzročena nikakršna politična škoda, obratno. Šestič. Mislim, da ni bila
               povzročena nobena gospodarska škoda. Sicer je morda malo prehitro o tem kategorično
               govoriti, smo sredi leta, verjetno bomo lahko merili učinek in primerjali gospodarsko
               menjavo Slovenije in Republike Kosova šele ob koncu leta v primerjavi s predpreteklim
               letom, ampak jaz verjamem, da tukaj nobene škode ni bilo, sicer bi mediji zelo dosti
               o tem pisali. Če pa je bil minimalni bojkot v dnevu ali dveh na slovenske izdelke,
               saj to se je pojavilo tudi v primerjavi z drugimi državami. Prepričan sem, da to na
               odnose na relaciji Republika Slovenija–Kosovo nikakor ni moglo vplivati. Ne nazadnje
               v medijih in tudi v živo nam lahko to pove šef diplomacije, ki je zagotovil, bom
               citiral, <q>"ta zadeva je bila uspešno rešena in ne bo imela nikakršnih vplivov na
               relaciji Republika Slovenija Kosovo."</q></p>
               <p>Kaj lahko rečemo ob zaključku? Jaz osebno sem povsem zadovoljen z delom ministrice,
               z njenim dosedanjim delom. Prepričan sem, da bo svoje delo korektno nadaljevala tudi
               v prihodnje. Sama interpelacija je po mojem osebnem prepričanju pretiran ukrep,
               pretiran mehanizem, ki je legitimen, še posebej ali pa izključno za opozicijo, ki ga
               lahko vedno in znova uporabi.. Seveda pa je zelo v redu, da se zadeve utemeljijo, da
               so korektno zapisane in da za tem tudi stojijo. Jaz si želim, da ministrica korektno
               opravlja svoje delo, da Maribor ne nazanje ne izgubi ministrice oziroma ministra, po
               dolgem času ga ima, in prav je tako. Želim, da čim prej zaključimo s to razpravo, ki
               zna biti zelo dolga, mučna je že sedaj, in da se ministrica fokusira na tista
               osrednja vprašanja, ki zadevajo delo zahtevnega resorja, ki ga pokriva. Toliko. Hvala
               lepa.</p>
            </sp>
            <sp xml:id="SDZ7-Redna-11-2015-09-24.sp43">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa. Besedo ima dr. Franc Trček.</p>
            </sp>
            <sp xml:id="SDZ7-Redna-11-2015-09-24.sp44">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči. Spoštovani zbor, spoštovana gospa ministrica!</p>
               <p>Bolj kot se odvija ta 11. redna seja več nekako težav imam in vedno bolj mi v glavi
               odzvanja ena misel filozofa Schopenhauerja: Stil je fiziognomija duha. Ampak dajmo se
               posvetiti sami interpelaciji.</p>
               <p>Jaz nisem ne strokovnjak za trenirke, ne strokovnjak za mednarodno pravo in tudi
               gospod Šter nisem, ki se z vizumsko politiko ukvarja na resornem ministrstvu. Mi
               imamo tukaj en ključni problem. Jaz sem bil malo zgrožen, ko je gospa Lipicer nekako
               govorila o interpelaciji. Tudi podpredsednik je rekel levo, desno. Večino tega
               parlamenta zaseda sredina. Koliko je moderna, bodo politologi čez leta analizirali in
               odločali. V čem imamo problem? Interpelacija, tukaj ima zlasti SMC problem,
               interpelacija in politika ni otroški vrtec. To niso neke osebne zadeve. Jaz
               someščanke ne napadam osebno, mogoče na neki čagi bi ne vem kaj, pika. Skratka, gre
               za nek resor, ki ima težave. In po letu dni bi se, čeprav nas je skoraj dve tretjine
               novih v politiki, morali nekako tega zavedati. Vsak nastopa s svojih pozicij, ima
               svojo odgovornost, zastopa neka stališča, ideologije, sistem vrednot, da ne bom
               predolg. Nehajmo se vesti otroško. To, da ima sistem Ministrstva za notranje zadeve,
               zlasti policija kar nekaj težav, je znano. Na to nas opozarjajo sindikati, o tem smo
               večkrat že razpravljali. Sam sem v imenu Združene levice celo iniciral to razpravo na
               nekem matičnem odboru. Ker so vsi temo razširjali, jo bom tudi jaz. Ta primer s
               pomembnim politikom s Kosova, kdo bi mogoče rekel, da je minoren, pa ni. Gre za tisti
               droban občutek, navsezadnje tudi kako država vodi zunanjo politiko. Zdaj se mi lahko
               <q>"dribljamo"</q> tu do nezavesti, iščemo enega, drugega teoretika. Sam sem, bom kar
               priznal, v tako imenovani parlamentarni diplomaciji predsednik skupine prijateljstva
               tega parlamenta z Republiko Kosovo. Da ni imelo to nobenega vpliva, nobenega odziva,
               to ne drži, celo meni je kdo kaj rekel. Jaz bi dosti raje videl, da bi se tu
               pogovarjali o neki razvojni pomoči Kosovu, ki bi v tej stabilizaciji tako imenovanega
               – bom kar uporabil besedo Balkan, ki je nekateri ne marate – Zahodnega Balkana
               definitivno bila potrebna. Ne pristajam niti na to, da je ta debata tu pritisk na
               policijo. Interpelacija se odgovorno uporablja, kakšen stil pač ima SDS, to je njihov
               problem, to bodo že volivci ocenili; kaj je tu meni všeč ali ne, ne bom debatiral,
               ker nisem član njihove partije. Skratka, iz neke debate okrog te interpelacije zlasti
               v nekem pripravnem govoru ministrice pa iz dela SMC bi človek mislil, da imamo to
               vsak tretji dan na malici pri nas. Nehajmo se hecat glede tega. Običajno seveda
               koalicija <q>"požegna"</q> in interpelacija ne gre skozi, razen če se notranje ne skregate,
               ampak namen interpelacije je, da se opozori na neko resno problematiko v določenem
               resorju, ki jo poskušamo rešiti. To je opis naših del in nalog, pika. Dajmo se nekako
               zavedati tega. Lahko bi temo še razširil na naraščanje ksenofobije, ki je tu
               prisotna. Predhodni sklic Državnega zbora je ugotovil v komisiji, v kateri jaz sedim,
               da določene vrste radikalizma ni. Če bomo zdaj odprli svetovni splet ali societalno
               mrežo, bomo ugotovili, da je tu prisotna, in me zanima, kako se službe s tem
               ukvarjajo. Kolega Prikl je Maribor omenil. Vemo, kaj se je dogajalo v Mariboru kaki
               dve leti nazaj ali še malo več. Več kot očitno je, da je policija takrat prestopila
               določena pooblastila. Zanimalo bi me – gospod Gorenak se seveda s tem ne bo strinjal
               –, ali je bila narejena notranja analiza, da se to ne bo več dogajalo, če se že
               pogovarjamo o tem resorju. Tudi nas moti, kar je kolega Matej povedal, neka
               nepojavnost ministrice. Dobro, to je pač njena odločitev, ampak tudi naša dolžnost
               je, da na to opozorimo. Še bolj me moti, ko se na matičnem odboru pogovarjamo o
               policiji, da reprezentativna sindikata nista povabljena. Navsezadnje se govori o teh
               ljudeh, ki za 700 evrov pa še nekaj na mesec glavo na pladnju nosijo, če sem
               metaforičen. To so pač neke zadeve, na katere smo dolžni opozoriti.</p>
               <p>Ker so bili odgovori, skoraj očitki ministrice nazaj Združeni levici. To ni res, da
               Slovenija ne vrača. Določeni zaprosijo za status, ga ne dobijo in jih poskušajo
               vrniti. Določene, ki jih registrirajo na Madžarskem, Hrvaškem, se poskuša vrniti,
               uspešno ali neuspešno. Saj so mediji o tem pisali. Mislim, dajmo se resno
               pogovarjati, ne pa da bo vsaka priča malo lagala svojo resnico. Dejstvo je, da je
               bila Slovenija kot tudi države, ki imajo boljše budžete, boljše resurse, tudi boljšo
               logistiko, zatečena z begunsko krizo. Lahko se dotaknem tudi ideološkega momenta, ko
               vidim, da se je vlada odločila – mogoče so to navodila iz Bruslja –, da se govori o
               migrantih, ne toliko o beguncih. Mi imamo neko novo stanje, s katerim se moramo
               soočiti. Včeraj sem o tem govoril, ne bom se tu še enkrat ponavljal. Seveda se
               absolutno ne strinjam s tem, kar je rekla gospa Koleša, ki je, bom tudi jaz zdaj
               rekel, zdaj odsotna, ampak poslanci tudi kaj drugega delamo. Jaz se moram kdaj z
               ambasadorjem Kosova srečati pa s kom drugim. Upam, da kdo posluša. Veste, izjavljati,
               da je smešno vsiliti interpelacijo, zlasti iz neke stranke, ki govori veliko o
               dostojnosti in tudi mene rada pogosto kritizira. Recimo, mene osebno moti, kako se
               uporabljajo svojilni zaimki. Njeni policisti. Policisti niso ne od gospe Vesne ne od
               mene ne od ne vem nekoga. Gospod Jani, kot izkušen politik je rekel, da moramo malo
               paziti kaj govorimo. Verjamem, da ste gospo Koleša dobro pripravili, ampak veste, kot
               predsednik skupine prijateljstva z Republiko Kosovo, moram ostro protestirati proti
               izjavam tipa, citiram, <q>"nekaj psov nekih Albancev"</q>. Dober dan. Dober dan. Hvala za
               besedo.</p>
            </sp>
            <sp xml:id="SDZ7-Redna-11-2015-09-24.sp45">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Iva Dimic.</p>
            </sp>
            <sp xml:id="SDZ7-Redna-11-2015-09-24.sp46">

               <speaker>IVA DIMIC (PS NSi):</speaker>

               <p>Hvala lepa, spoštovani predsedujoči. Spoštovana ministrica, ministrski vladni zbor,
               kolegice in kolegi!</p>
               <p>Danes pričakujem veliko govora o begunski krizi, o vseh razlogih za interpelacijo,
               vendar se strinjam z besedami mojega predhodnika, da namen te interpelacije je, da
               opozorimo na težavo, ki jo je treba rešiti. Zato se bom sama dotaknila težave, ki še
               vedno obstaja in se dotika tudi notranjega ministrstva, pa še vedno v tej državi po
               enem letu ni odpravljena, kljub temu da imamo kar nekaj civilnih iniciativ na tem
               področju. Dejstvo je, ministrica, lahko rečem, bom povedala na katerem področju še ni
               bilo narejenega premika, dejansko izvršujete zakone, vendar jaz mislim, da ste kot
               ministrica postavljeni zato, da razumete, kaj državljani potrebujejo, in da
               pripravite zakonske podlage, da se ta njihov problem reši. Mislim, da je to
               prednostna naloga ministrstva, ne samo da izvršuje zakone. Govorim pa o nasilju v
               družini. Postavila sem vam že ustno poslansko vprašanje, z odgovorom pa nisem bila
               zadovoljna. Dejstvo je, da je več kot 50 % žensk v starosti nad 15 let po neki
               raziskavi že doživela eno od oblik nasilja v družini. Prepogosto se nasilje v družini
               konča z ubojem ali umorom partnerke, bivše partnerke. Največje žrtve takega nasilja
               so ravno otroci. Z ustnim poslanskim vprašanjem sem vam zastavila vprašanje o tem,
               kaj boste ukrenili za potrebno podaljšanje trajanja izreka ukrepa s strani policije,
               saj se je v praksi že nekajkrat izkazalo, da je prišlo do najhujših posledic
               družinskega nasilja, umora prav po izteku izrečenega ukrepa prepovedi približevanja s
               strani policije. Sedanjo ureditev, ko policija tak ukrep lahko izreče za 48 ur, zatem
               pa ob podaljšanju ukrepa do 10 dni oziroma največ do 60 dni odloča preiskovalni
               sodnik, ne omogoča žrtvi prepotrebne varnosti. Mislim, da žrtev, in vsi se bodo
               strinjali, potrebuje zaščito, dokler je ogrožena. Prav žrtev pa to ve sama najbolje.
               Zato mislim, da po tistem mojem poslanskem vprašanju je vse poslanske skupine
               obiskala tudi gospa Monika Piberl, to je iniciativa Ženski glas, ki je izpostavila to
               zelo perečo problematiko, ki se vleče že kar nekaj let, lahko rečem tudi zadnje leto,
               a se na tem področju praktično nič ne zgodi. Ministrica, vi ste v ustnem odgovoru na
               moje poslansko vprašanje izpostavila možnost spremembe zakonodaje na tem področju,
               morda v bodočnosti, ko se bo zakon noveliral. Ampak jaz pričakujem, da bo to prišlo z
               vaše strani, ne da boste čakali, da bo kakšna poslanska skupina vložila zakon. Kot
               sem že rekla, prednostna naloga ministra je ugotavljanje in odpravljanje družbenih
               težav. Neopravičljivo je vsako trpljenje ali celo smrt za žrtve nasilja, če bi jo
               bilo mogoče preprečiti tudi z ustrezno zakonodajo. Dejstvo pa je, da sedanji predpisi
               na področju zaščite žrtev niso ustrezni, zato mislim, da je potrebno takojšnje
               ukrepanje, vendar lahko rečem, da se ministrica te resne problematike sploh ne
               loteva. Verjamem, da je veliko družbenih težav, s katerimi se soočamo, vendar, kot
               ste sami povedali, imate za vsako področje svoje strokovne sodelavce, podrejene, ki
               pa vendarle, če daste vi nalogo, morajo zadevo pripraviti.</p>
               <p>Vi ste mi ustno odgovorila, bom citirala: <q>"Kar se tiče podaljšanja trajanja ukrepa,
               lahko rečem, da bomo ob odpiranju zakona o nalogah in pooblastilih policije vsekakor
               poskušali sprožiti javno razpravo tudi o kriterijih, ki morajo biti izpolnjeni v
               primeru, da sodnik potem lahko izreče ukrep za daljše obdobje oziroma da sploh dobi
               zakonski mandat."</q> Jaz vas kar sprašujem ob tej interpelaciji, kdaj bo to, koliko
               žrtev nasilja bo še v Sloveniji potrebnega, da se bo to zgodilo. Mislim,da je
               prepotreben ta zakon, vsi nas na to opozarjajo. Rekli ste, da se strinjate, vendar vi
               ste omenili, da bi zadeva morala biti v pristojnosti sodiš. Se strinjam, da v
               pristojnosti sodišč. Ampak pri vsem tem, kar lahko omogočimo, bi bilo lahko v
               pristojnosti sodišč samo, da lahko na koncu sodišče potrdi. Ves potek in vsa zaščita
               pa bi bila lahko izrečena že takoj ob prvem izreku nepribliževanja.</p>
               <p>Jaz sem vam zdaj dala rešitve, kakršne vidim, da bi pomagale zaščiti vsem tem
               ženskam. Zato bi prosila odgovor, kdaj boste začeli to problematično vprašanje v
               Sloveniji tudi reševati. Hvala.</p>
            </sp>
            <sp xml:id="SDZ7-Redna-11-2015-09-24.sp47">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Alenka Bratušek.</p>
            </sp>
            <sp xml:id="SDZ7-Redna-11-2015-09-24.sp48">

               <speaker>MAG. ALENKA BRATUŠEK (PS NP):</speaker>

               <p>Najlepša hvala predsedujoči. Spoštovane kolegice, kolegi, ministrici in ministri!</p>
               <p>Naj najprej na začetku povem, da vas kot žensko, ki ste se odločili stopiti v svet
               politike, podpiram. V Sloveniji je na žalost to še vedno preveč moški svet. Zakaj?
               Lahko se sprašujemo, lahko pa konec koncev tudi vidimo, naši moški kolegi in pa tudi
               mediji se z nami, ženskami v politiki, še vedno ukvarjajo na način da je pomembno,
               kako dolga so naša krila ali kakšne čevlje k določeni obleki obujemo. In neštetokrat
               sem dobila vprašanje, kako kot političarka usklajujem svoje službeno in privatno,
               družinsko življenje. Mislim, da moški kolega takšnega vprašanja ni prav nikoli
               deležen. Kot žensko, ki ste se za to odločili, še enkrat, vas podpiram.</p>
               <p>Kot drugo, upravičenost interpelacije, o kateri danes govorimo. Pravzaprav sem od
               vsega začetka na nek način dvomila o vsebinski upravičenosti interpelacije, ki je
               bila vložena. Danes, ko sem poslušala vaš odgovor, lahko rečem, da sem še bolj
               prepričana, da ta spisana interpelacija glede na vsebino ni najbolj upravičena.
               Seveda še nekaj vaših odgovorov na vprašanja, ki so bila postavljena, čakamo, ampak z
               vašimi navedbami ste me vsaj za enkrat prepričali.</p>
               <p>Veste, sem pa te interpelacije na nek način zaradi ene stvari vseeno vesela. To je,
               da vas v tem državnemu zboru slišimo in vidimo. Včeraj, ko ste stali za govornico, ko
               smo govorili o begunski krizi, sem se skušala spomniti, če ste sploh že kdaj v enem
               letu stali za to govornico, razen, ko ste prisegli. Sama pri sebi nisem našla dogodka
               v enem letu ministrovanja. Pa na nek način je vaše delo, da poslankam, poslancem in
               konec koncev tudi ljudem razložite, obrazlagate, kaj delate kot ministrica. Strinjam
               se z vami, da politiki ne bi smeli biti medijske zvezde in vsak dan stati pred
               kamerami. Absolutno se s tem strinjam. Je pa vaša dolžnost, spoštovana ministrica, da
               javnosti in poslancem pojasnjujete, to je dolžnost ministrice. V letu vašega
               ministrovanja imam občutek, da ministrstvo vodi nekdo drug in ne vi ministrica. V
               času največje migrantske krize in problemov v Sloveniji ste potrebovali tri dni, da
               smo lahko slišali vaš odziv in na nek način pomiritev, da v Sloveniji zadeve
               obvladujemo. Tri dni. Se vam to zdi prav? Občutek imam, da ste čakali, kako se bo vse
               skupaj odvilo. In ko je šlo tako, kot je treba, ste se pojavili in pohvalili ljudi,
               ki so svoje delo dobro opravili.</p>
               <p>Spoštovana ministrica, spoštovani predsednik Vlade, spoštovana koalicija, mogoče je
               po letu dni vašega vladanja čas, da opravite nek razmislek o svojem delu, tudi o delu
               na Ministrstvu za notranje zadeve.</p>
            </sp>
            <sp xml:id="SDZ7-Redna-11-2015-09-24.sp49">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Dragan Matić. Pripravi naj se, gospod Benedikt Kopmajer.</p>
            </sp>
            <sp xml:id="SDZ7-Redna-11-2015-09-24.sp50">

               <speaker>DR. DRAGAN MATIĆ (PS SMC):</speaker>

               <p>Predsedujoči, hvala za besedo. Spoštovane ministrice in ministri, spoštovani
               kolegi!</p>
               <p>Obrazložitev interpelacije, s katerim se zahteva odgovornost oziroma odslovitev
               ministrice za notranje zadeve, dokazuje, da ima stranka SDS povsem drugačne pojme o
               tem, kaj je pravna država, kot jih imamo mi. Iz očitkov, ki so jih našteli, veje nek
               duh, ki izvira iz nekih drugih časov, ko ni bilo ministra za notranje zadeve, ampak
               so obstale države, za katere ne bi mogli reči, da so bile demokratične. In te države
               so poznale funkcijo policijskega ministra, ki je neposredno vodil policijo in ji v
               posameznih primerih odrejal, kako naj ukrepa. Težava, ki jo SDS pri tej interpelaciji
               ima, je v tem, da niti v eni točki, na katero se opira, ni izkazana ne objektivna,
               nikar šele subjektivna odgovornost ministrice. Še več. Nikjer ni izkazano, kje naj bi
               v opisanem sosledju dogodkov ministrica morala nekaj storiti, niti ni izkazano, kako
               bi sploh lahko imela z zakonom ali predpisom opredeljeno možnost, da bi karkoli
               oziroma v kakršnikoli smeri ukrepala. Če povzamemo prvo in drugo točko interpelacije,
               SDS ministrico obtožuje, da je odgovorna, ker je prišlo do tega, da so policisti na
               mejnem prehodu nekega kosovskega državljana pridržali, mu domnevno nezakonito vzeli
               diplomatski potni list in hkrati naj bi tudi opustila dolžno ravnanje pri izvajanju
               nadzora nad izvajanjem Zakona o nadzoru državne meje. Razumeti je, da SDS meni, da bi
               morala ministrica intervenirati, saj naj bi policija omenjeni zakon kršila skupaj z
               določbo iz Konvencije Združenih narodov o posebnih misijah. To pa naj bi se zgodilo
               na ta način, kot sem že rekel, da je omenjenemu gospodu vzela potni list oziroma
               citiram njihove besede, <q>"posegla v njegovo osebnost pri opravljanju diplomatske
               misije."</q> Konec citata.</p>
               <p>Že samo naštevanje okoliščin epizode priprtja gospoda Haradinaja, kot je opisano v
               interpelaciji, ne ustreza dejanskemu stanju. Težave s potovanjem kosovskega
               državljana so se začele pri preverjanju podatkov iz potnega lista, kjer je bilo ob
               vnosu teh podatkov v centralni računalniški sistem zabeleženo veljavno mednarodno
               iskanje z veljavnostjo od 8. oktobra 2004 do 1. januarja 2049. Za tem je bilo
               opravljeno telefonsko preverjanje veljavnosti ukrepa prek nacionalnega biroja
               Interpola v Sloveniji, ki je potrdilo veljavnost tiralice. Opravljeno je bilo tudi
               preverjanje s strani uslužbenca Oddelka Sirene, to je slovenski Interpol, pri
               Interpolu Srbije. Ti so veljavnost ukrepa ustno potrdili, naslednji dan pa tudi z
               uradnim obvestilom potrdili, da je tiralica veljavna. Ob dejstvu, da se je tiralica
               izkazala za veljavno, je policija gospodu Haradinaju odvzela prostost. Kot je bilo že
               večkrat omenjeno danes, pomembne so bile tudi okoliščine, da je Haradinaj imel
               diplomatski potni list, vendar je v njem imel zgolj veljavni turistični vizum.
               Haradinaj se na diplomatsko imuniteto ni skliceval, niti ni predložil dokumentov, ki
               bi dokazovali, da ima status diplomata na posebni diplomatski misiji Kosova, niti ni
               bila Slovenija obveščena o kakšni diplomatski misiji. Zato policija posledično in
               razumljivo njegovega statusa diplomata ni preverjala. In vse, ker je potem še
               policija storila, je bilo to, da je Haradinaja z njegovim potnim listom vred privedla
               do sodnice okrožnega sodišča, ki je začela postopek realizacije mednarodne tiralice.
               S tem se je policijski postopek zaključil. Vse nadaljnje odločitve so bile v
               pristojnosti pravosodnih organov. Med samim postopkom je bil gospodu omogočen kontakt
               s predstavniki njegove države v Republiki Sloveniji, se pravi z diplomatsko
               konzularnim predstavništvom Kosova in o vseh svojih pravicah je bil seznanjen ustno v
               angleškem in pisno v albanskem jeziku. Vse ostale okoliščine, na primer, da je bil
               gospod na diplomatski misiji, so prišle na plan kasneje ob intervenciji slovenskega
               ministrstva za zunanje zadeve, ko je posredovalo na okrajno sodišče diplomatsko noto
               kosovskega veleposlaništva, ki pa je prispela šele dva dni po prejetju Haradinaja.
               Sodišče je potem na tej podlagi omenjeni osebi še isti dan vrnilo potni list ter
               omogočilo nadaljnje potovanje. Iz opisanega je povsem jasno, da policist, ki je
               opravljal kontrolo na zunanji meji EU, ni imel druge možnosti, kot da po preverjanju
               tiralice in ugotovitvi, da je tiralica še veljavna, Haradinaja pridrži, po dodatnem
               preverjanju dejstev pa policija ni mogla storiti nič, razen da ga prevede pred
               sodnika. Policija je torej vodila postopek v skladu z veljavno zakonodajo in
               mednarodnimi predpisi.</p>
               <p>Vse ostale točke interpelacije, to se pravi 3. točka, ki govori o zmanjšanju ugleda
               Republike Slovenije zaradi tega dogodka, ni z ničemer utemeljena. Kot rečeno, bil je
               standarden postopek, ki je bil izveden. 4. in 5. točka interpelacije o poslabšanih
               odnosih z državo Kosovo in gospodarski škodi nista oprti z nobenim argumentom, vsaj
               jaz ga nisem slišal.</p>
               <p>Iz vsega povedanega lahko povzamemo, da se ministrica v postopek, ki je bil pravilno
               izpeljan, ni vmešavala, saj ni za to imela nobene osnove, in zato tudi interpelacija
               ni utemeljena. Prav obratno je res. Če bi ministrica ravnala drugače in bi se v delo
               policije neposredno vmešala ter policiji dajala navodila, da naj osebo, zoper katero
               je razpisana Interpolova tiralica, izpusti ali kako drugače ukrepa, če bi torej
               ministrica policiji ta navodila dajala, potem pa bi verjetno res imeli kakšen razlog,
               da danes sedimo tu in razpravljamo o interpelaciji.Na podlagi zahteve ministrice je
               MNZ 19. 6. letos podal zahtevo za poročilo na glavno policijsko upravo. Na podlagi
               tega poročila in prejete dokumentacije je direkcija za policijo ugotovila, da je
               policija ravnala strokovno in zakonito.</p>
               <p>Sedaj pa vsi očitki v smeri, češ, kako je Haradinaj potoval čez druge mejne prehode
               in kako tam ni imel težav. Jaz menim, da to sploh ne spada v to interpelacijo, saj o
               tem, katera tiralica je uvrščena v bazo podatkov, katera pa ne, ne odloča policija,
               niti s tem v zvezi nima pristojnosti. Kako pa je s tem in kakšna so objektivna
               dejstva? Dejstvo je, da je Slovenija ena redkih držav, ki nima tako imenovane ločene
               nacionalne baze tiralic. V tem je odgovor, zakaj Haradinaj ni bil prijet na primer na
               Dunaju, Belgiji ali kje drugje. Tam so se očitno odločili, da konkretne srbske
               tiralice ne uvrstijo na nacionalni sistem in ga zato mejna kontrola ni zaznala.
               Vendar o tem se ne odločajo niti na policiji, niti se o tem ne odločajo na
               Ministrstvu za notranje zadeve. Kakšna je praksa glede tega, se je kasneje slovenska
               policija pozanimala v Avstriji in tam so dobili na primer odgovor, da v primerih, ko
               v Avstriji prejmejo razpis mednarodnega iskanja oziroma rdeče obvestilo Interpola,
               ter obstajajo dvomi, ali bi se iskanje razpisalo v nacionalni policijski sistem,
               razpis pošljejo na Ministrstvo za pravosodje, ki odloči, ali se razpis vključi ali
               ne. V konkretnem primeru je ministrstvo za pravosodje Avstrije preklicalo iskanje
               gospoda Haradinaja na podlagi svojih odločitev. To pa ne pomeni, da tiralica ni še
               vedno aktivna v podatkovnih bazah Interpola, ker to lahko prekliče samo
               odredbodajalec, to je sodišče v Srbiji, ki je izdalo odredbo za razpis.</p>
               <p>Pri nas se je treba odločiti, da bomo uvedli podoben sistem, da bo dobilo
               Ministrstvo za pravosodje diskrecijsko pravico, da konkretno tiralico uvrsti v
               nacionalno bazo podatkov. Policija tudi že sicer načrtuje oziroma pripravlja tehnično
               rešitev, na podlagi katere bodo uslužbenci lahko osebam, za katere bo izdan sklep
               pravosodnega organa o neizvajanju prijetja na podlagi mednarodne tiralice, dodali
               opombo o neizvajanju prijetja, ki bo vidna končnim uporabnikom, to se pravi
               policistom v obliki zastavice, ta pa bo lahko povsod tam, ko bo Ministrstvo za
               pravosodje presodilo, da se ta tiralica ne bo upoštevala. V vsakem primeru pa bo
               neposredna izvedba presoje utemeljenosti mednarodnih tiralic in izdaje sklepa o
               neizvajanju prijetja na podlagi mednarodne tiralice za določeno osebo še vedno v
               pristojnosti pravosodnih ali drugih organov in ne policije.</p>
               <p>Torej imamo sistem, takšen kot je, treba je pa poudariti, da ni ta sistem od letos,
               ampak da je že vrsto let takšen, in je bil takšen tudi v času ministrovanja gospoda
               Gorenaka in pravosodnega ministra Šturma, tako da težko govorimo o tem, da je
               kakorkoli ta vlada odgovorna za dejansko stanje, ki ga imamo oziroma za prakso, ki jo
               imamo. Ni pa s tem seveda nič narobe, tudi to je avtonomna pravica vsake države, da
               se odloči, ali bo posegla po svoji diskrecijski pravici, o kateri bo odločalo
               Ministrstvo za pravosodje, ali bo upoštevalo vse Interpolove mednarodne tiralice.
               Mislim, da je bil s tem podan odgovor gospodu Gorenaku, glede katerega je obljubljal,
               da če se bo ta čudež razjasnil, da bo potem predlagal svoji poslanski skupini, da naj
               umakne interpelacijo.</p>
               <p>Ko sem že pri besedi in pri gospodu Gorenaku, naj še enkrat poudarim, kar je bilo že
               večkrat rečeno danes, ta razprava o interpelaciji se je pravzaprav začela že včeraj.
               Gospod Gorenak nas je v svojem nastopu najprej kar precej časa podučeval o tem, kako
               ne smemo izrabljati begunske krize v smeri političnih obračunavanj med opozicijo in
               koalicijo, da je to neprimerno, no, potem pa je že čez nekaj minut te svoje poduke
               pozabil, ministrici očital, da nima nikakršnih načrtov v zvezi z begunci. Označil jo
               je za nesposobno, pozival jo je k odstopu in tako dalje. Očital ji je celo, da se
               premalo pojavlja v medijih. In po moji oceni je včeraj prišlo do škandala. Poslanec
               Državnega zbora je ministrico pred kamerami nagovarjal, naj ljudi pomirja z lažnimi
               podatki, kot se je baje to zgodilo leta 1991. Gospod Gorenak je pripovedoval, kako se
               je takrat ljudem govorilo, da je teritorialna obramba osvobodila neke mejne prehode,
               ki v resnici sploh ne obstajajo, in je na tak način komuniciranja z državljani
               svetoval ministrici za notranje zadeve.</p>
               <p>Jaz mislim, da je to popolnoma napačen pristop. Slovenski državljani si zaslužijo
               objektivne, realne informacije. Njih ni treba pomirjati, njih je treba samo korektno
               obveščati. Glede tega mislim, da gospa ministrica dela dobro. Mislim, da so tudi vsi
               ukrepi do sedaj pokazali, da sistem deluje dobro, da policija dela dobro, da vlada
               dela dobro, da tudi nevladne in humanitarne organizacije delajo dobro. Ne nazadnje
               prihajajo tudi pohvale iz Nemčije, iz Avstrije, da se glede begunske krize ukrepa
               tako, kot je treba. Da pa SDS tak pristop ni všeč, je sam povedal njihov poslanec,
               evropski poslanec Milan Zver, ki je kot zgled primernega ukrepanja z begunci in
               ravnanja z begunci navajal gospoda Orbana in Madžarsko. Verjamem, da če bi po kakšnem
               naključju zdaj bila SDS na oblasti, bi imeli že veliko bolj konkretne ukrepe, v
               smislu, da bi se mogoče kakšna bodeča žica gradila na južni meji, pa bi imeli že
               rezervni policijski sestav aktiviran, pa bi vojska že imela pooblastila, da zasede
               mejo. Vse to bi bilo verjetno, ker zdi se, da so nekaterim izredne razmere zelo všeč,
               da se v njih dobro počutijo. Jaz pa mislim, da za to trenutno ni nikakršnih potreb.
               Trenutno je stanje solidno. Niti v enem primeru nisem slišal, da bi ob teh dogodkih v
               zvezi z begunci bilo ogroženo življenje državljanov Republike Slovenije ali pa da bi
               bilo njihovo premoženje ogroženo. Situacija je povsem pod kontrolo in upam, da bo
               tako tudi naprej. V tem smislu naši ministrici zaupam.</p>
               <p>Kot sem pa že v svoji obrazložitvi in svojem nastopu dovolj nazorno prikazal, je
               interpelacija neutemeljena, in je ni mogoče podpreti. Hvala.</p>
            </sp>
            <sp xml:id="SDZ7-Redna-11-2015-09-24.sp51">

               <speaker>PODPREDSEDNICA MAG. BOJANA MURŠIČ:</speaker>

               <p>Gospa Anja Bah Žibert, predlagateljica, izvolite.</p>
            </sp>
            <sp xml:id="SDZ7-Redna-11-2015-09-24.sp52">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoča.</p>
               <p>Jaz upam, da ste iz zadnje razprave slišali, kaj je predmet današnje interpelacije
               za kolege iz SMC. O zadevi Haradinaj praktično nismo ničesar slišali. Slišali pa smo
               zopet neke čudne izjave o tem, kakšen strah povzroča v tej državi Slovenska
               demokratska stranka.</p>
               <p>Gospod Matić je v svojem uvodu dejal, da imamo pač različne poglede na pravno
               državo. Absolutno. Tu se z vami globoko strinjam. Slovenska demokratska stranka je
               zavezana ustavi in zakonom ter spoštovanju zakonov, vaša stranka pa to mirno
               spregleda. Ne nazadnje imate ministra za pravosodje, ki je večkrat kršil zakonodajo.
               Ne nazadnje ste vzeli mandat. Kakšen je pogled na vašo pravno državo, je državljankam
               in državljanom že jasno. Omenjali ste, da je tiralica veljavna. Potem pa mi vi,
               gospod Matić, odgovorite, kako to, da je po dveh dnevih bivši kosovski premier lahko
               zapustil Slovenijo. Če je tiralica veljavna, potem so potrebni neki drugi ukrepi.
               Povejte mi tudi, kako to, da se je odločitvi slovenske države čudil sam srbski
               predsednik. Rekel je, da v tej državi pa se dogaja res nekaj čudnega.</p>
               <p>Tako kot gospod Matić so tudi nekateri njegovi predhodniki govorili, da ni bila
               povzročena nobena škoda in da za to ni nobenih konkretnih dokazov. O, pa so! Enega
               sem povedala že v uvodni obrazložitvi interpelacije. Ogrožena je bila varnost. Tisti
               vojaki, ki so bili na delovni obveznosti, na misiji na Kosovu, so bili odpoklicani.
               Njihovo delo, za katerega so sicer slabo plačani, a vendar ga zelo odgovorno
               opravljajo, se ni moglo izvajati. Bile so demonstracije pred veleposlaništvom v
               Prištini. In ne nazadnje, napadena sta bili dve podjetji oziroma eno podjetje je bilo
               nekako povezano z mobilnostjo oziroma mobilnim operaterjem in bila je napadena
               poslovalnica Nove Ljubljanske banke. In ne samo to, številni pozivi državljanov
               Kosova so bili, da je treba zoper Slovenijo sprožiti najostrejše sankcije, ne samo
               bojkot naših proizvodov, ampak da je treba stvari še stopnjevati. Zato vas prosim, ne
               govorite neumnosti, da ni bilo povzročene gospodarske ali politične škode. Bila je!
               In te ni moč popraviti. Politično škodo še toliko težje, ker smo se osramotili pred
               mednarodno javnostjo kot tudi pred srbsko državo, kaj šele pred Republiki Kosovo.</p>
               <p>In še nekaj. Ministrica je prej povedala, da vsak policist, ki deluje na meji,
               nekako sam odloča o tem, kako bo ravnal. Potem vas spoštovana ministrica sprašujem,
               kaj pa 8. člen Zakona o nadzoru državne meje, kjer smejo policisti pri opravljanju
               nalog nadzora državne meje uporabljati le tisto pooblastilo, s katerim opravljajo
               naloge z najmanjšimi škodljivimi posledicami za osebo. Skladno z 8. členom Zakona o
               nadzoru državne meje minister, pristojen za notranje zadeve, predpiše način
               opravljanja mejne kontrole na posameznih vrstah mejnih prehodov. Če predpišete nekaj,
               kako potem rečete, da na drugi strani policisti lahko odločajo samovoljno? In še
               nekaj. Še enkrat, nimamo odgovora, zakaj je gospod Haradinaj večkrat in ne samo prek
               Slovenije, ampak tudi drugih držav potoval brez problema, v Sloveniji pa ste se
               nekako naslonili na tiralico, ki je pravzaprav sploh ni več. Gospod Haradinaj je bil
               vseh obtožb oproščen v Haagu pred sodiščem. In to, da te tiralice ni, vam je povedal
               tudi predsednik vlade Srbije. Pa nič. In to ima še kakšno zvezo? Seveda jo ima. Kajti
               tudi tiralice v drugih državah ni več. Ampak očitno v Sloveniji ta obstaja. Če pa je
               govoril predsednik vlade Srbije neumnosti, potem bi pa ja morala vlada javno in zelo
               z močnimi argumenti protestirati. Ampak vse tiho je bilo. Po vaše je bilo vse lepo in
               prav, tiralica je veljavna, bivši kosovski premier pa je bil po dveh dneh prost
               oziroma mu je bila omogočen prehod meje in vrnitev domov. Kako to potem? Kako to, če
               je tiralica veljavna? Ali veste zakaj? Zato ker je bilo ugotovljeno, da so bili
               kršeni zakoni, da je bila kršena Konvencija Združenih narodov in da je bil gospod
               Haradinaj na posebni misiji. Ampak to je dolžna policija preveriti. Seveda pa je
               odvisno, kakšna navodila dobi s strani odgovornih. In tukaj je zakon jasen. Ta
               odgovornost je na ministrici, in to je objektivna odgovornost. Rečeno je bilo, da ni
               nobene gospodarske škode. Povedala sem jo konkretno, to je objektivna odgovornost.
               Govorila sem o politični škodi. Seveda je bila, saj so se nam smejali. Ja, tudi to je
               objektivna odgovornost. Spoštovani, argumenti v interpelaciji še kako držijo.</p>
               <p>Dejstvo, da ministrica ni bila sposobna odgovoriti na konkretna vprašanja, ki so tako
               v interpelaciji, kot na tista, ki jih je izpostavil gospod Vinko Gorenak, govori, da
               je ta interpelacija še kako upravičena. Jaz svetujem ministrici, da bo potem, ko bo
               te seje konec, prisluhnila gospodu Gorenaku, da ji bo lahko vsaj izven tega državnega
               zbora povedal tisto, kar bi morala vedeti, pa pri opravljanju svoje ministrske
               funkcije tega ne dela oziroma ne pozna.</p>
            </sp>
            <sp xml:id="SDZ7-Redna-11-2015-09-24.sp53">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Benedikt Kopmajer. Pripravi naj se, gospod Matjaž Nemec.</p>
            </sp>
            <sp xml:id="SDZ7-Redna-11-2015-09-24.sp54">

               <speaker>BENEDIKT KOPMAJER (PS DeSUS):</speaker>

               <p>Hvala lepa, gospa podpredsednica. Spoštovani ministrski zbor, spoštovane kolegice in
               kolegi!</p>
               <p>Ob poslušanju današnjih argumentov proti ministrici za notranje zadeve v primeru
               državljana Republike Kosovo, ugotavljam ravno nasprotno, kot navajajo v interpelaciji
               predlagatelji. Ministrstvo je vodeno strokovno, odgovorno, kompetentno, še posebej,
               če je bilo že takrat ugotovljeno, da prejetje državljana Republike Kosovo ni bil
               noben diplomatski ali policijski spodrsljaj, saj so pristojni organi ukrepali na
               osnovi veljavne tiralice Interpola. Ocenjujem, da se predlagatelji že zavedajo, da je
               današnja interpelacija strel v prazno ali strel v koleno, če se bolj po domače
               izrazim. Če je že potrebna interpelacija za ta primer, bi bolj pričakoval
               interpelacijo proti pravosodnemu ministru, saj ta primer sodi v njegov resor, in to
               ste tudi sami prej ugotavljali. Poglejte, danes bomo 10 ur govorili o objektivni ali
               subjektivni odgovornosti za dejanje, ki je bilo zakonito in v skladu s policijsko
               stroko in se je razrešilo v dobro imenovanega. Če pokomentiram izjavo o gospodarski
               škodi. Gospodarska menjava s Kosovom: v lanskem letu je bilo izvoza okoli 30 milijona
               evrov, uvoza iz Republike Kosova pa za 1 milijon. Številke niso ravno visoke. Lahko
               se tudi retorično vprašamo, kakšna pa bo škoda. Nas 90 poslancev oziroma nekaj manj
               plus ministrov, ki bomo 10 ur tukaj govorili o interpelaciji, če samo to pomnožimo,
               je to 900 do tisoč delovnih ur, če še to pomnožimo z našimi urnimi postavkami potem,
               vemo, kakšna bo, pod narekovaji, škoda.</p>
               <p>Kakorkoli, po dosedanjih odgovorih ministrice in dodatni obrazložitvi primera pa sem
               še bolj prepričan, da današnje interpelacije ne bom podprl. Policistom na letališču
               pa čestitke, da so postopali strokovno in odgovorno. In to mi daje tudi jamstvo, da
               se ne bo pretihotapil prek letališča še kak morebitni terorist. Hvala lepa.</p>
            </sp>
            <sp xml:id="SDZ7-Redna-11-2015-09-24.sp55">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima predlagateljica, gospa Anja Bah Žibert.</p>
            </sp>
            <sp xml:id="SDZ7-Redna-11-2015-09-24.sp56">

               <speaker>ANJA BAH ŽIBERT (PS SDS):</speaker>

               <p>Hvala lepa.</p>
               <p>Moram se odzvati na kolega iz Desusa, čeprav mi je kar težko, glede na to da rada
               kakšno rečeva, škoda, da nisva to mogoče izven Državnega zbora, pa bi nekatere stvari
               bile mogoče lažje. Dobro bi bilo, da se zmenite v lastni poslanski skupini. Gospod
               Jurša je v stališču izjavil, da je ministrica vsaj delno objektivno odgovorna. Aha,
               torej je objektivno odgovornost potrdil. Zdaj pa dovolite, da vam povem nekaj o
               objektivni odgovornosti. Nesporno je, da je objektivna odgovornost v politični sferi
               dejansko nepogrešljiva, kajti v kompleksnih organizacijskih okvirih političnih
               situacij ter v okviru velike politične dinamike sodobne družbe je pogosto nemogoče v
               zadosti meri ugotoviti vse vzročne povezave in stopnje morebitnega krivdnega ravnanja
               različnih subjektov v okviru državnih organov ter diferencirano uveljavitev politično
               odgovornost. Veste, kdo je to napisal? Vaš predsednik vlade. Toliko o tem. Zdaj se pa
               odločite, ali odgovornost velja samo takrat, ko je interpeliran minister neke manjše
               koalicijske stranke ali takrat, ko vam paše zaradi nekih drugih razlogov, ali boste
               tako ravnali vedno in povsod. To pa je dvolična politika. Sem pa vesela, spoštovani
               poslanski kolega, da ugotavljate, da je treba interepelirati še kakšnega drugega
               ministra, se takoj podpišem pod vašo interpelacijo. In ugotavljam, da je v tej
               koaliciji res nekaj hudo narobe. Hvala lepa.</p>
            </sp>
            <sp xml:id="SDZ7-Redna-11-2015-09-24.sp57">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima gospod Matjaž Nemec. Pripravi naj se dr. Milan Brglez.</p>
            </sp>
            <sp xml:id="SDZ7-Redna-11-2015-09-24.sp58">

               <speaker>MATJAŽ NEMEC (PS SD):</speaker>

               <p>Hvala, spoštovana podpredsednica.</p>
               <p>Ko danes poslušam to razpravo, se mi zdi, da smo v Državnem zboru zgubili nek
               občutek percepcije ali pa občutek okvira percepcije nekega časa, kraja, dogajanja,
               vsega, kar se dogaja okoli nas. Ni mi povsem jasno, kakšen je očitek, ali je priprtje
               oziroma zadržanje nekdanjega premierja Ramusha Haradinaja ali je to mogoče begunska
               kriza ali mogoče dogajanje v Afganistanu, Iranu, Iraku, Libiji. Jaz bi zelo rad, da
               bi našli v Državnem zboru način, da bi preprečili stvari, ki so večje od nas in ki so
               del nekih globalnih igric, ampak vseeno se mi zdi, občutek je vsaj tak, vsaj tak
               občutek mislim, da imajo tudi ljudje, da v neki naši percepciji reševanja težav, ki
               nas obdajajo, pa smo le vsaj bolj humani in delno tudi bolj uspešni kot narodi, ki
               nas obdajajo. Bolj kot zaradi zaskrbljenosti, kakšen vtis bomo pustili zaradi, ja,
               mislim, da napake, ki je bila povzročena, ampak to se živemu človeku zgodi in dogaja,
               zato moramo razumeti tudi dimenzijo te nevšečnosti, ki se je zgodila. Jaz, če bi
               lahko od koga zahteval odgovornost, so to mogoče prisluhi nekaterih držav ali pa
               napad na suverenost drugih ali pa povzročanje tega nehumanega vala, s katerim se
               moramo danes soočati oziroma ministrica se mora danes s tem soočati in zato mi tudi
               sam očitek, ki ga je deležna gospa ministrica, ni povsem jasen, na kaj bolj ciljamo –
               ali na eno ali na drugo. Če zahtevamo odgovornost, in o tej lahko govorimo v Državnem
               zboru, in na koga lahko kažemo prst, je mogoče predvsem na tiste veljake, ki se niso
               odzvali nekaj let na klice na pomoč tistih držav, ki obdajajo Evropsko unijo, ali pa
               v zadnjih dveh, treh mesecih tistih držav, ko govorimo o Grčiji, ko govorimo o
               Makedoniji, Srbiji, pa danes Hrvaški, ki ne zmorejo tega vala obvladovati, kar pa
               mislim, da naša ministrica in njena ekipa in policija dobro, vsaj do današnjega dne,
               obvlada. Ne razumem tega dvigovanja prahu ob neprimernem času, ko moramo delovati na
               nek način enotni in dati ljudem občutek, da se naša politika zmore spopadati s krizo,
               ki je največja po letu 1991, in se soočati vsaj na tak način, kot smo se takrat.
               Namreč tisti val, tisto najhujše nas šele čaka. Zato se mi zdi popolnoma neprimerno,
               da bi v tem trenutku izgubili eno od tistih ministric, ki preprečuje ali pa ki
               omogoča, da lahko razumemo krizo v takšni dimenziji in da se človeško odzovemo, tako
               kot smo se do sedaj.</p>
               <p>Ja, dogajajo se, tako kot sem že rekel, živemu človeku tudi nevšečnosti, tako kot se
               je zgodila na brniškem letališču, ampak življenje gre naprej. Včasih ena prijazna
               besede le zgladi odnose v tako ranljivem območju, kot je Balkan. Jaz dvomim, da nam
               bodo prijatelji s Kosova to zamerili za vse večne čase. Ko pa vidimo, kaj se dogaja
               danes, včeraj v odnosih Hrvaške s Srbijo, kako bodo naši prijatelji Srbi ravnali v
               primeru, da jim bo Evropska unija, bog,ne,daj, obrnila hrbet. Mislim, da so to
               problemi sodobnega časa in s temi problemi se bo morala naša ministrica,
               pripravljena, v dobri formi, ubadati v naslednjih tednih ali pa mesecih z vso ekipo
               in mislim, da tudi s politiko na nek način, da eden drugemu stojimo ob strani, ne
               glede na kakšno napako, ki jo naredimo, ki le ni usodna, glede na svet, v katerem
               živimo.</p>
               <p>Ne morem razmišljati o tem, da bi podprl to interpelacijo, glede na dimenzije
               dogodkov, ki se odvijajo okoli nas. Tisto, kar je ključno, je, da danes, jutri,
               pojutrišnjem bo ministrica znala na human način odreagirati, ko govorimo o varnosti
               naših ljudi, ko govorimo o humanosti do drugih ljudi, tistih, ki od naše države pa le
               pričakujejo, da bodo dobili mogoče en kozarec vode, sendvič ali pa samo en topel
               trepljaj, ker le živimo v takšnih časih, da se ne smemo ukvarjati z malenkostmi in
               moramo skušati videti kolikor se le da celotno sliko.</p>
               <p>Spopadamo se na različne načine. Vidimo, kako se države višegrajske skupine, govorim
               o Češki, Slovaški, Madžarski, Poljski, kako se spopadajo s to krizo. Vidimo, kako se
               je Madžarska na nek način spoprijela s to krizo. Slovenija pa ni, hvala bogu, še v
               tej skupini, in mislim, da tudi za to gre zasluga ministrici in vladi, na nek način
               tudi poslancem v Državnem zboru, ki le znamo na nek način ohranjati nek dialog v teh
               časih. In predvsem je to moj poziv, pustimo malenkosti, bodimo kolikor se le da
               človeški v teh trenutkih, ki jih bomo potrebovali v naslednjih dneh in tednih.</p>
               <p>Zato ministrica, jaz upam in vam želim veliko poguma tudi v naprej, čakajo nas težki
               časi, mislim, da se tega moramo zavedati in le s polno energijo naprej in upam, da
               bodo v opoziciji in v koaliciji to znali na nek način ceniti. Razumem, napake se
               delajo, kakršne koli že, ali ste objektivno ali subjektivno ali pa sploh niste krivi,
               življenje gre naprej in dajmo videti tiste stvari, ki so res pomembne za našo državo,
               za naše ljudi in za tiste, ki od naše države pričakujejo pomoč.</p>
               <p>Hvala lepa.</p>
            </sp>
            <sp xml:id="SDZ7-Redna-11-2015-09-24.sp59">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima dr. Milan Brglez, pripravi naj se gospod Jernej Vrtovec, nato gospa Janja
               Sluga.</p>
            </sp>
            <sp xml:id="SDZ7-Redna-11-2015-09-24.sp60">

               <speaker>DR. MILAN BRGLEZ (PS SMC):</speaker>

               <p>Najlepša hvala, gospa podpredsednica. Spoštovana notranja ministrica, ostali del
               vladne ekipe, kolegi poslanci in poslanke!</p>
               <p>Ko sem se pripravljal na to, da bi povedal nekaj besed v prid temu, da je ta
               interpelacija povsem neosnovana, sem najprej imel zelo preprosto strategijo. Povedal
               bi, ja, sistem je problematičen, zato ne obstaja objektivna odgovornost konkretne
               ministrice v danem primeru. To je bila moja prva strategija. Ampak ko sem šel še
               natančneje pogledat, sem ugotovil, da ima ta interpelacija eno temeljno napako. Ni se
               namreč zgodila kršitev mednarodnega prava. Tisto sklicevanje na Konvencijo Združenih
               narodov o posebnih misijah iz leta 1967 je povsem neustrezno. Zakaj? Zaradi tega ker
               Kosovo ni ne podpisnica, ne pogodbenica, ne naslednica, Kosovo ni pogodbenica te
               pogodbe. Ta pogodba velja v odnosu do celotnega kroga vseh pogodbenic. Ne more
               veljati preko tega. Da jo je Slovenija uporabila potem za to, da je na diplomatski
               način rešila neko svoje vprašanje, je stvar drugih postopkov, diskrecije, ki si jo
               država dopušča v nadaljevanju, ki jo pa lahko izvede samo na sodiščih v vsaki urejeni
               državi s posredovanjem bodisi zunanjega ministra bodisi ministra za pravosodje ali pa
               tistega drugega, ki bi ga na ta način pooblastili. Tukaj gre za prvi zdrs. Po
               evidenci Organizacije Združenih narodov Kosovo ni pogodbenica. In če ni pogodbenica,
               potem v odnosu do nje te konvencije neposredno ni mogoče uporabljati. Če jo država
               želi uporabljati, jo uporablja iz kurtoazije in ne iz česa drugega, zato tega
               podrejeni organi ne morejo vedeti. Na podlagi česa sem potem prišel tudi do tega, do
               tiste bistvene zadeve? Na splošno v diplomaciji diplomatski potni list sam po sebi ne
               pomeni nič. Diplomatski potni list v povezavi s funkcijo, ki jo opravljaš, samo v tej
               korelaciji, na noben drug način. In kaj si naj misli policaj, pa kdorkoli drug, ki se
               sreča z diplomatskim potnim listom, v katerem je turistični vizum? Kakšen turističen
               vizum v diplomatskem potnem listu! Že tisti, ki je to izdal, je naredil fundamentalno
               napako. Vsekakor se da izdajati drug potni list. Najverjetneje veste, če vi greste s
               svojim potnim listom v Združene države, pa greste na uradno misijo tja, boste
               izpolnjevali te papirologije toliko, da to ni res, ker imate diplomatski potni list.
               Navaden državljan, ne potrebuje turističnega. Torej to sta dve temeljni bistveni
               razliki, ki napotujeta na to, kdaj se uporablja en status, kdaj se uporablja drugi
               status. Ampak vsekakor se zahteva opravljanje določenih funkcij. Ja, naknadno je bilo
               to sporočeno. Lahko bi bilo po diplomatski poti sporočeno veliko hitreje. Tega, vsaj
               po naši zakonodaji, samo ministrstvo ne more narediti. Mora na osnovi nečesa, kar ji
               pošlje druga država, ki jo pa mi priznavamo. Mi lahko dodeljujemo, politično gledano,
               tudi tovrstne statuse, povsem primerljive z drugimi pogodbenimi statusi, s katerimi
               smo vezani do vseh ostalih. Ampak fundamentalna napaka – ta interpelacija je
               mednarodnopravno neosnovana. Ne obstaja mednarodnipravni temelj za to interpelacijo.</p>
               <p>Vsa druga razlogovanja glede tega, kaj moramo in na kakšen način v Sloveniji
               obravnava mednarodno prvo, kar sem tudi hotel povedati poleg tega, pravzaprav niti
               niso relevantna, če osnovno dejstvo, na podlagi katerega naj bi ta oseba imela nek
               zaščiten status in bi naj na podlagi tega zaščitenega statusa bila tudi na določen
               način obravnavana, pravzaprav ne drži. Ne more držati. Če bi se dosledno držali
               celotne zadeve, bi tudi v tem primeru, če bi sodišče šlo res v detajle in ne bi
               upoštevalo diskrecije, ki pa državi pripada, potem bi pa res imeli problem. Zaradi
               tega je vedno v tovrstne zadeve, in izročanje je ena taka zadeva, absolutno, ali je
               za EU osnova ali ni osnova, je vedno vezano na to. Je pa res, da tudi ta diplomatski
               status, ki naj bi pripadal načeloma tistim, ki izvajajo diplomatske funkcije, in
               seveda specialne misije so lahko tudi takšne oziroma ker imamo posebne misije, tako
               jo prevajamo, ta zadeva je vezana tudi v običajnem pravu, in tu je neka osnova, na
               dve stvari. Dva subjekta mednarodnega prava se morata sporazumeti vsaj v tem, za
               kakšno funkcijo pravzaprav gre, za kaj gre nekdo – dajmo temu reči, kot mi rečemo –
               na službeno pot. In če gre res za to in je zadeva res napravljena tako, kot mora
               biti, so, sem prepričan, o tej službeni poti obveščeni vsi tisti organi, ki morajo
               biti obveščeni. Vedno so obveščeni. Če gre pa za kaj drugega, potem pa se normalno,
               da zbudi sum. In v primeru suma je pač treba ta sum na nek način ovreči. V tem našem
               primeru je pač to trajalo toliko časa, kot je trajalo. Lahko se pogovarjamo o tem,
               kako ta sistem spremeniti, ampak je zelo kompleksna zadeva. Morate se zavedati, tukaj
               pa lahko uporabim tisto, kar sem hotel tudi za ta drugi način argumentacije
               uporabiti, da smo šele, ko smo se pogovarjali o arbitražnem sporazumu s Hrvaško,
               prišli tudi tisti, ki se ukvarjajo strokovno z zakonodajo, do tega, da je mednarodno
               pravo res toliko pomembno, da ga lahko tudi neposredno izvajamo, če konkurira z
               notranjo zakonodajo. Šele tokrat pa imamo tisto klavzulo v naši ustavi, torej 8. člen
               Ustave iz leta 1991, ki je obstajala, mimogrede, tudi v prejšnji. Ta odnos do
               mednarodnega prava smo nasledili od prejšnje skupne države. Tako je zame ta
               interpelacija vsaj pravno gledano povsem neosnovana, navaja napačne podatke, ukvarja
               se z diplomatskim statusom, ki ni a priori dan in je v bistvu bolj stvar kurtoazije
               in političnih odnosov z določeno državo, za katere pa drugi organi v naprej ne morejo
               vedeti. In šele ko po ustreznem postopku izvedo, potem lahko naredijo tisto, kar pač
               tudi državi politično odgovarja. Ampak po našem postopku zadeva ni takšna, da bi
               tukaj lahko naš organ sam, recimo da zunanji minister sam to pove, pa bi bilo dovolj,
               torej njegova izjava dovolj, ampak potrebuje nek materialni dokaz oziroma tisto z
               druge strani na ustrezen uradni način narejeno, da je lahko prepoznano v našem sodnem
               postopku, ki je s tem povezan. Tako je to vsaj zame ključni argument.
               Mednarodnopravno je to neosnovano. Do tega spoznanja bi se pa prikopal vsakdo, ki bi
               pogledal k osnovnemu temelju, kadarkoli se pogovarjamo o mednarodnih pogodbah. Vedno
               se pogleda, kdo je pogodbo podpisal, kdo jo je ratificiral, kdo jo je nasledil, čisti
               fundamenti. V mednarodnem pravu so namreč to ključne stvari. Veljavnost ni kar
               predpostavljena, razen kadar gre za takšne mednarodne pogodbe, ki imajo tako široko
               priznanje, da tudi če je neka država ni ratificirala, ker je prerasla ta stvar v
               običajno pravo, še vedno zavezuje druge na podlagi običajnega prava. V tem primeru pa
               absolutno ne gre za to. Krog pogodbenic Konvencije o posebnih misijah je 30 pa še
               nekaj – ravno toliko, da velja. In običajno pravno je osnova samo tisto ali pa tisto,
               kar je zavarovano, pravni status izhaja iz funkcije, ki jo nekdo opravlja, iz
               soglasja dveh subjektov, da do tega pride. Tista pot, ki pa mora biti opravljena, da
               se ta zadeva lahko zgodi, pa mora biti na ustrezen način skomunicirana, potem pa je
               nemotena. V nasprotnem primeru se vedno lahko zgodi karkoli narobe. Vsekakor
               predlagam tudi kolegom poslancem, če boste kdaj šli s potnim listom, uporabite ga
               zgolj za službene namene, potem bo vse v redu. Če ga boste pa poskušali uporabiti v
               privatne namene ... Na naši meji vam bo to še koristilo mogoče. Ampak ko boste prišli
               eno mejo naprej, se boste pa ustavili kar nekaj časa. Dlje kot boste, dlje časa se
               boste ustavili.</p>
               <p>Tako da mednarodnopravno to nikakor ne drži in za mene je v bistvu ta interpelacija s
               tega vidika brezpredmetna. Hvala.</p>
            </sp>
            <sp xml:id="SDZ7-Redna-11-2015-09-24.sp61">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima gospod Jernej Vrtovec, pripravi naj se gospod Zvonko Lah.</p>
            </sp>
            <sp xml:id="SDZ7-Redna-11-2015-09-24.sp62">

               <speaker>JERNEJ VRTOVEC (PS NSi):</speaker>

               <p>Spoštovana gospa ministrica, kolegice in kolegi, državna sekretarja!</p>
               <p>Jaz težko poslušam, da gre v primeru interpelacije za izrabo instituta
               interpelacije. Razumem, lahko govorimo, da gre za neutemeljen dokument, tudi ne
               sprejmem stališča, da gre za dokument, ki mednarodnopravno ni veljaven. Poglejte, to
               je pač inštrument opozicije, ki ga ima, ki je ustavno določen. Zaradi tega moramo do
               te meje občutljivo govoriti. Sam sem že uvodoma, gospa ministrica, dejal, da jaz
               nimam težav glede primera Haradinaj. Še vedno pa imam nekako skrb oziroma sem
               zaskrbljen v zvezi z našo pripravljenostjo, to, kar smo že govorili v ponedeljek pa
               včeraj, na sprejem večjega števila migrantov. Nisem dobil odgovora, kako smo mi
               pripravljeni na 20 tisoč migrantov. Imamo izjemne okoliščine, ob tem ko govorimo, da
               Hrvaška ravna napak, izjemne okoliščine, da avtobusi in vlaki migrantov ne pripeljejo
               iz Zagreba ali pa iz Tovarnika na Dobovo, Brežice, ampak da gredo kompozicije teh
               števil na Madžarsko. Kaj bi se zgodilo v nasprotnem primeru? Ali smo pripravljeni na
               ta val migrantov? Naj povem podatek, da je samo včeraj prestopilo hrvaško-madžarsko
               mejo 10 tisoč ljudi. Mi smo jih imeli 3 tisoč.</p>
               <p>Pravkar so novice iz Makedonije, da jih je na grško-makedonski tisoče.. Jaz vas
               opozarjam, ne biti pripravljeni na 2 tisoč, 3 tisoč, 5 tisoč ljudi, dajte se
               pripraviti in predstaviti, prosim vas, pa ne zaradi vas, nas, zaradi državljank in
               državljanov na 20 tisoč, 30 tisoč. Hrvaška ni bila pripravljena. Pa ne bi zdaj rad
               govoril o pravni podlagi, pa ste jo omenili, da koridorja ni. Koridor tako rekoč je
               in ga imajo vse države Evropske unije. Kajti pravne podlage, da lahko v Dobovi
               naložimo ljudi in jih pripeljemo v Gornjo Radgono in potem jih peljemo naprej, je ni.
               Ampak to kršijo vse države Evropske unije, tako schengen kot dublinski sporazum. Če
               pa je pravna podlaga za to početje, pa mi prosim odgovorite. Jaz mislim, da tukaj
               koridorji v bistvu že obstajajo. In tisti trenutek, ko bosta Avstrija, Nemčija rekli,
               tega imamo mi dovolj, 500 tisoč jih imamo za delovno silo, da bodo delali te ljudje –
               kaj pa potem? Dobivamo že informacije, da tudi Italijani razmišljajo, ne vem, če
               imate vi enake informacije, da razmišljajo mejo Slovenijo pač ne zapreti, ampak
               začeti kontrolirati. Prihaja do nezaupanja. Potem pa moramo resno razmišljati o
               utrjevanju naše južne meje, razmišljati moramo že danes, da ne bo pojutrišnjem
               prepozno. Ko pač ta kršitev schengenskega sporazuma kar na enkrat ne bo dovolj, ko ne
               bomo več mi mogli v Brežicah natovoriti na avtobus ljudi in jih peljati na Šentilj.
               Ker nam tega ne bodo dovolili. Kako bomo vzdržali ta pritisk, če do tega res pride?
               Tega načrta ni, sem mislil, da bom o njem slišal v okviru poslanskega vprašanja,
               včeraj pa ga tudi ni bilo. Kako bomo tako močno zavarovali mejo, da bomo zavarovali
               schengen, ko bo Nemčija rekla, da nočejo več migrantov?</p>
               <p>Glede migrantov bo dovolj, jaz verjamem, da bom danes dobil odgovor na to. Še enkrat
               pravim, kar se tiče preteklega vikenda, ocenjujem, da se je Republika Slovenija dobro
               odrezala, ampak dokler so nam dovoljene kršitve pravil. Bi pa tukaj izpostavil en
               problem, ki smo ga naredili v preteklosti, in sicer ta državni zbor brez glasov Nove
               Slovenije, kar bi se lahko odrazilo naprej, in sicer združitev družin. Smo ena izmed
               rednih držav Evropske unije, ki smo to združevanje družin odprli tako zelo široko,
               veste za ta primer, ki se je zgodil, mislim da, februarja meseca. Zdaj, ko imamo
               tukaj tolikšno število migrantov, je lahko to dodatna težava. Tukaj vam predlagam, da
               razmislite tudi o novi zakonodajni pobudi.</p>
               <p>Nadalje bi pa še rad izpostavil kriminalistično preiskavo pri predsedniku Vlade
               Republike Slovenije pa tudi v Državnem zboru. Tukaj je bilo ne s strani opozicije,
               ampak mislim, da je bilo več vroče krvi oziroma več argumentov, da to ni bilo
               upravičeno, kar ste vi zagovarjali, ste lahko slišali tudi iz vrst koalicije. In je
               res skrajno nenavadno, da zaradi primera, ki ga je imela bivša predsednica Vlade,
               policija vstopi nenapovedano v prostore zdajšnjega predsednika Vlade, v njegovo
               pisarno in začne brskati po računalniku. To je vaš predsednik Vlade. In to je res
               skrajno nenavadno. Kot je rekel gospod Han v izjavi za medije, pa bom citiral:
               <q>"Notranja ministrica bi morala obvestiti tudi predsednika Državnega zbora."</q> To je
               rekel gospod Han. In težko verjame, gospod Han, citiram, <q>"da notranja ministrica ni
               vedela, kaj se dogaja tiste trenutke."</q> Če mene vprašate, bi morali obvestiti tudi
               predsednika Vlade, da bo NPU prišel v njegove prostore. To je skrajno nenavadno. Si
               predstavljate, da bi k nemški kanclerki Angeli Merkel prišli in ji vdrli v
               računalnik, nenapovedano. Si predstavljate? Pa ne zaradi nje, njenih napak, ne zaradi
               preiskave nje, ampak zaradi preiskave Schröderja. Jaz si tega ne predstavljam. Kakšna
               afera bi to bila! To se je zgodilo v Sloveniji. Ne le mi, kritični ste bili tudi
               ostali v tej dvorani, predvsem SD, Jani Möderndorfer in tako naprej. Zato morate
               podate odgovore.</p>
               <p>Se pa še enkrat oglašam na račun Haradinaja. Sam glede tega nimam nobenih zadržkov,
               kot sem dejal. Osnove za naše glasovanje so drugod, predvsem v tem, da še vedno
               nimamo odgovorov glede pripravljenosti na večje število beguncev, govorimo o 10
               tisočih. Kar se pa tiče Haradinaja, je to mnogo premalo za nas, da bi lahko glasovali
               za vašo razrešitev. Drugod so razlogi, kot smo že omenili.</p>
            </sp>
            <sp xml:id="SDZ7-Redna-11-2015-09-24.sp63">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima gospod Zvonko Lah. Pripravi naj se mag. Jana Jenko.</p>
            </sp>
            <sp xml:id="SDZ7-Redna-11-2015-09-24.sp64">

               <speaker>ZVONKO LAH (PS SDS):</speaker>

               <p>Hvala lepa za besedo, gospa predsedujoča. Pozdrav ministrici in ostalim
               vabljenim!</p>
               <p>Meni se postavlja vprašanje, zakaj šele danes, tri mesece po tem, ko je bila vložena
               interpelacija, jo obravnavamo na tej seji Državnega zbora, zakaj se je zavlačevalo
               ves ta čas. Včeraj smo imeli zelo resne razprave na zaprti seji in odprti seji glede
               problematike, ki se tiče tudi Ministrstva za notranje zadeve, danes pa šele o tej
               interpelaciji. In nekateri povezujete eno z drugim. Tudi mene osebno bolj skrbi
               tisto, kar smo se včeraj pogovarjali, o strahu in vsem ostalem. Pa vseeno, ta
               interpelacija se ne tiče tistega, se tiče zadeve, ki se je dogodila pred nekaj več
               kot tremi meseci. Meni se ne zdi čudno, da je prišlo do te nerodnosti, kot pravijo,
               glede na stanje in situacijo v naši državi. Tudi zaradi stanja, kakršno je v naši
               policiji. Mene je enostavno sram kot poslanca, da je tako stanje v slovenski
               policiji, da nimajo osnovnih sredstev za opravljanje svojih nalog, da je stanje
               čedalje slabše, da smo v nekaj letih izgubili preko 2 tisoč policistov, in varujemo
               schengensko mejo. Ta nerodnost, ki se je zgodila, vsi priznavate, da ni bilo prav.
               Vendar zakaj smo potrebovali dva dneva, da smo to razčistili? Sam imam nekaj primerov
               kar nekaj let nazaj s policijo, ko stvari niso funkcionirale tako, kot bi morale.
               Določene stvari so prav smešne. Ampak glede na stanje v policiji mi je zdaj popolnoma
               razumljivo. In tudi ta dogodek, ki je potreboval dva dneva, da so ugotovili, da ima
               bivši kosovski predsednik vlade diplomatsko imuniteto. Jaz se sprašujem, zakaj se v
               drugih državah Evropske unije, ko je prestopal meje, ni naredil tak spodrsljaj, da se
               srbski predsednik vlade čudi in pravi, da je nekaj narobe v Sloveniji. Res je narobe.
               In iz tega izhaja objektivna odgovornost ministrice za notranje zadeve, vsekakor. In
               zadnji čas je, da določeni funkcionarji, ki pridejo na določene funkcije, ne mislijo,
               da jim je to darilo od nekoga, ne pa naloga, zahtevna naloga in veliko
               odgovornosti.</p>
               <p>Ne morem mimo tega, kar sem danes slišal tudi od drugih, tudi od Združene levice,
               glede dogodkov, ki bodo še prišli, glede samih beguncev. Kolega Matić je rekel, da
               vse obvladujemo, krasno je, nobenega ni problema. To je isto, kot bi rekli, da danes
               pri nas sonce sije, vsi se sončimo, smo brez skrbi, vremenska napoved, ki je pa dosti
               točna, pa kaže, da bo čez dva dni veliko neurje. In mi se lepo sončimo, dokler ne
               začne padati. Sedaj bi se morali spraševati, kaj prihaja iz Makedonije preko Srbije,
               koliko jih je pa še na Bližnjem vzhodu pripravljenih za pohod, in kaj bomo naredili.
               Meni današnja razprava in včerajšnja razprava ne dajeta kakšnega zaupanja, in je
               strah ljudi na terenu zelo upravičen ob takšnih dogodkih, ki se dogajajo. Jaz
               prihajam z bližine južne meje, ne bo problem severna meja, problem bo južna meja. Ko
               se pogovarjaš s tistimi, ki so odgovorni na tem delu za zaščito te južne meje,
               njihovo pripravljenost, smo lahko zaskrbljeni.</p>
               <p>Zato bom to interpelacijo podprl, ker ni bilo v zadnjih mesecih čutiti, da je na
               Ministrstvu za notranje zadeve res vse v redu oziroma tako, kot bi moralo biti, da je
               ministrica imela neko dolžno skrbnost oziroma da se je zavedala situacije in dovolj
               skrbela za svoj resor. V Državnem zboru se je pojavljal državni sekretar, vedno
               odgovarjal na vse in smo se spraševali, kje je pa ministrica. Nje enostavno ni bilo.
               Verjetno je imela toliko dela, ampak ne kaže, da so rezultati tega dela takšni, da je
               bilo upravičeno odsotna.</p>
               <p>Zato bom podprl to interpelacijo in rad bi opozoril tudi predsednika vlade, da na
               koncu koncev je to njegova odgovornost. On je prvi minister, on je zadolžen za delo
               izvršilne oblasti in posredno tudi za delo in varnost naših državljanov. Če on lahko
               tako posplošeno zagovarja ministrico in se tako malo spusti v vsebino tega, ker jaz
               razumem, da ne more vsa področja poznati ali pa toliko, kot nekateri predsedniki vlad
               pred njim, pa vseeno bi se pa lahko zavedal odgovornosti in čas bi že bil, da svojo
               ministrsko ekipo okrepi oziroma se tudi svoje odgovornosti bolj zaveda. Seveda bo
               pozicija do skrajnih moči branila svojo ministrico. Imamo že izkušnje, da ne glede na
               vsebino, na probleme, vi branite tisto, kar vam je naročeno. Govorite, kako je vse v
               redu, ampak jaz sem prepričan, da je marsikoga glede na dogodke, ki bodo prišli, tudi
               malo strah.</p>
            </sp>
            <sp xml:id="SDZ7-Redna-11-2015-09-24.sp65">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima mag. Jana Jenko. Pripravi naj se mag. Lilijana Kozlovič.</p>
            </sp>
            <sp xml:id="SDZ7-Redna-11-2015-09-24.sp66">

               <speaker>MAG. JANA JENKO (PS DeSUS):</speaker>

               <p>Hvala lepa za besedo. Vsem prav lep pozdrav!</p>
               <p>Današnja razprava, interpelacija o delu ministrice za notranje zadeve se mi zdi
               zopet metanje časa v nič, v zrak. Zdi se mi samo odlična kulisa za javno nastopanje
               nekaterih. Skrbi me pa, če ta del opozicije, ki tako zelo glasno govori danes tukaj,
               resnično to misli, potem so pa res v težavah. Kolega Vrtovec je rekel, da imamo
               izjemne razmere. Ja, Evropa ima izjemne razmere. Zato mi je še bolj nesmiselno danes
               10 ur tukaj razpravljati o nečem, za kar ministrica definitivno ni objektivno
               odgovorna. Ta čas bi tako državni sekretar gospod Šefic kot ministrica lahko danes
               uporabila veliko, veliko bolj koristno. Tako pa morata tukaj sedeti. Gospod Lah je
               rekel, da se je z interpelacijo odlašalo tri mesece. Me prav zanima, kako vesel bi
               bil, če bi bila interpelacija recimo sredi poletja, tam okrog 10. avgusta. Gotovo bi
               bil vesel pa bi sem prišel in bi recimo bila dva meseca prej. Ne vem, no, če bi bil
               ravno vesel.</p>
               <p>Jaz mislim, da je stanje v policiji dobro. Naši policisti so zelo usposobljeni, želim
               si pa, da bi bili tudi materialno tako priskrbljeni, kot se šika, ampak žal smo še
               vedno v časih, ko morajo deliti usodo vsega delovnega prebivalstva. Tako v
               gospodarstvu zaposlenih kot v celotnem javnem sektorju. Upam pa, da se bo sčasoma
               stanje spremenilo, da bo prišlo tudi za materialno podporo policistov več sredstev,
               da bodo lahko še boljše, bolj z lahkoto opravljali delo, ki ga opravljajo.</p>
               <p>Danes že skoraj pet ur poslušam očitke. Nisem pa zasledila enega konkretnega dejstva
               s strani predlagateljev, kako je ta zadeva vplivala na gospodarsko dejavnost in na
               politične odnose. Tudi enega primera še niste navedli, pa tako veliko govorili. To
               mislim, da bi lahko začeli konkretizirati. Samo na splošno nekaj govoriti brez
               dokazov, se mi zdi mešanje megle. Naši policisti na meji so v tem primeru ravnali z
               vso skrbnostjo. Preverili so tudi diplomatski potni list in ob tem ugotovili, da je
               razpisana Interpolova tiralica. Zdi se mi, da je nemogoče, da bi policisti za vsakega
               lahko preverjali, ali je tiralica še veljavna ali ne. To mislim, da bi kar na splošno
               preverjali. Preverja se šele takrat, ko se za določeno osebo vidi v registru, da je
               za njo razpisana tiralica. Policisti, žal tudi vi, gospod Gorenak, niti jaz niti
               nihče drug ne more za vsakega zemljana vedeti, ali je za njim razpisana tiralica ali
               ne, če ne pogleda v kakšen register. Mislim, da nihče ni tako sposoben. In tukaj so
               pogledali v register in videli, da je tiralica razpisana. Razpisala jo je srbska
               država, pravite, da je bila takrat še Srbija in Črna gora. Ja, tukaj pa obstaja tudi
               nasledstvo, in Srbija je prevzela tudi v tem primeru odgovornost za izbris te
               tiralice. Zakaj je ni izbrisala, ne vemo. Ne vemo, ali je sploh že izbrisana. Glejte,
               dokler ta primer ni postal tako odmeven v naših javnih medijih, se mi zdi, da brez
               pomena, nisem vedela, da je bil on v Haagu oproščen. Tako verjetno tudi marsikdo ne.
               Ja, žal, nisem toliko spremljala tega primera. Šele takrat sem izvedela, da je
               oproščen. Bog pomagaj, vsak spremlja tisto, kar ga bolj zanima, in moram reči, da me
               to res ni toliko zanimalo.</p>
               <p>Še nekaj o Interpolu. Interpol je mednarodna organizacija kriminalistične policije
               in združuje, se mi zdi, 178 držav. In edino država, ki je izdala tiralico za nekom,
               jo ima pravico spremeniti ali umakniti. Tega Srbija ni storila. Tu ministrica in naši
               policisti pač niso odgovorni. Zabeleženo je bilo, da je vnesen, in to je to.</p>
               <p>Ministrici očitate še neke zadeve, ki so privlečene za lase. Včeraj je bilo veliko
               govora o begunski problematiki, da naša policija ni pripravljena, ne dela dobro. Jaz
               mislim, da delajo zelo dobro, da so pripravljeni. Je pa res, da ko pride množica,
               recimo, 10 tisoč ali več, se mi pa zdi, da v vsaki državi nastane nek kaos. Upam, da
               ne bo tudi v naši, da so resnično pripravljeni. To se bo pa pokazalo takrat, če bo do
               tega prišlo. Ampak do sedaj so zadevo odlično obvladali.</p>
               <p>Jaz danes te interpelacije zoper ministrico ne bom podprla in upam, da se v bodoče
               ne boste spet šli metanja našega časa in časa še koga drugega v zrak, pa se ubadali s
               čim bolj konkretnim. Hvala lepa.</p>
            </sp>
            <sp xml:id="SDZ7-Redna-11-2015-09-24.sp67">

               <speaker>PODPREDSEDNICA MAG. BOJANA MURŠIČ:</speaker>

               <p>Proceduralno, gospod dr. Vinko Gorenak, izvolite.</p>
            </sp>
            <sp xml:id="SDZ7-Redna-11-2015-09-24.sp68">

               <speaker>DR. VINKO GORENAK (PS SDS):</speaker>

               <p>Hvala, gospa podpredsednica. Po poslovniku imate sicer prav, ampak nekaj ukrenite, da
               ne bo vsak drug poslanec mene omenjal, jaz pa ne morem odgovarjati.</p>
            </sp>
            <sp xml:id="SDZ7-Redna-11-2015-09-24.sp69">

               <speaker>PODPREDSEDNICA MAG. BOJANA MURŠIČ:</speaker>

               <p>Boste na koncu.</p>
            </sp>
            <sp xml:id="SDZ7-Redna-11-2015-09-24.sp70">

               <speaker>DR. VINKO GORENAK (PS SDS):</speaker>

               <p>Ne, ne, ne. Čakajte, na koncu ne bo nihče več tega slišal. Tako mislim, da je treba
               nekaj ukreniti na to temo, ker je nemogoče poslušati take stvari. Imate pa drugo
               možnost, gospa podpredsednica, to pa je po poslovniku možno, je pa vprašanje, koliko
               vi tematiko obvladate, ker je tudi niste dolžni. Če nek poslanec govori zato, da mu
               čas poteče, tako kot smo zdajle slišali, tudi lahko nekaj rečete temu poslancu, da
               govori netočno ali pa kaj takega. To pa lahko naredite. Ker vse, kar smo zdajle
               poslušali, je bilo vse netočno. Če je to nek strokovni sodelavec napisal, razumete,
               zato da poslanka govori in čas porabi. Ampak zdaj ne vem, če imate to znanje,
               ukrenite kaj, če ne, pa mene prosite za pomoč, pa vam bom pomagal, no. Hvala
               lepa.</p>
            </sp>
            <sp xml:id="SDZ7-Redna-11-2015-09-24.sp71">

               <speaker>PODPREDSEDNICA MAG. BOJANA MURŠIČ:</speaker>

               <p>Kakšen je bil vaš proceduralni predlog?</p>
            </sp>
            <sp xml:id="SDZ7-Redna-11-2015-09-24.sp72">

               <speaker>DR. VINKO GORENAK (PS SDS):</speaker>

               <p>To, ja, da me prosite za pomoč, da boste lahko odgovarjali. Hvala.</p>
            </sp>
            <sp xml:id="SDZ7-Redna-11-2015-09-24.sp73">

               <speaker>PODPREDSEDNICA MAG. BOJANA MURŠIČ:</speaker>

               <p>Tu je šlo za zlorabo proceduralnega.</p>
               <p>Postopkovno, gospod Žan Mahnič, izvolite.</p>
            </sp>
            <sp xml:id="SDZ7-Redna-11-2015-09-24.sp74">

               <speaker>ŽAN MAHNIČ (PS SDS):</speaker>

               <p>Hvala za besedo, podpredsednica. Kolegice in kolegi!</p>
               <p>Jaz se spomnim, da ste tudi vi mene v tem parlamentu že kdaj prekinili, ker sem v
               svojih razpravah polemiziral s poslanci, ki so zagovarjali stališče poslanske
               skupine. Enako počne dr. Brglez in enako počne gospod Hainz. Moj kolega dr. Vinko
               Gorenak danes še ni razpravljal, je pa podal stališče poslanske skupine. In kadar kdo
               od naših poslank in poslancev polemizira s tistim, ki je podal stališče poslanske
               skupine, nas stalno opozarjate in nam skačete v besedo, nas prekinjate, da ne smemo
               polemizirati s tistimi, ki podajajo stališče poslanske skupine.</p>
               <p>Moj proceduralni predlog je, da ste tudi tu dosledni, ker praktično vsi polemizirajo
               z dr. Vinkom Gorenakom, ki sploh še ni govoril.</p>
            </sp>
            <sp xml:id="SDZ7-Redna-11-2015-09-24.sp75">

               <speaker>PODPREDSEDNICA MAG. BOJANA MURŠIČ:</speaker>

               <p>Postopkovno, gospod Jani Möderndorfer, izvolite.</p>
            </sp>
            <sp xml:id="SDZ7-Redna-11-2015-09-24.sp76">

               <speaker>JANI (JANKO) MÖDERNDORFER (NeP):</speaker>

               <p>Glejte, to je tipična zloraba proceduralnega predloga. Še posebej zato, ker je gospod
               Gorenak v svojih stališčih polemiziral z vsemi poslanci, konkretno tudi z mano, pa mu
               nisem mogel odgovarjati. Zdaj pa <q>"jokca"</q> tule, da on ne more z drugimi razpravljati.
               Oprostite, podpredsednica, trenutek in čas je, da opozorite, da naj nehajo
               zlorabljati postopkovni predlog. To je moj predlog neposredno, ki ga je treba
               uveljavljati, ne samo poslušati pa se sklicevati, da ima pač to možnost, da kar
               naprej vskakuje v diskusijo. Dajte počakati na razpravo, gospod Gorenak in vsi
               ostali, pa boste lahko polemizirali. Tako kot jaz čakam, pridno čakam, da pridem na
               vrsto, da bom končno lahko polemiziral z vami, ker ste znotraj stališča opravili
               razpravo, namesto da bi predstavili stališče poslanske skupine. Tako ste pa v bistvu
               hoteli z mano na nek način razpravljati. To sem želel. Hvala.</p>
            </sp>
            <sp xml:id="SDZ7-Redna-11-2015-09-24.sp77">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima mag. Lilijana Kozlovič. Pripravi naj se gospa Nada Brinovšek.</p>
            </sp>
            <sp xml:id="SDZ7-Redna-11-2015-09-24.sp78">

               <speaker>MAG. LILIJANA KOZLOVIČ (PS SMC):</speaker>

               <p>Hvala, predsedujoča. Lepo pozdravljeni predstavniki Vlade, ministrica, kolegi in
               kolegice!</p>
               <p>Bistvo današnje interpelacije je v bistvu zadeva Haradinaj.</p>
            </sp>
            <sp xml:id="SDZ7-Redna-11-2015-09-24.sp79">

               <speaker>PODPREDSEDNICA MAG. BOJANA MURŠIČ:</speaker>

               <p>Mir prosim. Lepo prosim, če se lahko umirite. Izvolite, gospa Lilijana.</p>
            </sp>
            <sp xml:id="SDZ7-Redna-11-2015-09-24.sp80">

               <speaker>MAG. LILIJANA KOZLOVIČ (PS SMC):</speaker>

               <p>Hvala vam, podpredsednica.</p>
               <p>Bistvo današnje interpelacije, vsaj tako, kot je bila napisana, je zadeva Haradinaj.
               Seveda tudi jaz ne morem mimo tega, čeprav je bilo danes že velikokrat razloženo, kaj
               se je pravzaprav v tej zadevi zgodilo. Če pogledamo, kakšna so pooblastila policije v
               dani situaciji. Policija ima nalogo, da preprečuje kazniva dejanja, da odkriva
               storilce, da jih preganja, če jih odkrije, da jih zadrži in nato privede k
               preiskovalnemu sodniku. Če pogledamo, kakšno je bilo dejansko stanje, kar se tiče
               diplomatskega potnega lista in posebne misije, mislim, da je dr. Brglez zelo na
               široko in podrobno zadevo razložil, čeprav sem opazila, da se tudi to ni razumelo in
               se je še vedno govorilo, da smo šele čez dva dni ugotovili, da ima oseba potni list.</p>
               <p>Šlo je za dejstvo, da je bila oseba vpisana v evidenco in da je bila ta tiralica še
               zmeraj veljavna. In še zmeraj je veljavna do leta 2040. Kar se tiče čudeža, ki je bil
               v stališču poslanske skupine naveden, tudi glede tega čudeža je bilo pojasnjeno, da v
               bistvu gre za vzporedno evidenco, ki jo imajo nacionalne države in se same odločijo,
               ali bodo to osebo vpisale vanjo ali ne, kljub temu da je tiralica še vedno veljavna.
               Če bi želeli to imeti, je bila možnost, da bi se to vpeljalo že takrat, ko je
               predlagatelj bil svojim poslancem minister za notranje zadeve. Torej jaz se
               sprašujem, predvsem sprašujem predlagatelja, da mi pove, glede na to, da je policija
               imela ta dejstva, kje je v zakonu zapisana diskrecijska pravica, da bi v takem
               primeru ravnali drugače, da torej te osebe ne bi zadržali in je ne bi predali sodišču
               v skladu z Zakonom o kazenskem postopku. V vsej tej zadevi me je tudi razprava,
               govorimo o strokovnjakih, dva velika strokovnjaka sta bila omenjena v tej dvorani za
               to področje, moram priznati, da me je kar malo presenetila razprava gospoda Dobovška,
               ki je rekel, da je to dejanje na mejnem prehodu bilo dejanje taktike. Malo me
               preseneča, če je tak strokovnjak na področju policije in če to uči policiste, potem
               me malo skrbi. Taktika je namreč čisto nekaj drugega. Policijska taktika pomeni, da
               se policist v določenem trenutku odloči, kako bo ravnal, ampak kadar odvrača
               nevarnost. Tako da take luknje, če taki strokovnjaki to učijo, me malo preseneča. Če
               ne bom dobila odgovora, kje je zapisana ta diskrecijska pravica, da policija ravna
               drugače, lahko samo ugotovim, da je policija spoštovala svoja načela, ki so zapisana
               v zakonu, in sicer načelo zakonitosti, načelo strokovnosti in integritete, predvsem
               pa načelo enake obravnave vseh oseb.</p>
               <p>Še bolj me nekako preseneča, kajti včeraj smo bili priča, ko se je pozivalo, da naj
               bi policija na meji, ko gre sedaj za migrante, ločevala ljudi in preprečevala vstop,
               zapirala meje teroristom. Na podlagi česa? A piše nekomu na čelu? Kako naj policija
               to naredi, kako naj to selekcionira? Danes pa smo priča, da nekoga, ki je pa vpisan v
               evidenci, pa naj ga ne pridrži. Tukaj se sprašujem, kakšno policijo si želimo. Tako,
               ki bo selekcionirala in odločala po neki diskreciji, koga bo zadržala in zoper koga
               bo ukrepala, ali tako, ki bo obravnavala vse enako. Posledično se tudi sprašujem,
               kakšno je bilo stanje v policiji v času, ko je predlagatelj vodil to policijo, kako
               se je ravnalo. In še bolj, včeraj me je presenetil namig ministrici, naj zavaja
               ljudi, da ne rečem laže. Se pravi, naj pove tako, kot je Jelko Kacin rekel, da nekaj
               je bilo storjeno, tudi če ni bilo storjeno. V istem hipu pa poziv, da naj odstopi.
               Moram priznati, da teh stvari ne razumem, razen če ne razume stvari predlagatelj.</p>
               <p>Zato menim, da odgovornosti ministrice v nobenem primeru ni. Še enkrat poudarjam,
               policija je ravnala zakonito in v skladu s svojimi pooblastili. Ravno nasprotno,
               mislim, da je ministrica v teh časih dokazala svojo sposobnost in svoje znanje.
               Opravila je pravzaprav zrelostni izpit pri upravljanju migracij. Včeraj smo ves dan o
               tem razpravljali, čeprav je nekdo rekel, da ni slišal – verjetno zato, ker ni bil v
               dvorani – kako smo pripravljeni in kakšne ukrepe vse imamo pripravljene ter da je
               zagotovljena tako varnost naših državljanov kot tudi beguncev in vsa pomoč, ki je
               potrebna.</p>
               <p>Obravnavali smo poročilo o delu policije. Vsi smo ga podprli. Povedali smo, da je
               delo policije odlično. Ampak mislim, da to je tudi zasluga ministrice, da je tako
               poročilo. Še posebej, ker mislim, da se je lotila tistih stvari, ki dolgo niso bile
               rešene. Vsa zahvala oziroma pohvala gre, kako se preiskuje gospodarska kriminaliteta,
               če pogledamo, kako se preiskuje bančna luknja, ki jo bomo kmalu tudi obravnavali, da
               ne govorim o tem, da se je lotila reševanja določenih zadev na področju prekrškovnega
               prava. Prebrala sem, da je še iz let 2008, 2009 pa 2010 bilo treba rešiti 26 tisoč
               prekrškovnih postopkov. In to je bilo v lanskem letu zaključeno. Lotila se je
               vprašanja strelišč, ki so tako problematične. In še in še stvari.</p>
               <p>Tukaj sem slišala tudi o tem, da je policija taka, da ima pač nekdo drug zasluge,
               ker je sprejel nek zakon. In tudi nekoga, ki je rekel, da ima zasluge za to, da je
               policija dobila nekaj denarja. Ampak mene so v življenju naučili, da medalja in
               krogla nikoli ne zadane pravega. In kar se tiče materialnega stanja v policiji, naj
               povem, da si je ministrica uspela v enem samem letu izboriti 87 milijonov. Naj povem,
               da si je uspela izboriti in je dosegla, da bo 150 zaposlitev za nedoločen čas na
               državni meji, 100 ljudi je bilo razporejenih v izobraževanje, kasneje še178
               nadaljnjih zaposlitev za nedoločen čas na državni meji in pa novih 152 zaposlitev za
               določen čas. To so uspehi naše ministrice.</p>
               <p>Bilo je govora o informacijski tehnologiji, o Tetri. Tetra se usposablja oziroma se
               prenavlja in bo v nadaljnjih treh letih boljša, kot se morda pričakuje. Poleg tega je
               sprejela in pripravila strategijo razvoja dela policije, ko govorimo, da nima vizije.
               Sprejeli smo jo, do leta 2025. Mislim, da so to vse zasluge naše ministrice. Ona
               sicer pravi, da se bori za policiste, ampak jaz mislim, da se bori za varnost naših
               ljudi, naših državljanov. In prav zaradi njenega delovanja in delovanja celotne
               policije, je Slovenija ena najbolj varnih držav v Evropi ali celo na vrhu in ima zelo
               visok ugled. Naj si dovolim še kot predsednica Odbora za notranjo politiko povedati,
               da sem na začetku res zaznala zadržanost ministrice in njeno redkobesednost, ampak
               sem hitro ugotovila, da gre za osebo, ki ni človek besed, kamer in blišča, ampak gre
               res za človeka dejanj, in je lahko marsikomu vzgled. Mislim,da se prav zaradi njenega
               dela državljani počutimo varni. Zato, ministrica, hvala.</p>
            </sp>
            <sp xml:id="SDZ7-Redna-11-2015-09-24.sp81">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima gospa Nada Brinovšek, pripravi naj se gospa Marjana Kotnik Poropat.</p>
            </sp>
            <sp xml:id="SDZ7-Redna-11-2015-09-24.sp82">

               <speaker>NADA BRINOVŠEK (PS SDS):</speaker>

               <p>Predsedujoča, hvala za besedo. Lep pozdrav vsem v dvorani!</p>
               <p>Zaplet s Haradinajem je Sloveniji nedvomno povzročil velik padec ugleda, predvsem v
               tujini. To je nesporno dejstvo. Jaz upam, da se v veliki večini s tem vsi strinjamo.
               Mogoče si kdo tega ne upa priznati na glas. Ampak saj najbrž nisem povedala nič
               novega. V bistvu samo tako ali tako na slabem glasu in na vseh lestvicah
               konkurenčnosti padamo in padamo navzdol. Moramo se pač s tem primerom še enkrat
               sprijazniti, da smo se blamirali, in to ne samo doma, ampak v širši mednarodni
               javnosti. Ta zaplet je nedvomno vplival tudi na gospodarsko sodelovanje med Slovenijo
               in Republiko Kosovo. Vem pa, da tako vi, spoštovana ministrica, kot tudi vi,
               spoštovana koalicija, ste prepričani drugače. In spoštovana kolegica Jana Jenko,
               glede gospodarske škode pa malo poglejte časopise, medije, pa kakšno spletno stran,
               pa boste pa lahko videli.</p>
               <p>Kot že rečeno, je kosovska skupščina sprejela resolucijo, s katero je soglasno
               obsodila ravnanje Slovenije. <stage>/ nemir v dvorani/</stage></p>
            </sp>
            <sp xml:id="SDZ7-Redna-11-2015-09-24.sp83">

               <speaker>PODPREDSEDNICA MAG. BOJANA MURŠIČ:</speaker>

               <p>Mir, prosim!</p>
            </sp>
            <sp xml:id="SDZ7-Redna-11-2015-09-24.sp84">

               <speaker>NADA BRINOVŠEK (PS SDS):</speaker>

               <p>Mislim, da je to res nekaj slabega za Slovenijo. Če vi v tem ne vidite nekaj
               slabega, mi je zelo žal. Nikoli v zgodovini te naše tako imenovane mlade Slovenije se
               še ni zgodilo, da je najvišji organ neke države, predstavniški organ, sprejel tako
               obsodbo zoper našo državo, našo Slovenijo, kot radi rečemo. Mi pa nič. In tudi gospa
               ministrica, vi se ne čutite odgovorni. Še več. Niti odzvali se takrat niste prav na
               ta dogodek, ne glede na to, da slovenska policija nezakonito odvzela prostost oziroma
               diplomatski potni list nekdanjemu kosovskemu premierju. Ne morem si predstavljati,
               kako bi ravnali, dragi kolegi, ko se radi tule posmehujete, če bi se to zgodilo v
               času mandata Janeza Janše oziroma, bom rekla, prav lahko si predstavljam, kaj bi se
               zgodilo.</p>
               <p>Glede na vaše besede, spoštovana ministrica, na hearingu v mesecu septembru, bom
               citirala: <q>"Prav tako moram reči, da ne dvomim v svoje vodstvene in organizacijske
               kompetence in tudi glede na to, da je to zelo pomemben resor, se zavedam, da funkcija
               ministra, ki pelje delo tako pomembnega resorja, kot je Ministrstvo za notranje
               zadeve, mora temeljiti na strpnem delegiranju nalog, obvladovanju kriznega
               menedžmenta ter na poglobljenih pogajalskih sposobnosti."</q> In naprej ste še dejali:
               <q>"Kot že rečeno, moja mednarodno pridobljena akademska izobrazba pa menim, da bo tudi
               koristna v sklopu participacije tega ministrstva pri ustvarjanju skupne evropske
               varnostne politike."</q> Sprašujem se, gospa ministrica, sedajle kimate, verjetno še
               danes verjamete tem svojim besedam, ki ste jih rekli takrat v mesecu septembru na
               hearingu. Žal pa moram reči, jaz vam ne verjamem, pa verjetno še tule za menoj
               marsikdo tudi ne, ker teh vaših sposobnosti namreč ni nekako razbrati iz vašega dela.
               Pa ne samo da ni moč razbrati vaših sposobnosti, ni moč vas tudi videti nikjer. To
               vam ne očitamo samo v naši stranki, kot je bilo danes že tudi večkrat rečeno, to vam
               očitajo tudi mediji, ki so nekako vedno naklonjeni koaliciji. In to vam očitajo tudi
               vaši fantje, vaši policisti.</p>
               <p>O tako pomembni problematiki oziroma temi, o kateri smo se pogovarjali včeraj
               oziroma se pogovarjamo tudi danes, se pravi o begunski krizi in ekonomski migraciji,
               vedno vidimo vašega državnega sekretarja gospoda Šefica, vas pa zelo redko ali pa po
               poročanju medijev pridete na kraj samo šele en dan po dogodku.</p>
               <p>Če bi se še ustavila malo pri samem delu policije, ki jo vodite…</p>
            </sp>
            <sp xml:id="SDZ7-Redna-11-2015-09-24.sp85">

               <speaker>PODPREDSEDNICA MAG. BOJANA MURŠIČ:</speaker>

               <p>Prosim, za mir v dvorani.</p>
            </sp>
            <sp xml:id="SDZ7-Redna-11-2015-09-24.sp86">

               <speaker>NADA BRINOVŠEK (PS SDS):</speaker>

               <p>…nikakor ne morem mimo dejstva, da policija še vedno nima osnovnih pogojev za delo.
               Nima primerne obutve, nima primernih računalnikov, primernega voznega parka, kar ste
               obljubljali v mesecu septembru, da bo po vašem nastopu popolnoma drugače. Nikakor ni
               dovolj, da v 26 urah neprekinjenega dela na terenu policist dobi eno jabolko, eno
               frutabelo, dva sendviča in dve plastenki vode. In pa še, da si hrano in pa pijačo v
               času nadurnega dela plačujejo sami. Vi pa nič, samo mimobežna pohvala vašim fantom,
               da so svoje delo dobro opravili. Jaz ne vem, kako dolgo bodo zadovoljni samo s
               <q>"hvala"</q>. Ne vem, kje pa je nagrada za njihovo nadurno delo in kaj mislite o kršenju
               zakonodaje, se pravi na delovnopravnem področju, tu imam v mislih delo vaših
               policistov nad štiriindvajset ur, se pravi štiriindvajset, šestindvajset ali pa še
               celo več.</p>
               <p>Zanima me tudi, kaj je s to vašo izjavo, da bi bilo treba policiste izvzeti iz
               statusa javnih uslužbencev, ki ste jo podali na samem hearingu. Verjetno glede tega
               še ni nič novega. Takrat na hearingu ste dodali še več raznoraznih cvetk, kot na
               primer, da je nujno treba okrepiti delovanje in sodelovanje z lokalno samoupravo.
               Zdaj vas sprašujem, ali ste naredili kaj na temu področju. Kolikor je meni znano s
               terena, tukaj niste storili ničesar. Dejali ste tudi, da se zavedate, da obstajajo
               pretirani birokratski postopki, ki policiste preveč zadržujejo v pisarnah in da boste
               naredili vse, da se policistom zagotovijo optimalni pogoji dela. Kaj ste naredili na
               temu področju?</p>
               <p>Če nekako povzamem, spoštovana ministrica, iz vaše obrazložitve je razvidno, da ne
               razpoznate svojih napak, iz naše pa, da ste napako storili in da še vedno niste
               storili ničesar v dobrobit zakonodaje in izboljšanja pogojev vaših in pa seveda naših
               policistov, ki tako skrbijo za naše varno in pa mirno življenje. Hvala lepa.</p>
            </sp>
            <sp xml:id="SDZ7-Redna-11-2015-09-24.sp87">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima gospa Marjana Kotnik Poropat, pripravi naj se mag. Branislav Rajić.</p>
            </sp>
            <sp xml:id="SDZ7-Redna-11-2015-09-24.sp88">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovana podpredsednica. Spoštovana ministrica, spoštovani državni
               sekretarji, kolegice in kolegi in seveda gospod Gorenak še posebej, ker mi je
               pomahal, to je posebna ljubezen, veste. <stage>/ smeh/</stage> Torej, bom resna.</p>
               <p>Predlagatelji so vložili interpelacijo zoper ministrico za notranje zadeve,
               spoštovano gospo mag. Vesno Györkös Žnidar. Očitajo ji odgovornost za to, da je
               policija 17. junija 2015 na ljubljanskem letališču prijela oziroma, če hočete,
               aretirala nekdanjega kosovskega premierja Haradinaja. Aretacija je bila izvršena na
               podlagi tiralice Interpola iz leta 2004, ki še vedno velja in njena veljavnost bi naj
               bila do leta 2040, nanaša se pa na zločine na Kosovu v času, ko je tam divjala vojna,
               to je med leti 1998 in 1999. Dejstvo je, da je policija v tem primeru, po moji oceni
               in po oceni mnogih, ki so danes že govorili, ravnala zakonito in strokovno. Pri
               svojem delu je tudi v tem primeru spoštovala zakonitost, se pravi načelo zakonitosti,
               načelo integritete, načelo enakega obravnavanja vseh in še druga načela. V
               interpelaciji predlagatelji navajajo, da so bila ob aretaciji opuščena dolžna
               ravnanja na podlagi izvajanja Zakona o nadzoru državne meje in da niso bila
               upoštevana določila Konvencije Združenih narodov o posebnih misijah. Zaradi
               navedenega bi naj Slovenija utrpela večjo škodo, s tem ko naj bi bil zmanjšan njen
               ugled v svetu in bi naj tudi naše gospodarske družbe zato utrpele večjo gospodarsko
               škodo. Menim, da nič od tega ni bilo res oziroma se nič od tega ni zgodilo. Seveda se
               predlagatelji s tem ne strinjajo. Je pa tudi res, da če bi se strinjali, ne bi bilo
               razloga za vložitev te interpelacije.</p>
               <p>Povedala bi še naslednje, čeprav so o tem kolegi danes že govorili, vendar sem se
               tudi jaz za to pripravila. Mislim, da je pomembno, da povemo, da je policija v tem
               času, ko se k nam stekajo množice prebežnikov, množice beguncev, ki iščejo zatočišče
               pred vojno, in da – zdaj me je Jana malo zmotila – je treba jim to priznati in bi jim
               morali dati možnost. Pa tudi ministrici, ki usmerja delo policije in ki ima druge
               pomembne naloge v tem času, da bi se posvetila tistim zadevam, ne pa da danes tu
               sedimo, da je bil prisoten celoten ministrski zbor, da nas je 90 poslancev s tem
               obremenjenih in še službe zaradi takih nepotrebnih zadev.</p>
               <p>Menim, da interpelacija ni upravičena, in je ne bom podprla. Hvala lepa.</p>
            </sp>
            <sp xml:id="SDZ7-Redna-11-2015-09-24.sp89">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima mag. Branislav Rajić. Pripravi naj se gospod Franc Jurša. Lepo prosim za
               mir v dvorani.</p>
            </sp>
            <sp xml:id="SDZ7-Redna-11-2015-09-24.sp90">

               <speaker>MAG. BRANISLAV RAJIĆ (PS SMC):</speaker>

               <p>Hvala, podpredsednica. Spoštovani vsi prisotni!</p>
               <p>Draga interpelirana ministrica! Ne bom ovinkaril, ta interpelacija je absurdna. In
               ko se že gremo teater absurda, si predstavljam naslednji prizor: Ministrica za
               notranje zadeve se zvečer po dolgem delovnem dnevu vrne domov, se oprha in preden gre
               spat, si, ogrnjena v kopalni plašč, vzame Interpolove tiralice ter se spravi k
               urejanju seznamov. Odkljuka preverjene, ugotovi, da obstaja iskanec, ki so ga, denimo
               v Avstriji črtali s seznama osumljencev, nato kliče ljubljansko letališče in vse
               mejne prehode in obmejnim policistom naloži, naj se pri njem ne držijo obvezne
               procedure in naj ga kar spustijo brez pridržanja. Pa še naj se mu policist opraviči
               za čakanje med preverjanjem, da bi ja preprečila morebitni incident, zaradi katerega
               bi naše gospodarstvo utrpelo škodo. Nato se ministrica še vedno v spalni opravi po
               Skypu prikaže v zadnjih poročilih nacionalne televizije, s prirejenimi dejstvi in z
               lažnimi navedbami pihne naciji na dušo in jo pomiri, se odklopi s Skypa ter v
               koledarju z olajšanem odkljuka še en dan, ko se je izognila pastem interpelacije, ker
               če vsega tega ne počne, naj kar odfrči z ministrske funkcije, saj ni sposobna in ni
               resna.</p>
               <p>Ko se je zgodil primer Haradinaj, je, prvič, policist na ljubljanskem letališču
               odlično opravil svojo dolžnost. Drugič, sodelovanje z Interpolom je bilo brezhibno.
               Tretjič, preiskovalna sodnica je zgledno ravnala. In končno, celoten postopek je
               izpeljan v skladu z zakonom. Vse to so pobudniki današnje nepotrebne interpelacije
               namensko pa vendarle napačno uporabili, da bi izsilili pozornost javnosti in si tako
               priborili še nekaj ur promocije na televiziji. Vsem pa je jasno, da ni ne logike, ne
               pogojev in ne dovolj kontaminiranih poslancev, da bi interpelacija bila smiselna in
               uspešna. Nihče v tej dvorani, razen tistih, ki so v to strankarsko prisiljeni ali
               maščevalni, in verjetno v naši državi ne verjame, da je za začasno prejetje
               Interpolovega iskanca odgovorna naša ministrica za notranje zadeve. Prav nasprotno.
               Sama je briljantno pojasnila okoliščine in brezhibnost izvedenega postopka in tudi v
               aktualnih okoliščinah begunske krize zgledno vodi Ministrstvo za notranje zadeve.
               Poglejmo druge države, katerih notranji ministri begunsko problematiko izkoriščajo za
               samo promocijo. Vesna Györkös Žnidar tega ne počne. Ali ni to vsega spoštovanja
               vredna drža? Opoziciji pač ne ugaja uspeh vlade novincev in je nanjo treba streljati
               z vsemi topovi, tudi če se strelja v prazno. Sploh pa takrat, ko kamere snemajo.</p>
               <p>Vlada Mira Cerarja, katere pomemben člen je prav ministrica za notranje zadeve, je z
               zelo spodbudnimi rezultati kronala prvo obletnico svojega delovanja v dobro
               državljanov in v zadovoljstvo vseh svojih podpornikov. Zdi se, da je čutiti
               zadovoljstvo, če ne celo izjemnega veselja tudi pri vladnih nasprotnikih. Besedo
               veselje poudarjam zlasti, ko se ozrem na tretjo izredno sejo Državnega zbora pred
               enim letom, ko smo potrjevali ministrsko ekipo vlade. V magnetogramu seje je
               zapisano, jaz takrat parlamentarni novinec pa se še spomnim teatralnega tona s
               prizvokom skrite grožnje v izjavi kolega Ljuba Žnidarja iz SDS. Navajam: <q>"Spoštovani!
               Tudi sam te liste ministrov ne bom podprl. Bi prosil, da me čez čas, čez eno leto
               preverite, ali je bila ta moja današnja odločitev pravilna ali ni bila pravilna. Jaz
               bom izjemno izjemno vesel, če je bila ta moja odločitev nepravilna."</q> Konec navedka.</p>
               <p>Čas je, da spoštovanemu kolegu zastavim to vprašanje, ampak – zakaj le? Vaša slaba
               napoved se ni udejanjila, vlada odlično dela in po enem letu te vlade so vsi kazalci
               rasti usmerjeni navzgor. Tudi v izrednih razmerah begunske krize je ministrica za
               notranje zadeve kos nalogi. Odziv Slovenije na krizo je ocenjen kot zgleden za vse
               države Evropske unije. Torej zdi se, da spoštovanemu kolegu, oziraje se na njegovo
               izjavo pred letom dni, izjemnega veselja glede uspešnosti dela vlade ni treba
               skrivati, absurdni interpelaciji navkljub.</p>
               <p>Hvala.</p>
            </sp>
            <sp xml:id="SDZ7-Redna-11-2015-09-24.sp91">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima gospod Franc Jurša, pripravi naj se mag. Andrej Šircelj.</p>
            </sp>
            <sp xml:id="SDZ7-Redna-11-2015-09-24.sp92">

               <speaker>FRANC JURŠA (PS DeSUS):</speaker>

               <p>Hvala lepa podpredsednica. Kolegice in kolegi!</p>
               <p>Še enkrat bi vas prav lepo pozdravil. Glede na to, da razpolagam z minimalnim časom
               za razpravo, bom samo nekaj tistih zadev, za katere, mislim, da je dobro, da jih
               povem, tudi povedal, če mi bo seveda uspelo. Je pa res, da je bilo že ogromno
               povedanega in človek nekaj novega sploh ne more več povedati. Bom pa nekaj povedal,
               kar je bilo tudi povedano delno v stališču poslanske skupine glede zgodovine
               interpelacije ministru za notranje zadeve in zakaj sem rekel, da je to deseta
               jubilejna interpelacija v samostojni Sloveniji. Predvsem zaradi tega ker sem hotel
               povedati, da je bilo od teh desetih interpelacij interpeliranih kar osem ministrov,
               dva sta bila dvakrat, Virant in Kresalova. No, med interpeliranci pa je tudi naš
               spoštovani kolega Vinko Gorenak in obljubili ste, da boste nekaj povedali konkretnih
               občutkov, kakšne ste imeli takrat, ko ste bili interpelirani, pa na žalost tega niste
               povedali. Pa še to naj povem, da smo vedno v koaliciji, ko smo bili v koaliciji, bili
               pa smo ves čas, kar sem jaz tukaj, podprli ministra, ki je bil interpeliran. Pa še
               nekaj o ljubezni, da ne bodo v javnosti mislili, da obstaja neka ljubezen med našo
               poslanko Marjano Kotnik Poropat in dr. Vinkom Gorenakom. Veste, to je ljubezen, ker
               takrat Marjana ni glasovala proti interpelaciji Vinka Gorenaka, vsi ostali pa smo.
               Toliko za poznavanje teh razmer, kajti pri petih interpelacijah sem kot poslanec tudi
               sam sodeloval.</p>
               <p>Rekel sem, da smo in da stojimo za ministrico in da razlogov za interpelacijo,
               kakršne ste vi navedli, ni bilo za interpelacijo. Lahko bi se pogovarjali, da je tudi
               neka delna objektivna odgovornost, ampak tudi skoraj lahko rečemo, da tudi te delne
               objektivne odgovornosti ni bilo. Veste, to je bilo tako od prilike, kot ste kolega
               Vinko Gorenak izjavili, to je bilo prehitevanje po desni, ko so vas interpelirali. Tu
               pa je prehitevanje po levi in po desni. Tako da lahko to primerjamo z obojestranskim
               prehitevanjem. Prehitro ste interpelirali, vi ste malo nervozni. Počakali bi, mogoče
               bi se še kaj zgodilo … <stage>/ zklop mikrofona/</stage></p>
            </sp>
            <sp xml:id="SDZ7-Redna-11-2015-09-24.sp93">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima mag. Andrej Šircelj, pripravi naj se gospod Matjaž Han.</p>
            </sp>
            <sp xml:id="SDZ7-Redna-11-2015-09-24.sp94">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovana podpredsednica.</p>
               <p>V okviru te točke dnevnega reda se razpravlja danes o vsem in seveda tudi o tem,
               kako dobra je sedanja vlada, o tem, kaj je bilo pred enim leto, vsi občutki prihajajo
               na dan. Jaz bom skušal slediti sami vsebini te interpelacije in tudi povedati svoje
               mnenja v zvezi s tem.</p>
               <p>V interpelaciji so navedena neka nesporna dejstva. Mislim, da so ta nesporna dejstva
               dovolj jasna in povedana in v ozadju tudi neke pravne podlage ter tudi mnenja, o
               katerih bom seveda kasneje govoril. Prvo, kar lahko tukaj rečemo, da je gospod
               Haradinaj ni bil priprt, ampak mu je bila odvzeta prostost, kot nam je tudi
               ministrica povedala in pojasnila v zvezi s tem. Da je bil skratka pridržan na podlagi
               tega, ker je bila za njim razpisana tiralica v Srbiji in Črni gori, po drugi strani
               je bil oproščen na kazenskem sodišču v Haagu. Morda je zadeva zelo enostavna in
               banalna in morda dopušča možnost, da je nekdo pozabil na nekem računalniku pritisniti
               na tipko Delete in se je zaradi tega pojavila tam še vedno rdeča luč. To je seveda
               prvi del te zgodbe in kakor koli že so to lahko popolnoma banalne zadeve. Vendar
               včasih lahko neki banalni povodi predstavljajo tudi, prvič, dejanje, ki ni v skladu s
               pravom, in, drugič, imajo ta dejanja neke posledice na gospodarskem, finančnem in
               tudi katerem koli drugem področju. In to se je verjetno tudi zgodilo v temu
               primeru.</p>
               <p>Tukaj je seveda eno vprašanje, tudi to, kar je govoril gospod Brglez o mednarodnem
               pravu in tako naprej. Takrat niso bili izpolnjeni pogoji, da bi se gospodu Haradinaju
               priznal diplomatski status. Tukaj se postavlja že eno vprašanje. Tisti, ki poznate
               ali poznamo diplomatski potni list, vsi vemo, da je tam na drugi strani napisano, da
               v bistvu predsednik neke države po ministru za zunanje zadeve, vključen je tudi
               minister, prosi državne organe druge države, da z njim ravnajo na najbolj možen bom
               rekel fer način. Zdaj ne berem tega, delam obnovo tistega, kar tam piše, in
               navsezadnje je dolžnost vseh državnih organov ali pa, bom rekel, priporočilo vseh
               državnih organov, da tisto, kar tam dejansko piše, tudi spoštujejo. Tukaj se zdaj
               postavlja glavno vprašanje v zvezi s tem diplomatskim potnim listom, zakaj pravzaprav
               ni gospod Haradinaj zahteval oziroma predlagal, da ima on diplomatski status in
               imuniteto. Jaz bom postavil vprašanje drugače. Zakaj on ni bil vprašan s strani
               državnih organov na podlagi tiste določbe, ki je na drugi strani, ali ima gospod
               imuniteto in ali zahteva imuniteto. Ko je zahteval imuniteto, jo je takoj dobil, pač
               v dveh dneh po tem, ko je bil dva dni zadržan. Mislim, da je na nek način tudi
               dolžnost, ne bom rekel, da se tukaj sklicujemo na kakšen pravni temelj, da se, če
               nekdo pride z diplomatskim potnim listom, se ga enostavno lahko tudi povpraša. Ko se
               ga je povprašalo, ko se mu je odvzela prostost, je dobil imuniteto in je potem
               sodišče dejansko ugotovilo tudi to imuniteto. Tukaj je to vprašanje z imuniteto,
               kakorkoli že, ko je tudi intervenirala kosovska diplomacija, ko je poslala vse tisto,
               kar so zahtevali, takrat pa je potem bil seveda gospod Haradinaj spet na prostosti.
               In tukaj gre za vprašanje, kaj se tukaj dejansko dogaja. In to je tudi opisano potem
               v tem mnenju na strani 6 oziroma se opravičujem, to ni mnenje, ampak je odgovor na
               interpelacijo, je pa potem tudi neko mnenje na strani 6, kjer je pravno zelo ohlapno
               tudi navedeno – če se oseba na zunanji meji sklicuje na privilegije in imunitete in
               izjeme, takrat lahko mejni policist zahteva predložitev dokazil glede statusa te
               osebe in tako naprej. In če je povprašan o tem, je seveda lažje, da se tudi sklicuje
               na to. Ampak potem je tisto, kar je tudi pravno nekoliko v zraku – iz navedenega in
               tudi skladno s pravno teorijo mednarodnega prava izhaja, da zgolj veljavni
               diplomatski potni list ne pomeni avtomatično priznanje osebe. Tukaj torej nekaj
               izhaja iz nečesa. Zaradi tega govorim o ohlapnosti tega mnenja, ker ta beseda
               <q>"izhaja"</q> še ne pomeni, da tako je. Ta beseda dejansko pomeni, da bi se to tudi tako
               lahko reklo. Ampak ta status je v bistvu na pol ali pa sled gre v diplomatski status,
               se pravi, da na podlagi samega diplomatskega potnega lista že ima lahko nekdo tudi
               priznan status, da dejansko to še pove.</p>
               <p>Tukaj je prišlo do tega zapleta in tukaj govorimo o objektivni odgovornosti
               ministrice. Jaz tukaj ne govorim o tem, da mora ministrica za vsak mejni prehod vsake
               osebe dejansko biti tudi osebno odgovorna, gre pa za objektivno odgovornost. Če
               govorimo o tem in o posledicah, potem moramo reči, da je neka država, to je v tem
               primeru Kosovo, ki je priznana s strani Združenih narodov, zaradi tega sklicala
               izredno sejo njihove skupščine, zaradi tega je prišlo do poziva k embargu slovenskega
               blaga in tukaj je to jasno, da so to posledice vsega tega, kar se je dejansko tukaj
               dogajalo s tem zapletom. Lahko bi bil najbrž ta zaplet odpleten hitreje, predvsem
               zaradi tega ker je to trajalo dva dni, ker bi se to verjetno vse skupaj lahko uredilo
               tudi na poziv Ministrstva za zunanje zadeve, vendar se pač to ni tako zgodilo in ne
               moremo govoriti, da negativnih posledic v tem primeru za Slovenijo, za državo
               dejansko ni bilo. To je bilo zapleteno. In ker je bilo to pač enostavno tako
               storjeno, je nastala seveda tudi določena škoda. Ob tem ko gledamo, in tudi nekatere
               pravne podlage, kako ravna policija na mejnih prehodih, lahko omenim tudi navodilo o
               načinu pregleda oseb, ki imajo diplomatsko imuniteto. Tukaj imamo iz leta 1994 nek
               predpis, neko navodilo, ki določa, kaj mora policist narediti v takem primeru in kako
               naj dejansko ravna. Na nek način tukaj so pravne podlage. Res pa je, da če takoj ne
               priznaš tega in če tudi od nekoga ne želiš, da bi se to dejansko dogajalo, potem vse
               skupaj je brezpredmetno. Tukaj pa bi verjetno morala policija in ko so bili
               opravljeni telefonski pogovori, se zgodi tako, da do takega, lahko rečemo, na nek
               način škandala ne bi prišlo.</p>
               <p>Kot sem že na začetku rekel, da je bilo povedanega še marsikaj drugega,
               interpelacija je pač ena izmed možnosti, ki jih ima opozicija, da nadzoruje vlado, da
               nadzoruje posamezne ministre in je pač to političen element, ki obstaja v vsaki
               državi in ni z njim čisto nič narobe. Bilo jih je že veliko. Koalicija brani ministra
               ali vlado, opozicija na nek način temu oporeka in predstavlja razloge, zakaj se je to
               dejansko zgodilo. In če govorimo o pravnih podlagah, zakaj je to, tukaj moramo reči,
               da imamo tako imenovano dunajsko konvencijo o imunitetah in privilegijih, mislim, da
               je to iz leta 1948, in seveda ta dunajska konvencija velja. In povezano s tem imamo
               ustavno določbo, kjer govorimo o tem, da so mednarodni predpisi v naši državi
               dejansko uveljavljeni.</p>
               <p>Tako da to je upravičena interpelacija in tukaj ima lahko vsak potem svoje mnenje.
               Vendar tega nam ne morete oporekati kot opoziciji. Hvala lepa.</p>
            </sp>
            <sp xml:id="SDZ7-Redna-11-2015-09-24.sp95">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima gospod Matjaž Han, pripravi naj se gospod Jani Möderndorfer.</p>
            </sp>
            <sp xml:id="SDZ7-Redna-11-2015-09-24.sp96">

               <speaker>MATJAŽ HAN (PS SD):</speaker>

               <p>Hvala lepa. Spoštovana ministrica, kolegice in kolegi!</p>
               <p>Dejstvo je, da ta interpelacija pravnoformalno stoji, da je to orodje opozicije, ki
               ga lahko na nek način vedno vloži. Vendar pa glede na izkušnje SDS, ki jih ima v tem
               parlamentu, imam jaz občutek, da so tega škisa prehitro vrgli in tega jollya izredno
               hitro vrgli in da se jim ni najbolj posrečilo.</p>
               <p>Zanimivo je tudi to, da v svojih vrstah imajo kar nekaj strokovnjakov glede
               policije, bom še jaz omenil Vinka Gorenaka. Če bi bila ta interpelacija res taka
               prava, verjemite mi, da bi bil predlagatelj in da bi imel roko dve uri ves ča v
               zraku. Pa je nima, ker težko zagovarja to interpelacijo na strokoven način. Politično
               – takrat pa lahko vse. Politično lahko interpeliramo tudi ministre, ker ne bodo
               pozdravili gospoda Janeza Janšo ali gospoda Hainza, ga lahko tudi interpeliramo.</p>
               <p>Jaz vem, da so želeli v SDS s to interpelacijo tej koaliciji malo razrahljati
               temelje, pa se jim ni posrečilo, ker tudi tisti, ki se na policijsko delo ravno ne
               razumemo, če preberemo dokument, ki ga je spisal SDS, in zanimivo ga ni podpisala
               stranka Nove Slovenije, in če preberemoodgovor ministrstva, že samo če znaš brati, pa
               če znaš logično razmišljati, moraš reči, da ta interpelacija ni dobra in da
               ministrica zaradi teh dejanj absolutno ne more zapustiti svojega položaja.</p>
               <p>Mene so dvakrat citirali, da sem rekel, da bi ministrica takrat, ko so prileteli
               policisti v to hišo pa k predsedniku Vlade, morala to vedeti. Jaz še danes mislim, da
               je temu tako, in mislim, da se to ne bi smelo zgoditi. Kot če se spomnite, se tudi ne
               bi smelo zgoditi, ko so policisti s Provido ustavili ministrico Kresalovo na
               avtocesti. To se meni zdi absurd, če smo neka resna država. Kljub vsemu, ona je
               varovana oseba, mora se držati pravil igre, mora spoštovati zakone in tako naprej,
               vendar, saj veste, ta logika mi pač ne gre, se pravi, drug drugega kontroliramo.</p>
               <p>Po eni strani policiste hvalimo, ker so odlično opravili delo v zadnjih dneh na
               Bregani, v Rigoncah in na teh mejnih prehodih. Po drugi strani pa te iste policiste
               kritiziramo, ker so enako po zakonu opravili nalogo na Brniku, taisti policisti. Vsi
               vemo, kako je organizirana policija, vsi vemo, kako je organizirana vojska, vsi vemo,
               kako gre, kar se tiče poveljevanja in tako naprej. In vemo, kakšne pristojnosti ima v
               primeru policije minister. V primeru vojske vemo, da minister ne more govoriti, kaj
               naj policist dela, kako naj postopek pelje in tako naprej. Na prvi in drugi očitek iz
               te interpelacije je ministrica zelo lepo odgovorila oziroma ministrstvo. Pa bom
               prebral, zaradi ljudi bom prebral, da bodo ljudje razumeli, kaj so ti policisti, ki
               jih danes kritiziramo, naredili. <q>"V okviru izvajanja postopka temeljne mejne kontrole
               je policist vstavil potni list v čitalca potovalnih dokumentov. S tem so bili podatki
               o potnem listu in imetniku preverjeni preko nacionalne baze podatkov, schengenskega
               informacijskega sistema ter Interpolove baze podatkov. V slednji je bilo zoper
               Haradinaja zabeleženo veljavno mednarodno iskanje, tako imenovano rdeče obvestilo,
               "</q>red notice<q>", ki ga je na podlagi odredbe sodišča razpisal Nacionalni centralni biro
               Interpola Beograd, Srbija, z dne 8. 10. 2004 do leta 2049."</q> Zdaj mi pa povejte,
               tisti, ki se spoznate na policijsko delo – jaz se ne – kaj naj tisti policist v
               uniformi naredi, ko mu bo tisti čitalec na računalniku napisal ta podatek? Kaj naj
               naredi? Pokliče ministrico? Ne ve številke, ne upa si je poklicati in tako naprej, je
               tudi ne sme poklicati. Pa ima tu nekega gospoda, kjer piše nekaj – kaj naj zdaj
               naredi? Ga naj izpusti? Ga naj zaveže …? Naredili so vse by the book, bi rekli. Ja,
               policist je naredil by the book. Vse! Kaj bi moral policist narediti? Povejte mi, kaj
               bi moral policist narediti. Tu smo malo dvolični. In še bi lahko našteval. Resnično,
               tistemu, ki si želi prebrati odgovor ministrice, bo kristalno jasno, da zaradi tega
               ministrica ne more odstopiti. Je pa normalno za vas, čisto v redu, da ste to
               interpelacijo vložili, ampak se vam ni posrečila. In tu nas niste, tudi nas ne, ko
               pravite, da smo Socialni demokrati bolj taki v tej koaliciji, ne moremo glasovati
               proti ministrici, ni šans, če si normalen!</p>
               <p>Druga dva očitka. Okej, ugled v mednarodni javnosti. Ja, to je nek vaš abstrakten
               pogled. Lahko. Pri njih sigurno nismo pridobili na ugledu, se strinjam, kje drugje
               tudi verjetno ne. Ampak mi smo se držali nekih zakonov. Policisti v Sloveniji se
               držijo nekih zakonov, in to je za moje pojme v redu. Kar se tiče pa gospodarske
               škode, sem Andreja poslušal, se strinjam. Ne bomo znali oceniti, ali se nam je ta
               poteza splačala ali se ta poteza ni splačala, to bomo čez eno leto vedeli. Vemo pa do
               tistega dne, ko se je to zgodilo,kakšna je bila menjava med Kosovom in med nami.
               Izvoz, uvoz ta podatek je jasen, in jaz predlagam čez eno leto oziroma od tistega
               dneva čez eno leto bomo videli, ali se je ta menjava veliko zmanjšala, veliko
               povečala. Pa tudi če se bo veliko povečala ali pa veliko zmanjšala, ne bomo mogli
               reči, da je to zaradi ministrice, ker če se bo veliko povečala, bomo rekli ja fajn,
               ministrica, še dajmo ena dva zapreti, ker se nam povečuje gospodarstvo. Namenoma se
               pa glede te begunske tematike ne bom oglašal, ker to ni današnja tema.</p>
               <p>Ta interpelacija je potegnjena za rep, ne bo uspela, imate pa možnost interpelirati
               še veliko drugih ministrov. Jaz mislim, glede na to, da imate znanje, dajte se malo
               bolj potruditi, da bo malo bolj napeto, ker to nam je prelahko zagovarjati. Hvala
               lepa.</p>
            </sp>
            <sp xml:id="SDZ7-Redna-11-2015-09-24.sp97">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima, gospod Jani Möderndorfer. Pripravi naj se dr. Jasna Murgel.</p>
            </sp>
            <sp xml:id="SDZ7-Redna-11-2015-09-24.sp98">

               <speaker>JANI (JANKO) MÖDERNDORFER (PS NeP):</speaker>

               <p>Hvala lepa, podpredsednica.</p>
               <p>Zdaj sem končno prišel do besede in bom lahko kakšno rekel, glede na to, da prej te
               možnosti po poslovniku nisem imel. Začel bom takole. V zgodovini, nekaj poslancev je
               danes že razpravljalo o tem, je bilo, vsega skupaj 30 interpelacij. Moram reči, da je
               to ena najslabših interpelacij v zgodovini Slovenije v Državnem zboru, in to iz enega
               preprostega razloga, ki ga bom seveda v nadaljevanju tudi argumentiral. Kolega
               Gorenak, vam pa predlagam, vse fino pišite, pa boste na koncu povedali tisto, kar
               mislite. To, kar se meni zdi pomembno, je predvsem to, če bi se vsaj na svoji lastni
               interpelaciji, ki jo je doživel in jo je zagovarjal tukaj v tem parlamentu, jaz jo
               imam pred sabo, vi je nimate, si jo boste pa dali potem sprintati, je za razliko od
               vaše spisana spodobno, in kar je bolj pomembno, temelji na enih posebnih vprašanjih,
               zaradi katere, jaz še danes trdim, sploh ne bi smelo biti interpelacije, ampak bi
               morali če ne zaradi drugega, zaradi subjektivne odgovornosti preprosto kar sami
               odstopiti.</p>
               <p>Ampak danes imamo predmet interpelacije gospe ministrice, zato je prav, da se
               osredotočimo na to vprašanje. SDS ni stranka, ki ne zna pisati interpelacij. To, jaz
               upam, da je vsakemu jasno. Ne nazadnje je dve tretjine interpelacij v Državnem zboru
               spisala SDS, zato je tudi jasno, da so v resnici dobili nek telefonski klic, ki jim
               je dal jasno vedeti, da morajo to interpelacijo sprožiti, da bo časovno in s
               tajmingom prišla v mesec september. Dejstvo pa je, da takrat ni bilo kaj pametnega za
               prijeti in je šlo to kakor ata na mamo, da se je slučajno zgodila zgodba, o kateri
               ste danes praktično že vsi razpravljali, in se bom jaz poskušal ne dotikati te teme,
               razen v enem koščku. Pomembno pa se mi zdi predvsem to, da vemo, da obstajajo tudi
               neka navodila ali pa neka parlamentarna praksa, kako interpelacija v resnici res
               zgleda. Če vam je prav ali pa ne, zdajšnji predsednik Vlade, nekoč je bil svetovalec
               Državnega zbora, je zelo jasno opisal, kdaj in na katerih temeljih interpelacija tudi
               vzdrži. Pa bom navedel tri razloge in dva od teh ste vi popolnoma falili, tretji pa
               nima argumentov, ker se ne tiče te interpelacije oziroma je niti ne moremo najti.</p>
               <p>Ena od okoliščin, ki jih je treba pretehtati, je, kakšna je teža dejanja oziroma
               dogodka samega po sebi. Kaj hočemo tukaj povedati? Ali je to tista pikica na i, ki se
               je zgodila, pa rečemo, da zdaj je pa dosti, ker se je vmes pa nabralo še sto stvari,
               ampak do takrat, ko je vložena interpelacija, ali je to eden od dogodkov, ki se je
               zgodil in ga potem tehtamo. Pa ga jaz danes niti ne bom tehtal, ker ni vreden.</p>
               <p>Kakšna je teža dejanja oziroma dogodka ob upoštevanju celotnega preteklega dela
               ministra ter ministrstva oziroma družbenih sfer, ki neposredno ali posredno sodijo v
               okvir delovanja ministrstva. Tukaj notri, gospod Gorenak bo rekel, da on govori na
               pamet, jaz pa berem, pa je zato on bolj pameten. Jaz pač, saj veste, tisti, ki
               pišejo, rabijo možgane še za kej drugega, ne samo za to, da bodo tam izza govornice
               govorili na pamet. To se mi zdi pomembno, da ta tretji element, ki ga je omenil, pa
               je v tem primeru zanemarljiv, kolikšna je oddaljenost dejanja oziroma dogodka od
               ministra, je namreč to za SDS zelo pomembno, ker oni zelo radi obesijo ministrom
               stvari, ki se sploh niso zgodile v času ministrovanja, ampak izven, potem pa kar vse
               to skupaj polepijo, malo <q>"popopajo"</q> pa pride še njihov laboratorij, kakšne super
               dokumente ven zmeče in – evo ga, interpelacija je tukaj.</p>
               <p>Seveda je interpelacija inštrument, ki je nujno potreben za opozicijo, eden od
               tistih, ki preverja, vemo kaj – trdnost koalicije. Ne to, ali bo minister šel ali ne,
               v zgodovini sta samo dva ministra morala iti, pa še to zaradi tega, ker je predsednik
               Vlade dal zeleno luč, da se je to lahko zgodilo, ker drugače se ne bi moglo. Veste, o
               katerih primerih govorim. Govorim o primeru Zorana Thalerja in govorim o primeru
               Bandlja. Drugače pa ministri ne padajo na interpelacijah. Ker drugače bi tudi vi
               morali pasti, če se spomnite, ker ste imeli trdno koalicijo, ki je stala kleno za
               vami in vas branila do konca. Pomembno pa je, da se odpirajo vprašanja, ki jih
               navedete znotraj interpelacije. Vendar ste vi znotraj interpelacije navedli en
               problem, o katerem danes razen tega, da ste ga omenili, potem se pa spravite na vse
               drugo. Kaj sem jaz tukaj poslušal? Mislim, da je bila kolegica Dimic, ki je govorila
               celo o družinskem nasilju. Ja, ljubi bog, kje ste to zapisali v interpelaciji, jaz
               tega nisem videl!? Potem notri razpravljate o 12. členu, kdo je obveščen in kdo ne, o
               kvotah, o beguncih, eni se celo sklicujejo na begunce. Lepo vas prosim, vi veste, in
               to vaš vodja poslanske skupine zelo dobro ve,, če se kaj vmes zgodi, lahko dopolnite.
               Ampak niti toliko se niste potrudili, da bi dopolnili interpelacijo pa vse to notri
               natlačili, kar danes govorite. Tudi toliko niste bili sposobni. Seveda vam jaz ne
               verjamem, da ste nesposobni, saj vas kar naprej hvalim, da ste dobri v tem, ampak vse
               z enim jasnim namenom. Poglejte, tako poceni pa res ne boste šli skozi cel parlament,
               ne bo šlo. In to, gospod Gorenak, to dobro veste.</p>
               <p>Za mene je pa eno bistveno vprašanje, ki se pa tiče samo gospoda Gorenaka. Pomembno
               je pri celi zadevi vedeti naslednje, dobro bodite pozorni. Prvopodpisani pod to
               interpelacijo je kolega Tanko. In sem rekel, mogoče bom pa zdaj jaz končno enkrat
               Tanka videl, kako interpelacijo vodi. Ups, sem se zmotil že na prvi tiskovni
               konferenci, ker sem zagledal tam Grimsa. Sem rekel, o, <q>"shit"</q>, Grimsu so dali, torej
               bo njega moral učiti Gorenak, kaj in kako stvari tečejo. Na koncu vidim tukaj, čisto
               vse se narobe obrne, Anjo Bah Žibert, ki nastopa. Sem rekel – kaj se pa to doga? In
               na koncu seveda razodetje, stališče pa razloži gospod Gorenak. Namreč, edini, ki kaj
               o tej stvari ve, je gospod Gorenak. In nas vleče vse skupaj tukaj malo za nos in se
               dela norca iz cele zgodbe, ker itak ve, da iz tega ne bo nič nastalo, razen to, da je
               vzel čas ministrstvu, živce, sekirancije in tisti, ki ste prvič v parlamentu,
               mislite, da bi mogoče bilo pa to slabo za ratinge ali kar koli. Ne, v resnici gre za
               predstavo, ki je nespodobna. Nespodobna pa zato, ker jo vlaga oziroma jo celo
               zagovarja bivši minister za notranje zadeve, ki prekleto dobro ve, kaj in kako te
               stvari stojijo. To se mi zdi pri celi zgodi nedostojno.</p>
               <p>Ampak kot že rečeno, saj veste, vse izgovorjeno v pozabo, vse zapisano pa v
               zgodovino. Hvala bogu, moja interpelacija stoji, in če jo boste primerjali, Gorenak,
               se boste končno lahko tudi kaj naučili. Govorim vam, ker ste edino vi tukaj sposobni,
               kar se te teme tiče. Dobro? Sem vas dovolj pohvalil? Upam, da si bom kaj prislužil v
               tej zgodbi.</p>
               <p>Na koncu naj rečem naslednje, kar se mi zdi zelo pomembno, imam še dovolj časa, da
               lahko še to omenim. Ker ste že toliko Haradinaja omenjali in tako naprej, upam da vsi
               vemo, a danes ni nihče kaj dosti o tem govoril, zakaj v resnici se je znašla ta
               tiralica, o kateri sicer govorijo nekateri, da gre za nek trust oziroma, kako se je
               že izjasnil gospod Grims, ki ne obstaja več in tako naprej. Vsi veste, da gre za
               politično manifestacijo, da v resnici Srbi rabijo, bom rekel, nekaj, kar lahko
               uporabljajo za notranjepolitična obračunavanja. Ker rečejo, poglejte, mednarodno ga
               preganjamo, saj vsi vemo, v kakšnih odnosih sta Kosovo in Srbija. Ampak problem je pa
               tukaj, da se je treba vprašati, zakaj potem Slovenija kljub temu upošteva to
               tiralico, ki je na seznamu. Prvič zato, ker obstajajo neki dogovori. In ne nazadnje
               je te dogovore potrebno spoštovati. Gre za neko medsebojno zaupanje vseh članic
               znotraj Interpola. Res pa je, kar je pomembno, da tudi ta in še katere prejšnje
               izkušnje lahko kažejo, da bi veljalo kazati, da Vlada spremeni notranje protokole,
               vendar zgolj v razmislek. Kaj boste naredili, je to vaš problem oziroma odločite se,
               zato da se bodo stvari lahko izboljšale ali pa da preprečite, da se kaj takšnega
               zgodi – kolikor se seveda da. To vprašanje okoli računalnika, ki ga je zastavil
               gospod Gorenak, pa mislim, da gre za zelo zvito in triki zvijačo, ker on dobro ve, da
               karkoli boste odgovorili pri tem vprašanju, leti samo na pisanje nove interpelacije.
               V resnici iščejo tistega, ki bi ga radi zbezali ven iz brloga. Odločite se, ali bose
               odgovorili ali ne. Vem samo to, da danes spet mečemo veliko besed za prazen nič in na
               koncu bo vse tako, kot je bilo. Raje bi bil doma in se ukvarjal s svojo družino.
               Hvala lepa.</p>
            </sp>
            <sp xml:id="SDZ7-Redna-11-2015-09-24.sp99">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnica predlagatelja, gospa Anja Bah Žibert za ... Kot razprava? V
               redu.</p>
            </sp>
            <sp xml:id="SDZ7-Redna-11-2015-09-24.sp100">

               <speaker>ANJA BAH ŽIBERT (PS SDS):</speaker>

               <p>Hvala lepa. Spoštovani nepovezani poslanec!</p>
               <p>Vidim, da že izgubljate živce. Meni je res zelo hudo, ker iščete način, kako bi le
               nekam prišli in da bi se nekam, ne bom rekla drugače, prislonili, da vam bo uspelo še
               kdaj sedeti v Državnem zboru; ampak veste, govorili o sami interpelaciji pa niste
               prav nič. Prav nič. Še več, dovolili ste si komentirati, kdo je v imenu Poslanske
               skupine Slovenske demokratske stranke njen predlagatelj. Kaj se pa vi greste? Boste
               zdaj pa že komandirali tukaj po poslanskih skupinah, kdo bo imel stališče, kdo bo
               predlagatelj, kdo sme narediti interpelacijo, kdo je ne sme?! Kaj se vi greste?</p>
               <p>Ne nazadnje, malo za šalo malo pa zares, predsednik, meni se zdi, da ta naprava ne
               dela najbolje, zato ker ni čas tekel poslanski skupini SMC. Ker dejstvo je, da je bil
               to nekako način približevanja tej poslanski skupini.</p>
            </sp>
            <sp xml:id="SDZ7-Redna-11-2015-09-24.sp101">

               <speaker>PREDSEDNIK DR. MILAN BRGLEZ:</speaker>

               <p>Ali bi se malo umirili, prosim!</p>
               <p>Besedo ima dr. Jasna Murgel, pripravita naj se mag. Branko Grims. Replika?
               Proceduralno.</p>
               <p>Postopkovno gospod Jani.</p>
            </sp>
            <sp xml:id="SDZ7-Redna-11-2015-09-24.sp102">

               <speaker>JANI (JANKO) MÖDERNDORFER (JM NeP):</speaker>

               <p>Nimam replike, ker na to se ne da replicirati. Bi pa prosil predsednik, če zaščiti
               integriteto vsakega poslanca v tem državnem zboru. Zaenkrat sem še vedno nepovezan,
               mašina deluje, ker če ne deluje, ukrepajte in odgovorite poslanki in brzdajte vsaj
               tisti kulturni nivo, ki je spodoben in mora biti v parlamentu.</p>
               <p>Osebno mene se ne dotika, žalite pa marsikoga drugega, ker mislite, da je njihov IQ
               res zelo nizek. Ni. Vsaj vi se spodobno obnašajte, če že imate občutek, da se jaz
               ne.</p>
            </sp>
            <sp xml:id="SDZ7-Redna-11-2015-09-24.sp103">

               <speaker>PREDSEDNIK DR. MILAN BRGLEZ:</speaker>

               <p>Vse skupaj bi vas prosil, da poskušamo govoriti o interpelaciji, o tistem, kar je
               vloženo. Na samem začetku same razprave je bilo še posebej opozorjeno na to, da se
               držimo besedila interpelacije. To besedilo bi po poslovniku lahko bilo dopolnjeno, pa
               ni bilo dopolnjeno, in prosim, da pri tem vztrajamo.</p>
               <p>Hkrati bi pa si želel, da v razpravi govorimo o argumentih in da ne napadamo drug
               drugega. Vsekakor se mi pa zdi ta zadnji postopkovni predlog ustrezen, vendar bi za
               to, da bi bil pravičen, bi ga mogel že ne vem kolikokrat uporabiti v tej razpravi,
               zato ga zdaj ne bom.</p>
               <p>Besedo ima dr. Jasna Murgel, pripravita se naj mag. Branko Grims in gospod Simon
               Zajc.</p>
            </sp>
            <sp xml:id="SDZ7-Redna-11-2015-09-24.sp104">

               <speaker>DR. JASNA MURGEL (PS SMC):</speaker>

               <p>Hvala lepa, gospod predsednik za besedo.</p>
               <p>Jasno je že, da bomo v koaliciji podprli ministrico za notranje zadeve. Veliko smo
               že govorili tudi o tem, kako je bilo s tiralico zoper gospoda Haradinaja. Ta je bila
               v Interpolovem sistemu veljavna. Problem je, kot smo že tudi ugotovili, da Slovenija
               nima ločene nacionalne baze tiralic in k temu je tudi pravila Interpola ne
               zavezujejo. Zato Haradinaj ni bil pridržan kje drugje v Belgiji ali Avstriji in zato
               v drugih državah niso lučke svetile. Pri nas pa policija ni imela izbire, to smo tudi
               že velikokrat slišali danes. Ni smela postopati drugače, kot da bi Haradinaja
               pridržala in ga napotila k preiskovalnemu sodniku. Še manj pa je ministrica imela,
               smela, ali sploh mogla vplivati na policista. Smela ni vplivati na policista, ker je
               pač policija pri svojem delu neodvisna. Tak postopek je v veljavi že vrsto let in je
               bil tudi v veljavi v času, kolega Gorenak, ko ste tudi vi bili minister. Takrat se
               vam to ni zdelo nič narobe. Ste imeli malo časa, ste morali preganjati protestnike,
               kakšne depeše so se Interpolove založile tu in tam, da so potem kakšni postopki malo
               bolj dolgo trajali, preiskovalni in tako dalje.</p>
               <p>Danes se v interpelaciji očita ministrici, da je policija delala preveč dosledno, da
               je upoštevala veljavno tiralico v Interpolovem sistemu. Kaj pa naj bi delala
               policija? <stage>/oglašanje iz klopi/</stage> Prosim, predsednik … Bi se samovoljno policist
               odločil, da tiralice ne bi upošteval, ali naj bi mu ministrica morda rekla, da naj se
               odloči, da je ne upošteva? Sama je tudi povedala, da ne bi smela in tudi ne bi nikoli
               naredila.</p>
               <p>Nadaljnji postopek, ko je bil gospod Haradinaj predan preiskovalnemu sodniku, je bil
               v pristojnosti sodišča. Kaj se je potem tam dogajalo, ni več v pristojnosti
               ministrice za notranje zadeve. Policija ni naredila ničesar narobe. Če bi imeli
               ločeno bazo tiralic, bi morda bilo drugače, morda pa tudi ne. Morda bi še vedno
               ostala ta tiralica notri v bazi mednarodnih tiralic. Ampak nacionalna baza ni
               obveznost držav, lahko pa se zanjo odločimo, ali se bomo v Sloveniji morda … – menim
               sama osebno, da bi to bilo koristno, o tem se lahko v prihodnosti pogovarjamo. Ampak
               bistveno je, da je policija ravnala prav, zato ni objektivne odgovornosti ministrice.</p>
               <p>Veliko smo tudi slišali o tem, da ministrica ne dela dobro, se ne bori za policijo,
               zato torej nekaj podatkov v primerjavi od leta 2010. Število zaposlenih je v policiji
               od leta 2010 konstantno padalo. Prvič se je ta trend ustavil, ko je postala
               ministrica Vesna Györkös Žnidar. 2010 smo imeli okoli 9 tisoč zaposlenih v policiji,
               2014 je bilo malo več kot 8 tisoč, 8 tisoč 74. Trenutno je zaposlenih 8 tisoč 74,
               torej dodatno je bilo zaposlenih 152 nadzornikov državne meje. S 1. oktobrom pa se
               začne z višješolskim programom šolanja 100 kandidatov za policiste. Povečala so se
               tudi sredstva za opremo policije. Ta so bila v letu 2012 3 milijone, potem 2013 malo
               manj kot 3 milijone, letos več kot 4 milijone, 4 milijone 370. In še nekaj;
               ministrica je takoj ob nastopu mandata do konca leta, torej 2014, zagotovila dodatnih
               7 milijonov sredstev, ki so bila porabljena za redno delovanje policije in nujne
               investicije. Sredstva za nabavo vozil za policijo so se tudi povečala. Trenutno
               tečejo postopki za nabavo 51 vozil v vrednosti skoraj 2 milijona evrov. Po postopku
               javnega naročanja se dodatno nabavlja še 57 vozil za potrebe policije v vrednosti
               milijon evrov. Torej, ministrica se zelo trudi, in ne samo, da se trudi, zelo je
               uspešna pri pridobivanju novih zaposlitev, povečanja materialnih sredstev in tudi v
               proračunih za 2016 in 2017 bo opazno občutno povečanje sredstev za Ministrstvo za
               notranje zadeve in še posebej za policijo.</p>
               <p>Tako nikakor ne moremo reči, da je ministrica pri svojem delu neuspešna in da ne
               skrbi za Ministrstvo za notranje zadeve in še posebej za področje policije. Zato
               menimo, da je interpelacija, menim sama tudi, da je interpelacija neutemeljena in bom
               ministrico podprla in ji želim še veliko uspeha pri nadaljnjem delu. Hvala.</p>
            </sp>
            <sp xml:id="SDZ7-Redna-11-2015-09-24.sp105">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Branko Grims. Pripravita naj se, gospod Simon Zajc in dr. Vinko
               Gorenak.</p>
            </sp>
            <sp xml:id="SDZ7-Redna-11-2015-09-24.sp106">

               <speaker>MAG. BRANKO GRIMS (PS SDS):</speaker>

               <p>Hvala za besedo. Vsem prav lep pozdrav!</p>
               <p>Veliko vas je bilo, ki ste rekli, da je ta interpelacija v napačnem trenutku. Ampak,
               kdo je o tem odločal? Ta interpelacija je bila vložena mesece nazaj. Odločal je
               naprej tisti, ki je pripravil odgovor, to je pa ministrica sama, potem Vlada in na
               koncu seveda koalicija, ko je odločala, kdaj je zadela na dnevnem redu. To se pravi,
               na to nismo imeli popolnoma nobenega vpliva. Meni osebno je žal, da ta interpelacija
               ni bila veliko prej, kajti ministrica sama je večkrat rekla, da ta zadeva je čisto
               enostavna. Če je tako enostavna, zakaj pa ni potem prej pripravila odgovora? Ampak
               seveda, zakaj ne? Zato ker sama ve, da zadeva nikakor ni enostavna. Na Kosovu smo
               imeli veliko ugleda in veliko simpatij, zato tudi, recimo, naši vojaki, ki so
               sodelovali dol v mirovni operaciji, niso nikoli imeli posebnih težav. Na ta način,
               kot se je to izvedlo tukaj, smo si pa po nepotrebnem te simpatije zapravili. Tako si
               Slovenija dela pač sovražnike povsod po svetu. Sestala se je kosovska skupščina,
               sprejela je posebno deklaracijo, ki je obsodila Slovenijo, njeno ravnanje, bili so
               pozivi k bojkotu, iz tega je bila potem gospodarska škoda. Težko jo je oceniti, brez
               dvoma pa je bila, kajti ta poziv je bil javen, odmeven, odmeval je ne samo na Kosovu,
               ampak tudi po Sloveniji in povsod, kjer pač prebivalci Kosova delajo oziroma danes
               živijo. Tako je bil učinek brez dvoma katastrofalno slab, najbolj trapasto pa je,
               zakaj je do tega prišlo, ker je očitno nekdo malo preveč gledal, od kod je, tam ima
               simpatije in ni zadosti hitro ukrepal. Saj ukrepanje je bilo, ampak šele po tolikih
               dneh, ko se je že sestala skupščina. Če bi se malo želelo, če bi se malo hitreje
               obrnilo, bi bila stvar bistveno bistveno drugačna in ne bi bilo takšnih odmevov.</p>
               <p>Se pravi, brez dvoma, škoda je bila velika, škoda je bila za ugled, škoda je bila
               gospodarska in objektivno je to odgovornost ministrice. Ravno pri tej odgovornosti je
               pa nekaj zelo zanimivega, kar opazujemo zdaj že drugi dan zapored. Če rečemo,
               policija dobra dela in dela s skrajnimi napori, takrat reče ministrica,da kako fino
               dela. Ko pa je pripomba, da, recimo, je oskrbovanje policije ne samo šepalo, ampak
               mejilo na sabotažo, da so ljudje delali po 26 ur pa dobili eventualno kakšen sendvič
               ali pa toast pa malo vode in so bili odvisni od tega, da so jim lokalni bikerji
               vozili pice na svoje stroške, v svoji organizaciji pa – lepo vas prosim, ali je to
               organiziranost ene policije –, takrat pa je potem povzdignila ministrica prst in
               rekla: Veste, med mano in policijo je še direktor policije in je on odgovoren za delo
               policije. Gospa ministrica, odločite se: ali je za vse odgovoren direktor policije in
               ima tudi vse zasluge za kvalitetno delo policije, za vztrajnost ljudi na terenu, za
               njihovo požrtvovalnost ali pa ni on odgovoren za nič, pa ste za vse odgovorni vi. Ne
               more biti pa to tako, da kadar je nekaj dobrega, je za to pač zaslužna ministrica,
               kadar je pa nekaj slabega, je pa tam vmes še direktor, je pa on odgovoren. Temu se pa
               reče po domače dvojna merila – pa brez zamere, tako se v resnici ne dela.</p>
            </sp>
            <sp xml:id="SDZ7-Redna-11-2015-09-24.sp107">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za notranje zadeve mag. Vesna Györkös Žnidar.</p>
            </sp>
            <sp xml:id="SDZ7-Redna-11-2015-09-24.sp108">

               <speaker>MAG. VESNA GYÖRKÖS ŽNIDAR:</speaker>

               <p>Hvala, predsednik.</p>
               <p>Glede na to, da je danes drugi dan interpelacije, moram odgovoriti poslancu Grimsu,
               da ta trik, ki ste ga ravnokar izvedli, je moj. Včeraj sem namreč vaši skupini
               očitala, da ravno vi to počnete z menoj; in sicer, da kadar policija v redu dela, je
               to stvar policije, kadar pa ne dela v redu, pa je moja stvar. Tako dejansko tukaj vi
               izrabljate to, kar sem rekla. Tudi danes je to dejansko že drug primer tega, ker sem
               namreč zaznala, da v interpelaciji, ki je bila vložena zoper poslanca Gorenaka, je
               bila enaka zgodba. Namreč, meni je danes poslanec Gorenak očital, da se boji tega, da
               sem jaz ministrica za notranje zadeve, dejansko je pa njemu to gospod Möderndorfer
               očital, takrat, ko je bila interpelacija zoper njega, in mu je rekel: <q>"Ne bojim se
               policije, ampak se bojim, dokler ste vi minister za notranje zadeve."</q> Dajmo to
               reciklažo malce osvežiti, da se ne bomo ponavljali, ker vendar imajo ljudje spomin,
               tudi jaz, ki sem zgolj samo eno leto v politiki.</p>
               <p>Veseli me, da je danes bil prebran del mojega hearinga, ker sem namreč že pozabila
               na to dikcijo. Omenjeno je bilo <q>"strpno delegiranje nalog"</q>. In ravno to je bistvo
               odgovora na vaše očitke, ko vlečete državnega sekretarja Šefica venomer na površje in
               očitate, da se pojavlja na tiskovnih konferencah. Jaz sem ga zadolžila, da kot vodja
               operativne skupine, ki se ukvarja z begunsko problematiko, torej operativno, ko se
               pogovarja z dobavitelji, z Upravo za zaščito in reševanje in tako naprej, zelo
               operativni detajli, da o tem obvešča javnost. Vendar ne pričakujete, da bo po tem
               sestanku prišel do mene in meni poročal o številu šotorov, o vsem, o čemer se
               pogovarjajo, da bom jaz potem to sporočala javnosti. Mislim, da je vsem jasno, da
               minister nima časa za take stvari.</p>
               <p>Lilijana Kozlovič, spoštovana poslanka, je lepo naštela vse, kar je bilo storjenega.
               Mislim, da ni potrebe, da se ponavlja. Bi pa dodala samo nekaj. En bistven podatek ni
               bil naveden, in sicer da je policija začela stagnirati v letu 2012 – vemo, kdo je bil
               takrat minister za notranje zadeve – in šele v letih 2014 in 2015 so se trendi počasi
               začeli obračati navzgor in smo tudi optimistični, da bomo uspeli te kumulirane
               primanjkljaje, ki so se nabrali v preteklih letih, nekako sanirati.</p>
               <p>Kar se tiče sklicevanja na status, to mi nekako še vedno odzvanja. Na status se
               gospod Haradinaj ni skliceval ne pred policistom ne pred sodiščem, torej policist
               nikakor ni mogel biti v dvomu. Dolžnosti policije so namerno vnaprej predpisane ravno
               zato, da se na ta način potem naknadno vrši zakonitost nad delom policije. In kdo bi
               moral koga kaj vprašati in podobni nedefinirani koncepti, nikakor ne sodijo v koncept
               represivnega organa, ki mora biti zelo nadzorovan.</p>
               <p>Danes je bil omenjen tudi dogodek v zvezi s preiskavami v Državnem zboru oziroma na
               Vladi. Že takrat sem očitke na račun policije zavrnila in za tem stojim še danes.
               Mislim, da je edini izplen teh dogodkov lahko v tem, da se strinjamo, da se tudi
               navzven jasno manifestira, da je policija popolnoma depolitizirana in operativno
               avtonomna pod mojim vodstvom. O preiskavah, kot sem takrat že povedala, me je
               generalni direktor policije obvestil, potem ko so preiskave že potekale. Vemo, kako
               se obvešča, gospod Gorenak, vi dobro veste, dogodek in stanje zadeve, ne pa
               operativni podatki policijske preiskave. Takrat sem že povedala, preiskave so
               potekale v skladu z Zakonom o kazenskem postopku. Ne nazadnje, policija je ravnala na
               podlagi sodne odredbe, ki jo je na predlog državnega tožilca izdal preiskovalni
               sodnik. V tej fazi lahko rečemo samo to, da je policija dolžna postopati po odredbi
               sodišča in nima dejansko nobene diskrecije, ker v tej fazi gre tudi za situacijo, ko
               je že preiskovalni sodnik presojal utemeljenost razlogov za sum in tako naprej, da ne
               ponavljam.</p>
               <p>Skratka, kar je bistveno v tem trenutku, je to, da obstoječa
                  zakonodaja ne predvideva izjeme tako glede Državnega zbora kot glede Vlade.
               Predvideno je obveščanje predstojnika, seveda je to bilo tudi storjeno. Menim tudi,
               da ni primerno, da referirate na kolega Hana, ker on pa vendar razume situacijo, ve,
               kaj je avtonomija Državnega zbora in tudi zelo dobro pozna ustavno načelo delitve
               oblasti. Nekatere države imajo ureditev, kot jo imamo mi, nekatere imajo drugačno
               ureditev, vendar pa to ni stvar policije niti stvar Ministrstva za notranje zadeve.
               Ne nazadnje, mi nismo nosilci Zakona o kazenskem postopku in tudi v tem smislu ne
               moremo odreagirati, da bi mi določali posebne pogoje za opravo preiskovalnih dejanj v
               teh prostorih. Seveda, če obstaja politična volja, da se to uredi, da se torej
               določijo posebni pogoji za izvajanje preiskovalnih dejanj v teh spoštovanih
               institucijah, bi pa mogoče bilo na mestu, da se tudi Državni zbor prične ukvarjati s
               to problematika, ker namreč naša policija dosega odlične rezultate in tudi uživa
               visoko stopnjo javnega zaupanja in policija je najbolj nadzorovana institucija v
               državi in se tega nadzora ne brani, ker menim, da vsako dodatno preverjanje delovanja
               policije je samo dodaten vzvod za potrjevanje legitimnosti policije. Je pa ta
               situacija vzorčen primer objektivnega dejstva, da policija ni samo ogromen sistem,
               ampak je tudi zelo občutljiv sistem, ki mora delovati v stabilnem okolju, to pa
               zajema tudi jasno definicijo razmejitve pristojnosti in dosledno spoštovanje
               zakonodajnih ureditev brez političnih medklicev.</p>
               <p>Naslednja stvar, ki se skozi celotno današnjo razpravo nekako vleče kot lajtmotiv,
               so policijski sindikati oziroma opozarjanje na neke nepravilnosti oziroma zdaj že
               vemo, da so bili logistični zapleti pri preskrbi, ki pa so bili takoj odpravljeni,
               sproti rešeni in so bili normalen pojav v tako izjemnem dogodku in v tako velikem
               mehanizmu, kot je policija.</p>
               <p>Veste, zelo nerada poslušam v Državnem zboru o policijskem sindikatu, ker menim, da
               ima preveč pomembno funkcijo. Namen policijskega sindikata je delovanje v korist
               policistov in policistk, pa sem zelo zadovoljna, da smo nehali govoriti o policajih,
               da govorimo o policistih, ker namreč danes smo do neke točke govorili o policajih;
               vendarle si zaslužijo spoštovanje. Sindikati ne sodijo na vsak odbor, ker namreč
               policijo v tem trenutku še vodi generalni direktor policije, je pa prav, da so
               prisotni na takšnih vprašanjih, kot so finančno stanje v policiji, in tudi so bili
               prisotni. Že ta diskurz okoli teh sindikatov in njihovega vpliva in prehrane in vsega
               tega dejansko kaže na to, da se sindikalno gibanje zlorablja. Zdaj, s čigave strani
               se zlorablja, pa vam prepuščam, da vi sami presodite.</p>
               <p>Že samo razčiščevanje logističnih zapletov pri preskrbi policistov s hrano v medijih
               in tako v intenzivni moči, kot smo sedaj priča, in da se to še meni pripisuje, je za
               naše policiste in policistke zelo škodljivo, ker zmanjšuje vrednost policijskega
               poklica, ki se odmika od ključnega težišča v tem trenutku, in sicer da je Slovenija
               ravno na podlagi dela naše policije celotni Evropi pokazala, da znamo čuvati
               schengensko mejo, na kar sem ne nazadnje kot ministrica izjemno ponosna.</p>
               <p>Bom se odzvala tudi na trditve poslanca Dobovška glede skrbi za razvoj policije.
               Mislim, da je danes več kot očitno, da je izboljšanje stanja v policiji eden izmed
               mojih ključnih smeri po prevzemu mandata. Ne bom ponavljala glede zaposlitev, glede
               proračuna, ne bom ponovno opletala s številko, da naj bi policija dobila še dodatnih
               87 milijonov evrov, če obvelja ta proračunska perspektiva, kakor jo pošiljamo v
               Državni zbor. Vendar pa tukaj moram poudariti, da se sedanje vodstvo ministrstva zelo
               zaveda dejstva, da je treba policiste plačati za to, kar delajo. Govorim o tako
               imenovanih referenčnih obdobjih – vi, gospod Gorenak, boste vedeli, kaj to je. Ravno
               sedaj bodo policisti dobili plačane nadure, ki so jih opravili leta 2010 in 2011 in
               niso bile plačane. Govorim o več kot deset tisoč opravljenih urah.</p>
               <p>Mislim, da je moja skrb za policiste več kot očitna, da je dokazana, da je jasna …
               Dokaz tega, kar smo doživeli danes, dokaz moje skrbi za policiste je pravzaprav to,
               da si je poslanec Dobovšek vendarle pričel lastiti ta moj dosežek, kot da je njegov
               dosežek. Mislim, da to je nedopustno, ob tem pa tudi zaznavam, da se dejansko
               zlorablja policijski sindikat.</p>
               <p>Če smo že pri policiji kot takšni, še nekaj mi je ostalo, pa ne želim, da nekako
               izvisi glede na to, da je spoštovani poslanec Gorenak nekako na začetku obrambno
               nastopil, da pozna delo policije. Tu sem se samo odzvala na to, kar ste vi rekli
               včeraj, vi ste rekli, da ga ne poznam, da ne poznam dela policije. Ampak, veste, tu
               vas bom še opozorila na nekaj drugega; vi govorite, da ne poznam dela policije, jaz
               sem pa šla dejansko korak naprej. Jaz sem pa rekla, da se spoznam na zakonito delo
               policije, veste, ker vi ste pozabili, da prihajam iz odvetniškega poklica, da
               prihajam iz sodne dvorane, kar dejansko pomeni, da se tam lomijo kopje. V sodni
               dvorani se lomijo kopja, ko si nasproti stojita odvetnik in tožilec in neodvisnega
               sodnika prepričujeta, ali je policija ravnala zakonito ali ne. Veste tukaj policistov
               na terenu, zadetki v COBISSU in abstraktna razmišljanja in članki, pa če so še ne vem
               kako kvalitetni, policistom na terenu to ne pomaga. Policija rabi človeka, ki ve, kaj
               je zakonito delo policije, ki ve tudi, ki zna narediti prognozo, kako se bo sodnik na
               koncu odločil kot tista zadnja veriga oziroma zadnji člen v verigi pravičnosti – vi
               dobro veste, da je Balkanski bojevnik bil zelo občutljiv za policijo. To so tisti
               ključni elementi, ki se jih potem tudi uporabi tako za nadzor kot za usmerjanje
               policije, da dejansko pridemo do zakonite sodbe, ker to pa je pravzaprav temelj
               pravne države.</p>
               <p>Omenjali ste tudi, da nekateri predavajo po tujih univerzah. Ne vem, kako, pa se bom
               tukaj navezala, ker sem se spomnila – pa ni bistveno, ampak bom kljub temu povedala –
               tudi jaz sem vabljena na Harvard, ampak zaradi te migracijske problematike in zaradi
               velike odgovornosti, ki jo nosim, ne bom predavala na Harvardu drugi teden; povabili
               so me prav, da predavam na temo nacionalne varnosti.</p>
            </sp>
            <sp xml:id="SDZ7-Redna-11-2015-09-24.sp109">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnica predlagatelja gospa Anja Bah Žibert.</p>
            </sp>
            <sp xml:id="SDZ7-Redna-11-2015-09-24.sp110">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoči.</p>
               <p>Dolžna sem odgovoriti vsaj na nekatere zadeve, ki so bile izpostavljene o tem, kako
               nekateri v Državnem zboru danes želimo grajati policijo, drugi pa so na njeni strani
               in delajo nenehno v dobro in razvoj te policije kot take.</p>
               <p>Naj vas spomnim na nekaj, spoštovani. Že kmalu po začetku mandata smo imeli Odbor za
               notranje zadeve ,kjer smo skupaj ugotovili, da je stanje v slovenski policiji več kot
               zaskrbljujoče. Več kot zaskrbljujoče! Takrat je bila nekako soglasna odločitev, da
               skličemo sejo Odbora za notranje zadeve na to temo. Predlog je prišel s strani ene od
               opozicijskih strank. Veste, kaj se je zgodilo? Seja je bila res sklicana, prišli so
               tako poslanci kot predstavniki policije in tudi sindikati, za katere govori
               ministrica, kako zelo pomembni so in kako pomembno je njihovo delo in verjetno tudi
               njihovo mnenje. Kakšen je bil rezultat? Seja je bila prekinjena, še predno se je
               začela, ker koalicijske stranke niso želele takrat razpravljati o stanju v slovenski
               policiji. To je odgovor na vašo skrb o zboljšanju stanja in boljšem stanju slovenskih
               policistov!</p>
               <p>Še nekaj. Na moje poslansko vprašanje, ministrica, za katerega tudi takrat niste
               točno vedeli, kaj vas sprašujem tako kot potem na številna druga, sem prav tako
               izpostavila to temo in pozvala Državni zbor, da naredimo javno razpravo in da se
               temeljito pogovorimo o tem, kako lahko izboljšamo stanje tudi zato, če bo v prihodnje
               karkoli narobe. Dejstvo je bilo, da smo bili že takrat soočeni s kadrovskim mankom, s
               slabo opremo in številnimi drugimi nesprejemljivimi razmerami. Veste, kakšno je bilo
               glasovanje? Tudi to ste zavrnili! Tako prosim, da ne delajte piarja, kako veliko skrb
               namenjate stanju v slovenski policiji in njeni izboljšavi.</p>
               <p>Glede na to pa, kar je rekla ministrica in tudi sicer v razpravi, pa se mi zdi, da se
               odpirajo vedno nova vprašanja, na katera bi dejansko želela dobiti odgovor. Na eni
               strani smo slišali, da konvencija, o kateri smo govorili, ne drži, na drugi strani
               tiralica bojda drži. Sedaj me pa, prosim, prepričajte oziroma mi, ministrica,
               odgovorite: Kolikokrat je bil gospod Haradinaj v Sloveniji oziroma je prečkal
               Slovenijo od leta 2004? Kolikokrat??</p>
               <p>Še nekaj, glede na to, da se vam zdi vse normalno, kako je postopek potekal, vsi pa
               dobro vemo, da je tiralica iz leta 2004, da je bila izdana na podlagi države, ki ne
               obstaja več, in to je gotovo razvidno. Povejte mi, ali morda ni iz potnega lista bilo
               razvidno, da je gospod Haradinaj ves ta čas nemoteno potoval. Ali policist, ki je to
               pogledal, ni niti podvomil v to, da morda podatek ne drži? Jaz tega ne verjamem;
               verjamem, da je opozoril svoje nadrejene, jih obvestil, potem pa se je postopek
               odvijal tako, kot se je. Tukaj pa nastopi vaša odgovornost. In to je problem! Tukaj
               ste odgovorni, hočete ali nočete.</p>
               <p>Res bom vesela, ko mi boste odgovorili na to vprašanje. Kajti, ko bomo vedeli,
               kolikokrat je prešel slovensko mejo ali obiskal Slovenijo tako ali drugače, nam bo
               mnogo bolj jasno, predvsem pa bomo natanko lahko vedeli, zakaj je ta interpelacija
               več kot utemeljena.</p>
            </sp>
            <sp xml:id="SDZ7-Redna-11-2015-09-24.sp111">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Simon Zajc, pripravita naj se dr. Vinko Gorenak in dr. Mitja
               Horvat.</p>
            </sp>
            <sp xml:id="SDZ7-Redna-11-2015-09-24.sp112">

               <speaker>SIMON ZAJC (PS SMC):</speaker>

               <p>Hvala za besedo, spoštovani predsednik. Spoštovani poslanke, poslanci!</p>
               <p>Spomnim se 24. junija, ko je prišla ta interpelacija ven. Ko sem izvedel, da jo je
               vložila stranka SDS, sem bil prepričan, da vem, za katerega ministra gre – za
               tistega, ki ima tarčo narisano od SDS že od dneva številka 1. Potem ko sem videl, za
               koga gre, da gre za ministrico, sem bil, milo rečeno, presenečen. Zakaj? Kaj pa je
               bilo narobe? Kaj pa je narobe naredila? Potem ko sem bral razloge, zakaj ta
               interpelacija. Ko danes poslušam, zakaj ta interpelacija, bi lahko nekako strnil
               glavne točke, zakaj mora ministrica iti, v štiri točke.</p>
               <p>Prva točka – zato ker je policija v primeru Haradinaj postopala absolutno zakonito,
               točno po Zakonu o kazenskem postopku. Ker je delala to, kar se od policije pričakuje,
               tako kot se od policije pričakuje, in zato bi morala ministrica odstopiti. To je prvi
               argument, zakaj bi morala iti. Drugi, zato ker begunske in migracijske krize ni
               izkoristila za to, da bi sebe politično promovirala, ampak se je raje ukvarjala z
               organizacijo Ministrstva za notranje zadeve. Ministrstvo za notranje zadeve je v tem
               primeru, moramo to priznati, delovalo dobro in usklajeno, zaradi tega smo bili vsi
               dobro obveščeni, zaradi tega smo se počutili varne, zaradi tega na mejah ni prihajalo
               do nobenih incidentov, ker so bili vsi migranti in begunci obravnavani korektno,
               spoštljivo, tako kot je treba, in ni prihajalo do situacij, kot je prihajalo kje
               drugje, ko so jih morali s solzivcem miriti in tako naprej. Seveda prišlo je do nekaj
               težave, kar se tiče logistike, ampak tudi drugje do tega prihaja. Ko gre za tako
               veliko stvar, je to pač stvar, ki se zgodi, ki se lahko zgodi, nikakor pa to ni
               razlog za odstop. Je pa razlog za to, da se v prihodnje bolje pripraviš, in mislim,
               da teh težave v prihodnosti ne bomo več imeli. Tretji argument, zakaj bi ministrica
               morala iti, pa je, da je končno začela urejati stanje na policiji, kar se tiče kadrov
               in kar se tiče opreme. Vrsto let se je policiji jemalo, ni se novih kadrov notri
               spuščalo, vse je padalo, padalo, potem pa ministrica, ne samo da je to ustavila,
               obrnila je trend navzgor in to je sedaj, danes poslušamo, razlog, da mora iti. Saj
               nismo normalni! Četrti razlog je pa to, da ni takoj odgovorila na to interpelacijo.
               Tukaj se vam moram osebno zahvaliti, da niste takoj odgovorili. Ker če se spomnite
               julijske seje, kakšna je bila, koliko točk smo imeli, pa kakšne pomembne teme za
               državo so bile takrat, se vam zahvaljujem, da danes o tem razpravljamo in ne takrat,
               ko je bilo res pomembno in da takrat ni smo izgubljali časa, kot ga danes izgubljamo,
               za stvari, ki v resnici niso pomembne in jih ne bi smeli imeti tudi danes na tej
               seji, ampak mislim, da po dopustih vsi lažje tole zdržimo, kot bi takrat julija.</p>
               <p>Obilo uspeha pri delu v prihodnje in hvala za to, da ste počakali z odgovorom.</p>
            </sp>
            <sp xml:id="SDZ7-Redna-11-2015-09-24.sp113">

               <speaker>PREDSEDNIK DR. MILAN BRGLEZ:</speaker>

               <p>Besedo ima doktor Vinko Gorenak, pripravita naj se doktor Mitja Horvat in gospod Igor
               Zorčič.</p>
            </sp>
            <sp xml:id="SDZ7-Redna-11-2015-09-24.sp114">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Glede na to, da nisem imel besede od jutra, in glede na to, da sem bil – mislim da –
               okoli 42-krat z imenom in priimkom omenjen, je pričakovati, predsednik, da bom malo
               daljši in da odgovorim na vse tisto, kar ste 42-krat me omenjali. Tudi se strinjam s
               tem, kar je rekel predhodnik. Če je vam prav, da je interpelacija danes, je meni tudi
               prav, ampak potem ne jamrati, zakaj omenjamo tudi aktualne dogodke. To je potem pač
               tudi logična posledica.</p>
               <p>Če grem zdaj po vrstnem redu – tisto, kar sem si zabeležil. Najprej vam, gospod
               predsednik. Vi ste govorili takrat kot govornik – mislim, da boste imeli še
               priložnost odgovoriti mi. Ampak poglejte, nisem razumel tega, o čemer ste vi
               govorili. Namreč, vi ste dali en poudarek, da interpelacija mednarodnopravno ni
               utemeljena. Saj interpelacija nima mednarodnopravnih osnov nobena. Interpelacija
               temelji na ustavi, interpelacija temelji na poslovniku. Za interpelacijo niso
               potrebne nobene mednarodnopravne osnove. Ne vem, v kakšnem smislu ste to omenili,
               dvakrat ste to povedali, tudi v tistem zapisniku to vidim.</p>
               <p>Grem po vrstnem redu naprej, tako kot sem si zabeležil. Gospod Matić je rekel, da sem
               nagovarjal včeraj ministrico, da naj laže pred kamerami, kako je dobra varnostna
               situacija. Tega nisem počel! To ste zdaj vi izumili, to je nek nov izum, ki sem ga od
               vas slišal. Povedal sem, da je nekdanji minister za informiranje predvsem med vojno
               naštel neke mejne prehode, ki jih sploh ni bilo, ampak je hotel s tem ljudi pomiriti.
               Tega nisem pričakoval od ministrice, pričakoval sem pa od ministrice, da bo stopila
               pred kamere in povedala, kako je realno stanje, in da je 3 dni ni bilo. To sem včeraj
               omenjal. Treba je biti precizen.</p>
               <p>Gospa Jenko, vi ste govorili o, sedaj je tukaj ni, prej pa nisem besed dobil, ona je
               govorila o nasledstvu te tiralice s strani Srbije. Kot da je Srbija naslednik te
               tiralice. Razumem, da mogoče imam danes malo prednosti. Prednosti imam, zato ker pač
               vsak od nas je nekje delal. Za mene se tudi ve, kje sem delal. Težko pa sprejemam
               neke nastope poslancev, – me razumete, kaj hočem povedati –, ki so nastopi, zato da
               čas porabijo, ne pa zato da bi kaj povedali. In ta nastop je bil tipičen. Če bi bila
               država Srbija naslednica te tiralice, potem Vučić ne bi rekel: Mi s tem nimamo nič.
               Predsednik Srbije je rekel: Mi s tem nimamo nič. To ni naša stvar, to je stvar
               Slovenije, je pa nekaj čudnega. S tem je jasno, da je povedal, da Srbija s to
               tiralico nima nič in ni nobena naslednica teh tiralic. Ministrica, tu je zelo grd
               zapis sindikata, se je zdajle pojavil med interpelacijo. Ne bom ga niti omenjal iz
               temeljnega razloga, ker je to tisti Petrovičev sindikat, ki je vsaj meni delal med
               interpelacijo zelo hude težave in ga ne jemljem resno. Ne jemljem resno. Meni so
               grozili s štrajkom pa ne vem kaj vse v času interpelacije, potem so pa celo štrajkati
               začeli. Celo to so počeli. Za nič, ker niso imeli nobenega razloga. Zato ni nič kaj
               posebnega tole.</p>
               <p>Temeljno vprašanje, ki sem ga vam postavil, zaradi katerega sem želel, da mi
               odgovorite, ker sem rekel tudi, da bom predlagal poslanski skupini umik, če boste
               odgovorili, je bilo pa tisto, kje je torej <q>"kurcšlus"</q> po domače. Če imamo mi
               centralni računalnik v Lyonu, na katerega so vezane vse policije sveta oziroma vseh
               članic Interpola, in kako je mogoče, da ta isti računalnik v državo Belgijo, v
               Francijo, Anglijo, Avstrijo, Nemčijo, kamor želite, ob istem potnem listu in isti
               osebi pošlje podatek, da ga ni treba tam prijeti, v Sloveniji ga je pa treba prijeti.
               Vi ste mi skušali odgovoriti in ste omenjali neke protokole. Tako bom rekel,
               ministrica, tam na Litostrojski je zdajle štab – upam, da je, in verjamem, da je, in
               prav je, da je, vsak minister ga je imel. Niste dobili dobrih informacij od tam.
               Mislim, da jih tudi gospod Fank nima iz razloga, ker je pač bil dolgoletni
               kriminalist in se s tiralicami nikoli ni ukvarjal. Ampak odgovor ni okej. Rekel bi
               tako, odgovor bi bilo treba iskati verjetno v smeri, kdo, kdaj, kje bi moral tiralico
               brisati. Tu bi bilo treba odgovor iskati. Ampak tega vam niso povedali. Imam prednost
               pred vami, ker sistem poznam, se zavedam, da imam to prednost pred vami, ampak tega
               vam pa niso povedali, tudi verjetno generalnemu direktorju policije ne. Obstaja
               oseba, obstaja institucija, obstaja zakonit postopek, po katerem bi morala biti
               tiralica tudi za Slovenijo – enaka kot za Nemce, Angleže, Francoze in tako naprej.
               Nekdo je zatajil. Tako tu ni kaj posebnega reči. Če bi protokoli veljali, kar ste vi
               povedali, potem ne bi Vučić tega rekel, kar je rekel. Vučić je pa rekel: To ni naša
               stvar, to je stvar Slovenije. Nekaj čudnega se dogaja v Sloveniji, je rekel. In
               dodal, da je Haradinaj 50-krat že potoval s tem potnim listom. Če bi protokoli
               veljali in če bi veljali neki posebni sporazumi med Slovenijo in Srbijo, potem Vučić
               tega ne bi izjavil.</p>
               <p>Niste mi nič odgovorili na vprašanje – govorili ste o tem, da gospod Šefic
               operativno vodi zadeve. Opla, malce neroden odgovor je to. Zakaj je neroden odgovor?
               Šefic je politik, tako kot vi. Če bi kdo operativno moral voditi, potem je to šef
               policije – po mojem, no. Ne vztrajam na tem, da morate vi voditi, ampak malo
               ponesrečeno je, zaradi tega, ker gospod Šefic je tudi politik – če ste hoteli
               povedati to, da pač politik ne sme tega voditi. Tako sem zaznal, da ste hoteli
               povedati, da politik tega ne sme voditi, da je to stvar operative. Šefic je politik,
               enako kot vi.</p>
               <p>Niste mi nič odgovorili na vprašanje varnostnikov, v tistem delu, ko sem rekel, da
               se sebe bojite. Niste nič povedali.</p>
               <p>In potem – da ne bom še enkrat šel na vas, ker je to od zjutraj. Glejte, hudič je v
               tem, da obstajajo dobesedni zapisi. To je tako nerodna stvar. Potem se vidi, ko po
               petih letih kdo ven potegne kakšno stvar, kaj si rekel, pa te držijo za besedo. Ali
               veste, kaj ste rekli zjutraj? O tem sem si posebej ogledal magnetogram – da
               interpelacija nič ne velja, da je to vse zanič in tako dalje, in da za vas
               interpelacija pomeni poskus prevzema oblasti mimo legitimnih ustavnih možnosti. Ali
               veste, kaj ste rekli? Ja, pa saj nismo s puškami prišli sem, da bi vas odstranili, pa
               s pištolami! To bi bil poskus nelegitimnega odstranjevanja vas z oblasti ali pa
               kogarkoli drugega. Interpelacija je legitimno, v ustavi zapisano in v poslovniku
               opredeljeno sredstvo kontrole opozicije nad pozicijo. Če ste tudi vi, predsednik,
               mislili, da je z interpelacijo res vse zanič, saj bi jo lahko v koš vrgli pa rekli:
               <q>"Dajte ga, no, lomit, saj to pa ni interpelacija!"</q> Ampak mislim, da ste pravilno
               naredili, da ste jo dali naprej, saj jo morate dati naprej, tako je v ustavi in v
               poslovniku zapisano. Mislim, res ne razumem, saj ste pravnica, pa pravite Harvard pa
               ne vem kaj še vse. Prav! Ampak, ali bi vi potem v Harvardu razlagali, da ste doživeli
               poskus prevzema oblasti s strani opozicije mimo legitimnih ustavnih možnosti? Ali bi
               to tam povedali? Auu, kako se zarečemo! Saj vam ne očitam tega. Mislim, da vam je
               ušla velika nerodnost, saj tudi meni kakšna uide. Ampak rekli ste pa, to ste pa
               rekli, da jaz ne poznam dela policije. Zato sem se na to odzval. Jaz vam ne očitam,
               da vi ne poznate dela policije. Pa saj niste v policiji delali. Vam sem samo zjutraj
               povedal, da upam trditi, da nekaj vem o policiji in da verjetno vi ne boste uspeli
               toliko vedeti o policiji, ker boste tam domnevno štiri leta ali manj, jaz sem bil pa
               30 let. Samo to sem vam hotel povedati. Prizadelo me je pa to, ko ste mi rekli, da ne
               vem nič o policiji oziroma da ne poznam dela policije. Zato sem tako reagiral.</p>
               <p>Me veseli, da bodo nadure plačane. Samo povejte, zakaj. Morate povedati, zakaj bodo
               nadure plačane. Ker je sodišče tako odločilo in to je katastrofa, da mora policist
               delati nadure, potem jih pa ne dobi plačane. To je katastrofa! Meni se ni zgodila,
               korektno ste povedali, zgodila se je leta 2010, 2011. 2010, 2011 je notranje
               ministrstvo imelo ta najlepšo, saj vemo, gospo Kresalovo, pa potem najpametnejšega
               ministra v podobi gospoda Zalarja, ko je ona odšla. Takrat so nastale te nadure. To
               sta tudi bila vrhunska pravnika, najboljša na tem svetu, ki nista plačala nadur in
               policisti so to sedaj iztožili. Kaj hočemo sedaj <stage>/ nerazumljivo/</stage>? Jaz vam nisem
               zapustil takih grehov iz leta 2012 na 2013, ker smo vsaj v času masovnih demonstracij
               sprejeli na vladi zelo jasen sklep, da je treba zadeve plačati v celoti, in če se ne
               motim, tisti sklep še danes velja – ali pa ne. Ne vem. Akcija varovanja ljudi in
               premoženja se imenuje, ali pa se je imenoval, ko je bil v veljavi. Torej, onadva sta
               to zakrivila, ampak to sta bila tista ministra, ki jih je tukaj osrednji del dvorane
               z gospodom Möderndorferjem branil do onemoglosti – gospo Kresalovo. To je realnost.</p>
               <p>Verjamem, da vi poznate delo sodišč. Kot ministrica poznate tudi ali pa spoznavate –
               poznate, v redu – delo policije. Ja, saj delo sodišč tudi poznate skozi odvetniško
               delo, ko ste zastopali enega – ne vem ali več protestnikov proti policiji. Uf, če bi
               bil jaz v takem položaju, ne vem, če bi šel na ta položaj. Ne bi prevzel položaja,
               ampak tako to je.</p>
               <p>Še en odgovor prosim, ker sem zjutraj želel odgovor, pa ga nisem dobil. 12. člen
               pravi, da morate vi obveščeni biti takoj. Takoj morate biti obveščeni. Tako piše v
               12. členu Zakona o organizaciji in delovnem področju policije. Sprašujem, kdaj ste
               bila obveščeni? Ali so vas obvestili takoj ali je res, da je vaš državni sekretar
               levo od vas bil prej obveščen in je on vodil zadevo do policije?</p>
               <p>Če grem pri ostalih poslancih naprej, ki so omenjali mene pa moje ime. Gospa Kozlovič
               dvomi v gospoda Dobovška. Dvomi v njega, tujina pa ne dvomi, tujina pa ga vabi. Ne
               vem, kaj ima večjo težo. Večjo težo imajo po mojem tuje univerze kot pa gospa
               Kozlovič. Od nje bi pričakoval kot bivše policistke – in ji čestitam, da je tako
               napredovala, kot je. Namreč, še v času, ko sem sam bil v Kopru, je te naloge
               opravljala in dosegla vse to, kar je do danes dosegla. Ampak bi bilo fino, če bi
               ministrici pomagala rešiti tisto uganko. To bi pa bilo zelo fino, če bi pomagala.
               Tisto, ja tisto, kako se pojavi na računalniku v Ljubljani nekaj čisto drugega kot
               tam. Namreč, ker ona – zakaj njo omenjam? Ona to ve, ona je to delala nekoč. Ona je
               to nekoč delala, tudi fizično se je s tem ukvarjala in bi bilo zelo dobro, če bi
               skušala pomagati ministrici. Ni pa tako dobro, da dvomi sedaj v gospoda Dobovška. Je
               pa v tistem omenjanju tudi mene bilo izraženo dosti tega, da rešuje kožo ministrice.
               No, saj v redu, saj to je naloga vseh vas, ki sedite tukaj na sredini.</p>
               <p>Gospod Trček. Policija v Mariboru je prekoračila pooblastila, je rekel. Poleg
               okoljskega strokovnjaka je postal še policijski – vidim. Mogoče od tistega časa
               naprej, ko je imel postopke v Mariboru. Ampak lahko mu zagotovim, da je policija
               notranje preiskala vse in nepravilnosti ni bilo. Če bi nepravilnosti bile, bi lahko
               sedanja ministrica uvedla kakšne revizije pa bi rekla, da ni bilo v redu. Pa tega
               nisem slišal, zato smatram, da je bilo vse v redu v Mariboru. Tako so tudi ugotovile
               notranje revizije.</p>
               <p>Nimam pa danes nobene, ampak res nobene, pripombe na gospo Poropatovo. Zakaj? Iz
               temeljnega razloga, ker je zelo korektno povzela interpelacijo in odgovor. Korektno
               je povzela interpelacijo in odgovor, kaj če mi povedati.</p>
               <p>Gospod Rajić, vi ste šli delati reklamo s tisto zgodbo o ministrici, ki pride domov
               vsa izmučena in preden gre spat in to, kar ste govorili … Hudimana, pravite, da
               ministrica ne naroča policistom. Ja, saj tudi jaz nisem nič naročil okoli podpisov,
               pa veste, kako so me na križ pribijali, do boga. Tri ure je imel Jani Möderndorfer
               časa – vse sem bil jaz kriv! Tako je to bilo. Vi ste pa dobro reklamo naredili sam
               sebi, se ve.</p>
               <p>Gospod Jurša, prav ste razložili, res ste prav razložili. Gospa Poropatova pač
               včasih malo zmoči, ker ne ve, ali je v koaliciji ali je v opoziciji, veste. Res je,
               glasovala je za interpelacijo, za mojo razrešitev. Res je, se je zgodilo, ampak ne
               vem, ali se je zmotila ali je pritisnila naroben gumb. To je ena možnost, druga pa je
               ta, da ji srce bije bolj po levi. Vi ste pa takrat bili v desni vladi, bog pomagaj.
               Ne vem, kaj je.</p>
               <p>Gospod Han je tudi veliko govoril o meni, da smo <q>"škisa"</q> vrgli na mizo … Veste,
               koliko jih imam še tukaj notri! Veliko <q>"škisov"</q> še je. Pa mislim, da imajo drugi
               kolegi poslanci tudi, tako da še bo kakšen <q>"škis"</q>. Seveda se je vtaknil tudi v to,
               kdo ima stališče poslanske skupine, kdo je predlagatelj in tako dalje in tako dalje,
               in je želel mene videti v vlogi predlagatelja, ne pa koga drugega, ki je … Veste,
               izjemno sem ponosen, tukaj okoli mene sedi cel kup ljudi, ki smo specializirani eni
               za to, eni za tisto, eni za ono, enemu pa lahko daš karkoli v roke, pa se bo znašel.
               To, da je gospod Grims imel tiskovno konferenco, je zgolj slučaj zaradi tega, ker sem
               bil doma, pa imam sto kilometrov, on pa dvajset kilometrov. Pa delo je odlično
               opravil, on lahko počne karkoli.</p>
               <p>To, da je gospa Anja tam, kjer je, torej v vlogi predlagateljice, sem tudi zelo
               vesel, zelo dobro je predstavila stališča. Namreč, ona je ravno prišla, jaz bom pa
               šel po temu mandatu, ker ne bom več kandidiral, torej odhajam iz Državnega zbora in
               me veseli, da prihajajo takšni. Torej boste imeli še težave s <q>"škisi"</q>, gospod Han.
               Prav zanimivo, da se vtaknete v to, kdo bi moral biti predlagatelj.</p>
               <p>Je pa govoril tudi o gospe Kresalovi, ki so jo ustavili … Saj mislim, da je niso
               ustavili, da jo je samo radar zaznal, druga pa ne, če se ne motim. On pravi, zanimiv
               je tudi stavek – veste, to je tako fino, ker bom potem pisal knjigo, bom vse te
               cvetke ven potegnil, če bo Državni zbor še imel to v arhivih, pa mislim, da bo imel.
               On je rekel takole, <q>"če si normalen, ne moreš podpreti interpelacije"</q>. Zanimivo.
               Poglejte, kaj je pa naredil pri moji interpelaciji … Bistvo moje interpelacije so
               bili izgubljeni podpisi, ampak, poglejte; KPK je rekla, pisno: Ne vemo, kje so se
               izgubili. Inšpektorat je rekel: Ne vemo, kje so se izgubili. Krimpolicija je rekla:
               Raziskujemo, ne vemo, kje so se izgubili. Informacijski pooblaščenec je rekel: Ne
               vemo, kje so se izgubili. So vse postopke izpeljali. Torej, ali so se izgubili v
               državnem zboru pri gospodu Virantu ali pri meni na notranjem ministrstvu. Vidite, v
               takšnih okoliščinah je pa zelo zanimiva zadeva, je pa gospod Han interpelacijo
               podprl. Zelo zanimivo. On je pa interpelacijo podprl. Danes je pa ne; se pravi, da
               takrat ni bil normalen, ko je interpelacijo podprl. Potem je bil takrat nenormalen,
               če je danes normalen. Ja bo moral povedati, kdaj je bil priseben in kdaj ni bil. Ne
               vem, kdaj je bil pri sebi; če je danes pri sebi, potem takrat ni bil in obratno.</p>
               <p>Gospod Möderndorfer, poglejte. Vem, kolikor vem, imate vi pogajanja z SMC, da bi
               vstopili v SMC. Tam vas menda nočejo ali kako že? Tako berem v medijih, ker ne vem,
               kako poteka zadeva pri vas. Ampak gospoda Möderndorfer je vodja poslanske skupine, pa
               gospod predsednik Mandatno-volilne, Horvat in predsednik Državnega zbora – ma, takole
               so jih poslušali! Mislim, da je bil to sprejemni izpit, ta nastop je bil po mojem
               sprejemni izpit. Potem je dal še eno proceduralno in je predsednik Državnega zbora
               rekel, da je to upoštevanja vredno. Se pravi, da je gospod Möderndorfer na dobri
               poti, da pride k vam ali pa mogoče še ni naredil izpita s tem, kar je danes govoril.
               Mogoče bo še moral ponavljati. Pač, tako to je.</p>
               <p>On je pa govoril o subjektivni krivdi Gorenaka za podpise. Subjektivni. Jaz sem jih
               nosil v torbi – verjetno, ne? Ali kako je to izgledalo? Pa jih izgubil nekje, ne? Pa
               so mi mogoče kje ven padli ali pa sem jih namenoma ven dal – ali kaj? To bi bila
               subjektivna krivda. Vidite, kako je on pameten človek. Tudi on je kljub ugotovitvi
               KPK, inšpektorjev, krim. službi, informacijski pooblaščenki je tamle z mesta gospe
               Lipicerjeve rohnel. Vse je vedel o moji krivdi in vse je vedel o nedolžnosti
               postopkov v Državnem zboru. A vidite? Dober je bil takrat, ne? Danes pa seveda ima
               obratno zadeve povedati in tudi on se vtika, kdo kaj pri nas počne, ali je gospod
               Grims, ali sem jaz, ali je gospa Anja. Tudi njega to zelo moti. Ja, zanimiva
               zadeva!</p>
               <p>Gospa Murgljeva, glejte. Ne, ne vi ste poskusili seveda reči, da bi lahko Slovenija
               imela ločeno bazo teh mednarodnih tiralic, pa da ni nujna in tako naprej. Ni to del
               odgovora. Zjutraj sem zelo resno mislil, ko sem govoril, in priporočam ministrici, da
               se usede zraven mene po glasovanju, pa ji bo razložil besedo, vam pa tudi. Ni to štos
               te zadeve. To sploh ni štos tega. Ker vi govorite, nobenih ločenih baz, ki bi bile
               neusklajene s centralno, ne more biti, razen v določenih posebnih primerih – pa ne
               bom razlagal. Depeše se niso izgubile pri meni. Nobena depeša se ni izgubila pri
               meni. Zdaj ste mi kar mahnili eno klofuto, ker je to fino pred kamerami, ampak jaz
               nisem izgubil ničesar, tako da smo si na jasnem, pa tudi sicer ni bilo nobenega
               izgubljanja depeš. Lepo, da ste omenili višješolski program, ki se bo začel. Samo z
               malim popravkom, da je to moja zasluga, da se bo začel in ne ministričina. Ministrica
               izvaja tisto, kar smo v zakon zapisali leta 2012, in je lepo, da se izvaja, se vse
               strinjam. Namreč, ker če imamo mi te, bom rekel, varuške s fakultetno ali pa
               visokošolsko izobrazbo, potem naj tudi policist ima vsaj višjo šolo in naj bo tudi
               tako plačan in se mi zdi tako prav. Jaz sem si 15 let prizadeval za to zadevo, moram
               priznati, že leta 2000 sem prvič pisal o tem, ampak šele leta 2012 je pa to uspelo.
               In me veseli, da ministrica izvaja. Njej ste pripisali zasluge, meni pa nič. Tu imam
               pripombo.</p>
               <p>Sredstva za policijo; zelo sem zadovoljenj, da je temu tako, če boste le uspeli.
               Nujno potrebna so! Bistvo vprašanja, gospa Murgljeva, sodnica ste bili. Ne priznajmo,
               … <stage>/ nerazumljivo/</stage>… Kaj je rekel gospod Klemenčič? Povejte mi, kaj vi mislite o tem.
               Namreč, gospod Klemenčič je rekel, da tudi če sodišče gospoda Haradinaja izroči, da
               on tega ne bom dovolil. Povejte mi pravno osnovo. Samo člen mi povejte. Člen, pa
               zakon, pa bom šel sam iskati, po katerem sme minister reči – ja, saj boste imeli
               možnost replike, no. Hitro najdite! –, po katerem lahko minister reče, da ne sme, da
               ne bo izročil. Še dodatno vprašanje imam za vas: Ali to predstavlja vmešavanje v
               neodvisno delo sodišča? Prosim, no, za ta odgovor. Res! Ali bi bilo to vmešavanje v
               neodvisno delo sodišča, če minister reče, da ne bo priznal odločitve sodišča.</p>
               <p>Z ministrico sva se že zmenila, jaz nisem dobil možnosti replike, gospa
               podpredsednica, in jo bom tudi v nadaljevanju izkoristil. Hvala lepa.</p>
            </sp>
            <sp xml:id="SDZ7-Redna-11-2015-09-24.sp115">

               <speaker>PODPREDSEDNICA MAG. BOJANA MURŠIČ:</speaker>

               <p>Replika, dr. Milan Brglez. Izvolite.</p>
            </sp>
            <sp xml:id="SDZ7-Redna-11-2015-09-24.sp116">

               <speaker>DR. MILAN BRGLEZ (PS SMC):</speaker>

               <p>Dr. Vinko Gorenak, napačno ste me razumeli.</p>
               <p>Namreč, govorili ste zgolj o tistem, ko sem rekel, da interpelacija ni
               mednarodnopravno osnovana, ampak to sem zelo jasno povedal, za kaj gre. Ovrgel sem
               dejstvo, na katerem je osnovana. In to je, da gre za kršitev Konvencije Združenih
               narodov o osebnih misijah. Točno to dejstvo sem ovrgel, hkrati dokazal, da
               diplomatski potni listi sam po sebi ne pomeni nikakršnega statusa in da je zaporedje,
               ki je zelo pomembno: obstoj diplomatskega potnega lista, obstoj določene vize, ki tam
               nima kaj delati, in šele kot tretje se postavi vprašanje obstoja same tiralice. To je
               šele tretja zadeva, ki je pomembna v celotnem postopku.</p>
               <p>Tisto, kar je pomembno, da je tudi to diplomatsko pravo danes in tudi vprašanje
               imunitet, od tega, kako so diplomati lahko izvzeti in s tem tudi, bom rekel, takšni
               predstavniki bivših ali sedanjih držav, se danes vedno ustavi ob najhujših kršitvah
               človekovih pravic. Ob najhujših kaznivih dejanjih, če so za nekaj takšnega obtoženi,
               tudi ta imuniteta ne zdrži več.</p>
               <p>Zelo sem vesel, da je ta država tista, ki se na tej točki pa prepoznava v mednarodni
               skupnosti; in če se na tej točki prepoznava v mednarodni skupnosti, potem morajo ti
               organi na ustrezen način, ko so določeni znaki v postopku prepoznani, dobesedno
               obnašati. In šele nadaljnji postopki lahko to zadevo zanikajo ali ovržejo. Hvala.</p>
            </sp>
            <sp xml:id="SDZ7-Redna-11-2015-09-24.sp117">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima dr. Mitja Horvat. Pripravita naj se gospod Igor Zorčič, nato Jožef
               Horvat.</p>
            </sp>
            <sp xml:id="SDZ7-Redna-11-2015-09-24.sp118">

               <speaker>DR. MITJA HORVAT (PS NSi):</speaker>

               <p>Najlepša hvala za besedo, predsedujoča. Spoštovane poslanke, poslanci, ministrica,
               člani ministrskega zbora, spoštovani gostje!</p>
               <p>Najlepša hvala gospodu Gorenaku, da nas je malo razbremenil po vseh teh urah trdega
               dela v zvezi z interpelacijo, ker bomo lažje delali in majhno si že kar mislim, kaj
               bo počel, potem ko preneha ta mandat, na enem drugem programu in se tega že
               veselim.</p>
               <p>Kar nekaj vprašanj je bilo izpostavljenih in veseli me, da ste v glavnem že vsi
               tukaj, da me boste lahko tudi po današnjem nastopu popadli z vsemi topovi. Ampak
               nekaj stvari je vendarle, ki jih v Državnem zboru moram povedati, zlasti, kot pravite
               vedno, zaradi ljudi, ker je prav, da ljudi vedo. 118. člen Ustave res, tako kot ste
               navedli, lahko sproži v Državnem zboru interpelacijo o delu Vlade ali posameznega
               ministra. Drugi odstavek pa pravi, <q>"če po razpravi o interpelaciji večina vseh
               poslancev izreče nezaupnico vladi"</q> – ponavljam, kot je tudi pri vas v navadi –,
               torej, <q>"če po razpravi o interpelaciji večina vseh poslancev izreče nezaupnico vladi
               ali posameznemu ministru, državni zbor vlado ali ministre razreši"</q>. Res je tudi
               Poslovnik ureja vprašanje, 250. člen. Res je. <q>"Najmanj 10 poslancev lahko vloži
               interpelacijo o delu vlade ali posameznega ministra"</q> – ta del ste pa izpustili –<q>", v
               katerem mora biti jasno postavljeno in obrazloženo vprašanje, …"</q> To je verjetno to,
               kar ste mislili, če je gospod Möderndorfer naredil izpit za danes. Kar se tega tiče,
               ga seveda je – ampak za poznavanje poslovnika. Torej, <q>"v katerem mora biti jasno
               postavljeno in obrazloženo vprašanje, ki je predmet interpelacije"</q>. In malo preskočim
               in grem na 3. odstavek 252. člena, kar vam je bilo danes že ponujeno, sicer ste vi
               pogojevali, da boste predlagali, ampak tam še vedno nimam potem odgovora, ali to
               pomeni zavezo ali je samo predlog, ki ga poslanska skupina ne bo sprejela. Namreč,
               predlagatelji lahko umaknejo interpelacijo do konca razprave o interpelaciji. To bi
               bil za danes za vas časten izhod, ki vam ga je tudi ministrica po svojih odgovorih
               jasno ponudila. Skratka, te možnosti imamo, ostajajo odprte. Tako kot ste vi ponudili
               nam in ministrici, tako tudi jaz vam ponujam, da umaknete interpelacijo, kajti
               ministrica je več kot kvalificirano in jasno odgovorila na vse očitke, ki so po drugi
               strani še takšni, da jih je treba malo vzeti v roke.</p>
               <p>Na začetku govorite o razlogih, zakaj interpelacija o delu in odgovornosti
               ministrice za notranje zadeve mag. Vesne Györkös Žnidar. Takoj na koncu tega dela
               predlagate, da se sprejme naslednji sklep: Magistro Vesno Györkös Žnidar se razreši s
               funkcije ministrice za notranje zadeve. Ne bo držalo. Z interpelacijo se ne razrešuje
               ministra, ampak gre za vprašanje zaupnice. Če zaupnica ni izglasovana oziroma če je
               izglasovana nezaupnica, potem Državni zbor ugotovi, da je minister, ministrica
               razrešen. Torej, ne najdem vprašanja, na katerega naslavlja poslovnik, in seveda tudi
               predlog sklepa ni skladen s Poslovnikom Državnega zbora.</p>
               <p>Če se pozabavam z razlogi, ki jih navajate v obrazložitvi glede dejanskega stanja,
               je zelo zanimiva zgodba v tem delu na 3. strani, tretji odstavek, da bo navedeni
               zaplet negativno vplival na gospodarsko sodelovanje med Republiko Kosovo in Republiko
               Slovenijo, s čimer bo nastala ogromna škoda slovenskemu gospodarstvu. Tako kot ste
               rekli, da lahko interpelacijo o delu razširjate na katerokoli vprašanje, ki se v tem
               času pojavilo, tudi na aktualna vprašanja, bi seveda tudi lahko, kot je bilo že
               omenjeno, dopolnili svojo interpelacijo in ponudili številke, kot radi govorite,
               natančne podatke o tem, kako se izraža ta splošen očitek, ki je naveden na 3. strani
               v obrazložitvi.</p>
               <p>Prav tako pravite, da je politična stranka Zveza za prihodnost Kosova sprožila
               kampanjo bojkota slovenskih proizvodov na Kosovu. <q>"Tako je nesporno, da bo navedeni
               zaplet škodoval Republiki Sloveniji tako z vidika mednarodnega ugleda kot tudi na
               gospodarskem in na političnem področju."</q> Tudi glede tega ne bi bilo slabo, če bi v
               tem času predložili natančnejše podatke, kje in v čem se to kaže, potem ko z vseh
               stvarni dobivamo pohvale za normalizacijo razmer in za izboljšanje kazalcev.</p>
               <p>Prav tako je na 4. strani pod II. Navedba nepravilnosti v četrtem odstavku zanimiva
               teza, da morajo veljavne tiralice izpolnjevati pogoje, ki so določeni s to pogodbo.
               To najverjetneje pa res ne moremo očitati ministrici mag. Vesni Györkös Žnidar, da je
               njeno delo.</p>
               <p>Prav tako pravite, da je bil gospod Haradinaj na posebni diplomatski misiji. Zelo
               jasno je ministrica ovrgla, zavrnila te očitke, ker se je to šele naknadno pojavilo v
               postopku.</p>
               <p>Če nekoliko preskočim, da ne bom predolg, sicer glede odgovornosti pod III. navajate
               razloge, je škoda, da jih niste potem v taki obliki, kot so na teh straneh, podali
               tudi na koncu med razloge, zaradi katerih menite, da je podana odgovornost
               ministrice. Namreč, prvi očitek, da je slovenska policija nezakonito vzela prostost
               in odvzela diplomatski list, je ministrica ovrgla. To ne drži.</p>
               <p>Da je podana neposredna odgovornost zaradi opustitve dolžnega ravnanja pri izvajanju
               nadzora nad izvajanjem Zakona o nadzoru državne meje in da mu je odvzela diplomatski
               potni list, je prav tako dokumentirano ovrgla. Kakor tudi, da je podana odgovornost
               za zmanjšanje ugleda Republike Slovenije. To, da je podana odgovornost zaradi
               povzročene politične škode v odnosih z Republiko Kosovo, je najverjetneje namigovanje
               in tega ministrici niti ne bi mogli očitati, čeprav je tudi to lepo zavrnila. Če
               poskusim, pa nisem tako spreten kot dr. Gorenak, pod točko 5 očitate ministrici, da
               je podana odgovornost zaradi povzročene politične škode slovenskim gospodarskim
               družbam, ki poslujejo z gospodarskimi družbami Republike Kosovo. Glede na to, koliko
               ste natančni in koliko od nas zahtevate natančnost, bi od vas kot predlagateljev v
               času razprave o interpelaciji pričakoval, da boste takšne stvari popravili.</p>
               <p>Torej, ker niso podani razlogi, vas tudi jaz v tem delu pozivam, da umaknete predlog
               interpelacije, ne samo zaradi formalnih razlogov, ki sem jih navedel, ker tovrstnega
               sklepa, ki ga predlagate, seveda niti ni mogoče dati na glasovanje. Zato je najboljša
               pot, da interpelacijo umaknete.</p>
               <p>Glede na to, da pa razpravljate o mnogih vprašanjih, ki so v zvezi z ministrico
               osebno in v zvezi z njenim delom, naj samo povemo; res da pričakujete in ste vajeni,
               da gre predvsem za nastope v medijih. Naša ministrica trdo dela in rezultati njenega
               dela so več kot očitni. Kot je bilo že večkrat poudarjeno v razpravi, tudi vsi
               dokumenti, ki prihajajo s strani Ministrstva za notranje zadeve, redno uživajo
               podporo na vseh odborih in v Državnem zboru na plenarnih zasedanjih. Tako o
               kakršnemkoli nezaupanju v našo ministrico ne kaže izgubljati besed. Nezaupanja ni,
               uživa ugled in naše polno zaupanje in seveda vse dobro in vso srečo pri nadaljnjem
               delu. Hvala.</p>
            </sp>
            <sp xml:id="SDZ7-Redna-11-2015-09-24.sp119">

               <speaker>PREDSEDNIK DR. MILAN BRGLEZ:</speaker>

               <p>Replika, dr. Vinko Gorenak.</p>
            </sp>
            <sp xml:id="SDZ7-Redna-11-2015-09-24.sp120">

               <speaker>DR. VINKO GORENAK (PS SDS):</speaker>

               <p>Hvala, predsednik. Se bom držal treh minut, da ne bo kaj narobe.</p>
               <p>Ne morem vam na vse odgovoriti, dr. Horvat, zlasti vam pa želim odgovoriti to, da
               vas bom še vedno varoval, če vas bo kdo napadel. To še velja. Ker ste ogroženi, kot
               ste rekli. Ampak dobro, skušal vam bom takole odgovoriti. Predmet interpelacije je
               relativno jasno tudi zapisan – odgovornost ministrice za notranje zadeve te in te za
               zadevo Haradinaj. Mislim, da je to dovolj jasno napisano. Tisti drugi del, da smo
               sklep narobe napisali, razumem, da ni kritika nas, poslancev, ker je v vseh
               interpelacijah do zdaj tako bilo, ampak da je to kritika predsednika Državnega zbora,
               da je tako naprej spustil. Potem bo moral še enkrat dol priti in bo moral še enkrat
               razlagati. Tako sem jaz razumel. Vse interpelacije do zdaj so imele enako oblikovan
               predlog sklepa in vse so šle skozi, zaradi tega domnevam, da tudi sedanji predsednik
               Državnega zbora ni naredil napake, ko je zadevo dal naprej.</p>
               <p>Škode, ste naštevali, da ni bilo nikjer. Ali niste dobro prebrali ali niste dobro
               razumeli, več možnosti je. Škoda v medsebojnih odnosih je nastala. Glejte, oni so
               resolucijo sprejeli, kjer so rekli, takoj ga izpustite, ker delate napako: za to, za
               to, za to in za to. To je sprejel kosovski parlament, z levimi, desnimi, črnimi,
               belimi, vsemi strankami, nobena stranka ni bila proti. Nihče ni bil proti. Če ni ta
               politični akt v obliki resolucije svojevrstna škoda medsebojnim odnosom, potem ne
               vem, kaj bi bila škoda. Tudi gospodarska škoda je, saj so jasno povedali.
               Bojkotirajte izdelke iz Slovenije, so povedali. Ali to ni gospodarska škoda? Seveda
               je gospodarska škoda!</p>
               <p>Vas je ministrica prepričala – zdaj je tako, v interpelaciji smo mi šli pač
               strokovno tam čez tiste člene pa čez te zadeve. Jaz sem pa vso to stroko, vso to
               obrazložitev, ki jo je tam napisana nerazumljivo za ljudi, ker tisto je za
               preprostega človeka nerazumljivo, ker se moraš poglobiti, sem to enostavno spremenil
               v primerjavo. Računalnik v Lyonu in okenca na policijah držav članic – isti človek,
               isti potni list, zakaj bi isti računalnik dal drugačen rezultat Nemcem, Angležem,
               vsem da rezultat, da ni nič narobe z osebo, v Sloveniji pa ven pade rezultat, da ga
               je treba prijeti. In sem samo to, s tem sem to povedal.</p>
               <p>Glejte, odgovora na to vprašanje, kaj je torej narobe, kje se je kaj zgodilo, do
               sedaj nimamo. Ministrici ga bom dal, če bo želela – ampak ne zdaj; zdaj še nismo
               glasovali. Veste, to je temeljno vprašanje. Zato sem rekel, da obstaja možnost umika.
               Sedaj obstaja, da bi to predlagal poslancem Poslanske skupine SDS, ampak tega še ni
               naredila. Ker tega še ni naredila, tega ne morem predlagati, ne smem tega predlagati,
               ker morem biti korekten. Želim biti korekten. Čez sem že šel. Hvala lepa.</p>
            </sp>
            <sp xml:id="SDZ7-Redna-11-2015-09-24.sp121">

               <speaker>PREDSEDNIK DR. MILAN BRGLEZ:</speaker>

               <p>V izogib nejasnostim, predlagani sklep, ki je bil v interpelaciji, je popravljen,
               tako kot mora biti, in to je, da govorimo o izrekanju nezaupnici, ker ničesar drugega
               v tem parlamentu ne moremo sprejeti. Samo toliko, da je ta del, pač tukaj smo morali
               razumeti, da je to mišljeno, čeprav niso znali tega napisati.</p>
               <p>Gospod Jože Tanko ima najverjetneje postopkovno.</p>
            </sp>
            <sp xml:id="SDZ7-Redna-11-2015-09-24.sp122">

               <speaker>JOŽE TANKO (PS SDS):</speaker>

               <p>Postopkovno, gospod predsednik.</p>
               <p>Gospod predsednik, pričakoval bi, da bi se vi kot predsednik Državnega zbora in
               odgovorni za to, da se pravilno oblikovani dokumenti vložijo v zakonodajni postopek,
               da bi vsaj svoje najbližje kolege poslance, ki veliko govorijo o tem, kaj je prav in
               kaj ne, podučili, da je ta dokument tako kot vsi ostali, kot tisti, ki jih pošlje
               Vlada ali druge poslanske skupine v postopek, vložen v skladu s poslovniškimi
               določili. To je ta hip bistveno in vsi tisti, ki so do sedaj razpravljali in
               polemizirali s tem, kako bi to moralo biti, je vprašanje za vas in vi bi morali to
               povedali. Vodite sejo, sprejeli ste dokument v postopek, ga procesirali in predlagam
               vam, da podučite svoje poslance, kako potekajo postopki v državnem zboru. Tudi očitno
               najbolj strokovno izobraženi s pravnega področja teh stvari ne poznajo in govorijo
               neumnosti. In to ne prvič.</p>
               <p>Nobene krivde ni treba prevaliti na predlagatelja, Poslansko skupino SDS, ampak to
               usmerite na tiste poslance, ki govorijo neumnosti. Mi smo vas že večkrat opozorili,
               tudi pisno, da nekateri postopki v Državnem zboru in nekateri akti niso primerno
               pripravljeni za nadaljnji postopek, in ste rekli, da to je tako. Predlagam, da
               gospodu Horvatu, gospodu Möderndorferju, gospodu Hanu in ostalim, ki govorijo o
               raznih časovnih terminih in o kvaliteti vloženega akta, pač to poveste. Tudi glede
               dopolnjevanja interpelacije jim povejte odgovor. To ni zdaj kar nekaj, kar bi si
               nekdo mislil in tukaj tratil čas in obtoževal vsepovprek. Vi ste odgovorni za vložene
               dokumente v državni zbor, vi ste odgovorni za procesiranje, imate posebne določbe
               glede tega in pač razložite svojim poslancem, če nočete na odprti seji državnega
               zbora, in dajte to na internem sestanku vaše poslanske skupine. To bo zelo enostavno.
               Ne pa, da tukaj poslušamo traparije, ki nimajo ne s poslovnikom, ne z ustavo, ne s
               čimerkoli popolnoma nobene povezave. Če je kdorkoli kakršnokoli napako storil v tem
               postopku, je to predsednik Državnega zbora. Če je to tako, potem izvolite kritizirati
               tega kar še naprej. Hvala lepa.</p>
            </sp>
            <sp xml:id="SDZ7-Redna-11-2015-09-24.sp123">

               <speaker>PREDSEDNIK DR. MILAN BRGLEZ:</speaker>

               <p>No, gospod Jože Tanko, vam bom odgovoril. Vam bom odgovoril, ker ste vi vložili
               postopkovni in noben drug.</p>
               <p>Torej, predsednik Državnega zbora lahko zgolj formalno pogleda, če je torej formalna
               presoja ustreznosti dokumenta, zato da se lahko postopek nadaljuje. Vendar pa za
               vsebinsko presojo je pa pristojen bodisi odbor, kjer se to zadevo obravnava, ali pa
               plenarno zasedanje, tako kot tu. Zato so imeli vsi tisti, ki so prej govorili o
               vsebinski kvaliteti tega, povsem prav, zaradi tega ker so oni del tistega plenuma, ki
               o tem presoja in ki o tem tudi odloča. Predsednik Državnega zbora lahko zgolj
               ugotovi, ali so formalno izpolnjeni vsi pogoji, da je v bistvu dokument vložen na
               ustrezen način in da se postopek na podlagi tega izpelje. To je v tem primeru bilo
               narejeno.</p>
               <p>Tisti sklep, ki je bil predlagan, je bil spremenjen, tako kot je poslovniško
               ustrezno, zaradi tega ker se je vedelo, da se hoče to in na ta način je vsaj, kar se
               teh formalnosti tiče, zadeva pokrita. Vsebinska presoja je pa stvar samega plenuma,
               torej v bistvu plenarnega zasedanja in razprava o tem je ne samo potrebna, je
               demokratična in zaželena. Ampak je to odločitev samega foruma, ne pa moja lastna, da
               bi lahko bodisi takšen dokument samovoljno izročil, potem bi pa dejansko kršil
               poslovnik.</p>
               <p>Tako lahko v odgovor povem zgolj to, kar počnemo vseskozi in pri tem ne delam sam,
               ampak mi pomagajo službe, ki zelo jasno poznajo tudi dosedanjo prakso v tem
               parlamentu in na podlagi te prakse in tega poslovnika – oziroma v drugačnem vrstnem
               redu – tega poslovnika in te prakse tudi delujem. Tako vsaj tisto, ko pravite, da me
               s tem napadajo – ne, to je v bistvu vprašanje vsebinske presoje ustreznosti vloženega
               akta, to pa je že stvar samih poslancev.</p>
               <p>Besedo ima gospod Igor Zorčič, pripravita naj se gospoda Jožef Horvat in mag. Anže
               Logar.</p>
            </sp>
            <sp xml:id="SDZ7-Redna-11-2015-09-24.sp124">

               <speaker>IGOR ZORČIČ (PS SMC):</speaker>

               <p>Spoštovani predsednik, hvala za besedo. Spoštovana ministrica, sekretarji, spoštovane
               kolegice, kolegi.!</p>
               <p>To priložnost bi izkoristil, glede na to, da prihajam iz Brežic, da se vam zahvalim
               za doslej dobro opravljeno delo. Mislim, da se je tako policija kot vi na ministrstvu
               zelo potrudili glede urejanja te problematike, ki se je nekako v največji meri
               izkazala prav v Brežicah. Pohvale gredo seveda tudi komandirjema obeh policijskih
               postaj, PMP Obrežje, Brežice, Dobova tudi, pa v Novem mestu. Lahko pa ob tem, ko smo
               začeli to temo, ker je bila danes ne nazadnje tudi ta Haradinaj zadeva razširjena še
               na begunsko problematiko, tudi sam ugotovim, da je bila včerajšnja seja nekako uvod v
               to današnjo, to je pač nekakšen političen obračun z ministrico, ki pa nima nobene
               osnove.</p>
               <p>Ne bi se rad ponavljal. Kolegi so večkrat zelo argumentirano povedali, zakaj je bil
               postopek zoper gospoda Haradinaja takšen, kot je bil. Ne nazadnje, že kot laiku je
               najmanj čudno, če pride nekdo z diplomatskim potnim listom, pa ima notri turistično
               vizo; ne vem, kaj je potem, ali je diplomat ali je turist. Vsekakor je pa jasno, da
               je, potem ko je bil preverjen s strani policista, bil postopek v nadaljevanju izveden
               takšen, kot velevajo naša pravila.</p>
               <p>V razpravi bi opozoril na določena zgodovinska dejstva. Se mi zdi to zelo pomembno,
               sploh v luči te interpelacije, ki imam občutek, da je nek odraz neke servilnosti
               nekim političnim strujam iz nekih drugih držav, iz Kosova konkretno. Spomnimo se leta
               1989, ko je bilo zborovanje v Cankarjevem domu v podporo rudarjem na Kosovu, spomnimo
               se humanitarne krize leta 1999, ko je Slovenija ponovno podprla Kosovo tudi s konvoji
               humanitarne pomoči. Spomnimo se priznanja Kosova, ki ga je Slovenija priznala, pa ne
               nazadnje morda tudi zadnjega obiska kosovskega premierja, ki je, mislim, da bil
               aprila, ki je še izrecno pohvalil Slovenijo in se zahvalil za podporo Kosovu pri
               povezovanju v evroatlantske povezave. Skratka, Slovenija je v zadnjih dvajsetih,
               tridesetih letih dala ogromno politične podpore in tudi humanitarne Kosovu. Ne
               nazadnje pa moramo tudi to spomniti, mi imamo v Sloveniji tudi ogromno kosovskih
               ekonomskih emigrantov, ki so si našli tukaj kruh in streho, in če spomnim potem, če
               se vrnemo na ta primer Haradinaj, je tisto ravnanje in kosovskega parlamenta, ki je
               sicer neodvisen, pa tudi tistih nogometnih navijačev, ki so sprožili nekakšne
               pirotehnična sredstva pred slovenskimi firmami na Kosovu, skrajno nedopustno. Če
               spomnim še enkrat, od leta 1989 naprej pa do zdaj smo v zahvalo dobili to. In to
               zato, ker se je slovenski policist držal pravil in ne razumem stranke, ki v
               slovenskem parlamentu daje edina podporo tistim navijačem, ki so uporabljali
               pirotehnična sredstva, potem nekim pozivom k bojkotu. Ne razumem tega, da potem,
               namesto da bi bili manj servilni, podaljšujete nekakšno politično mantro, ki se je
               začela v podpori stranke, katere predsednik je ta gospod.</p>
               <p>Torej, interpelacija je povsem neutemeljena. Gre za očiten poskus nekakšnega
               političnega destabiliziranja ministrstva, prikazovanje, da gre karkoli narobe, ampak
               mislim, da ste uporabili povsem zgrešen primer, povsem napačen primer, hkrati ste pa
               tudi pokazali, da pravzaprav v nasprotju nekim tujim strankam, ki imajo kakšen
               dogodek v Sloveniji, da pokažete nekakšno servilnost do njih. Mislim, da to ni prav,
               da bi morali obsoditi tiste napade s pirotehničnimi sredstvi, tiste neke poskuse
               politične diskreditacije v Sloveniji, bojkota slovenskih izdelkov, ne pa, da nam
               servirate na mizo nekakšno neutemeljeno interpelacijo. Hvala.</p>
            </sp>
            <sp xml:id="SDZ7-Redna-11-2015-09-24.sp125">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Anže Logar, pripravita naj se gospod Dušan Radič in gospod Marko
               Ferluga.</p>
            </sp>
            <sp xml:id="SDZ7-Redna-11-2015-09-24.sp126">

               <speaker>MAG. ANŽE LOGAR (PS SDS):</speaker>

               <p>Hvala lepa, predsednik!</p>
               <p>Listam tole našo interpelacijo, pa iščem odstavke, kjer bi mi govorili o
               pirotehničnih sredstvih in servilnosti do Kosova in tako naprej. Ne najdem. Gospod
               Zorčič je med drugim govoril v povezavi s servilnostjo, da imamo mi veliko kosovskih
               emigrantov. Sedaj, preden izreka te besede v Državnem zboru, bi ga vseeno prosil, da
               si malce razjasni pojem, kaj je emigrant in kaj je imigrant. Mi imamo lahko veliko
               kosovskih imigrantov, ne moremo pa imeti veliko kosovskih emigrantov. Lahko je pa
               veliko Kosovcev emigriralo v Sloveniji. V tem primeru verjamem, da če bi podrobno
               prebral to interpelacijo, ki smo jo mi napisali, in če bi prav tako podrobno prebral
               odgovore ministrice na našo interpelacijo, bi potem glasoval za nas, za to
               interpelacijo, tako kot je na Mandatno-volilni komisiji takrat glasoval za preložitev
               odločanja o gospodu Seljaku za imenovanje v izredno napredovanje na Višjem sodišču v
               Ljubljani.</p>
               <p>Kar se tiče današnje razprave. Poslanci koalicije ste dejansko govorili tako, kot
               govorijo evroskeptiki v Evropskem parlamentu. Kritizirajo Evropsko unijo, govorijo,
               kako je Evropska unija slaba, da jo je treba čim prej ukiniti, hkrati pa pred tem
               kandidirajo za evroposlance. In tudi ostanejo cel čas mandata evroposlanci in se
               potem potegujejo se za naslednji mandat. Vseskozi ste nas prepričevali, češ kako je
               ta interpelacija namenjena temu, da mi govorimo o vsem drugem in kako smo mi
               preračunali, da pride ravno v čas migrantskega vala. Resnica pa je, da ste sami
               govorili zgolj in samo o drugih stvareh, ker so bili argumenti o stvareh, ki smo jih
               mi izpostavili v interpelaciji, šibki, in da ste sami povzročili to, da se o
               interpelaciji razpravlja 24. septembra in ne že pred parlamentarnimi počitnicami.
               Tisti v tej dvorani, ki misli, da je poslancem Slovenske demokratske stranke težko
               braniti integriteto institucij in ministrov v Državnem zboru v času parlamentarnih
               počitnic, je bodisi politični analfabet ali pa nov poslanec.</p>
               <p>Če nadaljujem o tem, kako naj bi bila ta zgodba o interpelaciji, z besedami
               ministrice, velika škoda za državo. Ne vem, kako je lahko interpelacija velika škoda
               za državo, lahko je velika škoda prijetje nekega vrhunskega državnika ali pa
               predstavnika neke države in potem diplomatska sramota na podlagi tega, razprava o
               interpelaciji v Državnem zboru je pa nekaj popolnoma normalnega. Tako za ministre,
               ker je to tisti vzvod, ki ministre prisili k temu, da delajo skladno s svojimi
               pooblastili in da tudi odgovarjajo subjektivno in objektivno, in hkrati normalna
               parlamentarna procedura v vseh parlamentarnih demokracijah. Težko sprejmem besede
               vodje največje koalicijske stranke, da je ta današnja razprava, citiram, <q>"slaba luč
               na izvajanje ustavne funkcije, ki jo izvaja Državni zbor"</q>. Kako je pa lahko
               interpelacija slaba luč za izvajanje ustavne funkcije? Slaba luč za izvajanje ustavne
               funkcije Državnega zbora je lahko sprejemanje neustavnih odločitev. Eno takih ste v
               tem mandatu že sprejeli. Ne more biti pa zagovarjanje interpelacije in argumentiranje
               interpelacije slaba luč za izvajanje ustavne funkcije.</p>
               <p>Da se vrnem k odgovorom ministrice. Po uradni predstavitvi stališč poslanskih skupin
               je imela besedo ministrica in naj vam povzamem, kaj je povedala. Govorila je o
               migracijskem pritisku, govorila je, da ni bila na terenu, zato ker se ji ni zdelo
               pomembno v prvih dneh, govorila je o razliki med priporom in odvzemom prostosti,
               govorila in komentirala, kaj je naloga ministrice, govorila o razliki med operativno
               skupino in delom ministrice, govorila je o migracijskem humanitarnem problemu,
               govorila je, da ni mogoče v isti koš metati obvezne in prostovoljne kvote, da ne
               vračamo beguncev, da ne delamo humanitarnih koridorjev in da imamo zelo dobre odnose
               s sosednimi državami. Oprostite, kdaj je pa odgovorila na očitke interpelacije?
               Ministrica je ves svoj čas torej porabila za teme, ki sploh niso na dnevnem redu
               interpelacije. Govorila je popolnoma o drugih stvareh, od 15 minut je samo zadnji 2
               minuti posvetila interpelaciji in še odgovoru na tisto zagonetko, ki jo je postavil
               gospod Gorenak, kako je mogoče, da samo en ekran v vseh državah članicah kaže
               drugače.</p>
               <p>Ali si nekdo, ki je potoval po 50 državah brez problema z diplomatskim potnim listom,
               sploh lahko predstavlja, da mu bodo nekje odvzeli prostost? Ali ni morda v tem iskati
               odgovora, zakaj se ni skliceval na diplomatsko imuniteto, zakaj ni sporočil tranzita
               in tako naprej, za svojo diplomatsko misijo? Ali verjamete, da si, recimo, v neki
               drugi evropski državi težko predstavljajo, da predsednik Vrhovnega sodišča krši
               človekove pravice, da podpredsednica Vrhovnega sodišča krši človekove pravice?
               Verjetno ne. In tako si verjetno tudi človek težko predstavlja, da ga bodo prijeli za
               neko obtožbo oziroma tiralico neke države, ki ne obstaja več in kjer po nobeni drugi
               državi ni prišlo do takega pridržanja. Torej, je nekaj narobe.</p>
               <p>Poslanci SMC se sedaj veselo igrajo z idejo, da nam ponujajo časten izhod. To je pa
               res zanimivo! Najprej cel dan govorite o drugih stvareh, hkrati govorite, kako smo
               neumno interpelacijo naredili, torej ves besedni mitraljez ste že strošili, potem ko
               pa ste ustrelili zadnji naboj, pa pravite, da nam ponujate častni izhod. Ne, častni
               izhod je ponudil kolega Gorenak ministrici, naj odgovori na vprašanje, pa bo
               Poslanska skupina SDS umaknila interpelacijo! Ampak tega odgovora ni, bodisi zato ker
               ga ministrica ne zna dati bodisi zato ker je naša interpelacija osnovana in je
               ministrica ostala brez argumentov.</p>
               <p>Predstavljajte si rahlo drugačno situacijo. Predstavljajte si, da na našem letališču
               ne bi bil nek bivši premier Kosova, neke majhne države, ki je šele z resolucijo
               Združenih narodov postala samostojna, ki je sicer pomemben napredek pri tem bil
               dosežen ravno v času slovenskega predsedovanja – to je gospod Zorčič pozabil omeniti
               –, ampak da bi bil tam na tistem letališču, ne vem, nekdanji ruski premier Kasjanov,
               da bi naši organi prijeli nekdanjega ruskega primerja Kasjanova. Ali si znate vi to
               predstavljati? Garantiram vam, da bi predsednik parlamenta dr. Brglez skakal do neba
               in zahteval odstop ministrice. Da bi minister Erjavec sklical novinarsko konferenco
               nemudoma in bi rekel, poglejte, tega si pa normalna demokratična evropska država ne
               more privoščiti. Tu je pa ministrica subjektivno in objektivno odgovorna in čas je,
               da gre. Garantiram vam! Oglasila bi se Gospodarska zbornica. Verjetno bi se oglasil
               tudi kolega Zorčič, takrat pa bi bila zgodba drugačna. To ločevanje med nekim
               Kosovom, po besedah kolega Zorčiča, in neko drugo državo, vidite, to pa je tisto, kar
               ruši ustavni red oziroma funkcijo, ki jo opravlja Državni zbor in mi, ustavno
               funkcijo, kot izvoljenci ljudstva. Namreč, da je treba do vseh deležnikov imeti
               enakopraven odnos. Saj veste, kako je, slabe vlade branijo slabe ministre. Danes na
               glasovanju se bo torej pokazalo, kakšna je koalicija. Hvala.</p>
            </sp>
            <sp xml:id="SDZ7-Redna-11-2015-09-24.sp127">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Dušan Radič, pripravita naj se gospod Marko Ferluga in gospa Eva
               Irgl.</p>
            </sp>
            <sp xml:id="SDZ7-Redna-11-2015-09-24.sp128">

               <speaker>DUŠAN RADIČ (PS SMC):</speaker>

               <p>Hvala za besedo. Lep pozdrav vsem!</p>
               <p>Moram priznati, da sem pravni analfabet. Vendar me zanima, ali je bil Ramush
               Haradinaj aretiran, priprt, priveden, ali mu je bila začasno odvzeta prostost. Jaz
               teh terminov ne razlikujem. Sem pa pogooglal, čeprav bom mogoče okaran, da to delam,
               in vam povem, kaj je o tem izjavil sam gospod glavni igralec te zgodbice, gospod
               Ramush Haradinaj. Za BBC je rekel: <q>"Nisem bil aretiran. To je samo postopek zaradi
               potrebnega časa, da se stvari uredijo s slovenskim sistemom,"</q> smeje in dodal, da je
               zamudil svoj let v Prištino zaradi nastalega položaja. Za kosovski portal Gazeta
               Express je po aretaciji le-to zanikal in dejal, da se bo kmalu vrnil v Prištino:
               <q>"Nisem aretiran, čiščenje seznama tiralic slovenskega sistema zahteva čas. S prvim
               letalom se vračam v Prištino."</q> Gremo naprej, izjava gospoda Haradinaja za Tanjug:
               <q>"Država Slovenija je vpletena v to, zakaj je temu tako, mi ni jasno,"</q> je dejal
               Haradinaj. Zdaj pa posluh: člane kosovske vlade je gospod Haradinaj označil za
               bednike, ki ne znajo sprejemati odločitev in rešiti zapleta. Posebej je bivši
               kosovski premier zameril sedanjemu premierju Isi Mustafi, ki je izjavil, da so
               Haradinaja aretirali v Ljubljani. Besede gospoda Haradinaja: <q>"Zelo se je zmotil
               Mustafa, ki je dejal da sem aretiran. Od kod mu pravica, da je dejal, da sem
               aretiran, in od kdaj je Mustafa strokovnjak za mednarodno opravo?"</q></p>
               <p>Pa poglejmo še avstrijske časopise in spletne portale; kosovski zunanji minister
               Hashim Thaci je povedal o zadevi Haradinaj: <q>"Problem ni v Ljubljani, problem je v
               Beogradu. Tudi sam ne smem v Srbijo, kajti tudi tam je zame razpisana mednarodna
               tiralica."</q> Kako je z Interpolovimi tiralicami po Evropski uniji? Leta 2011 so na
               Dunaju priprli na podlagi Interpolove tiralice nekdanjega bosanskega generala, mogoče
               narodnega heroja, Jovana Divjaka. Je avstrijska opozicija vložila interpelacijo proti
               svoji ministrici ali ministru za notranje zadeve? Dajte no! Nekaj dni, torej
               natančneje 10. junija, pred slučajem Haradinaj so v Švici priprli Naserja Orića, prav
               tako na podlagi mednarodne tiralice Interpola. Gospod Orić je gospod, ki ga je
               Mednarodno sodišče v Haagu prav tako oprostilo vseh obtožb. Je mogoče švicarska
               opozicija zahtevala odstop svoje notranje ministrice? Mislim, da ne.</p>
               <p>Vrnimo se sedem ur nazaj; gospa predlagateljica je izjavila glede jutranje podpore
               premiera ministrici za notranje zadeve: <q>"Nezaslišano! Kaj pa, če se bo zgodilo kaj
               bistvenega? Bo predsednik Vlade še vedno podpiral ministrico za notranje zadeve?"</q> Če
               ne verjamete, si poglejte magnetogram. Gospa predlagateljica je sama priznala, da to,
               o čemer danes razpravljamo, res ne zasluži pozornosti. Tokrat ne gre ne za otroke in
               ne za državo, gre za dejstva.</p>
               <p>Na koncu še dve opravičili; rad bi se opravičil gospodu z očali in podobno frizuro
               moji, da ga niti enkrat nisem omenil. Drugo opravičilo vsem tistim, ki to gledate in
               poslušate. Hvala.</p>
            </sp>
            <sp xml:id="SDZ7-Redna-11-2015-09-24.sp129">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod … <stage>/oglašanje iz dvorane/</stage> Ja omenil vas ni v tem, da bi vas karkoli
               citiral, tako da zelo težko verjamem, da boste imeli možnost … <stage>/oglašanje iz dvorane/</stage>
               Postopkovno? Nima smisla, zato ker vas ni omenil na način, da bi ga lahko kakorkoli
               že zavrnili <stage>/oglašanje iz dvorane/</stage>. To ni dovolj <stage>/oglašanje iz dvorane/</stage>. Gremo
               naprej. Predlagateljica pa ima prednost, to je pa res.</p>
               <p>Besedo ima predstavnica predlagatelja gospa Anja Bah Žibert.</p>
            </sp>
            <sp xml:id="SDZ7-Redna-11-2015-09-24.sp130">

               <speaker>ANJA BAH ŽIBERT (PS SDS):</speaker>

               <p>Hvala lepa.</p>
               <p>Najprej se kolegu poslancu zahvaljujem, ker me je poskušal interpretirati – ni vam
               uspelo! Mojemu načinu govora pač ni kos.</p>
               <p>Kar se pa tiče vsebine, ki ste jo podali – smešni ste. Seveda sem govorila o mnogo
               bistvenejših stvareh – ampak, veste katerih? Da bi prišlo do človeških žrtev in to bi
               se lahko zgodilo. In spet gledate čudno. Naj vam še enkrat povem, da so bili
               pripadniki Slovenske vojske odmaknjeni s terena – zakaj? Zato ker se je pač nekomu
               tako zdelo? In čeprav misijo vodi italijanski general – a tako preprosto gledate na
               te stvari? Spoštovani poslanec, jaz žal ne. Zame je pomemben vsak državljan posebej.
               In to je za mene problem!</p>
               <p>Še nekaj, prej je gospod Zorčič nekako slikovito razlagal, da mi podpiramo bojkote v
               Kosovem, da smo podpirali to, da so se dogajali izgredi in škoda našim podjetjem. Ne.
               spoštovani. Sploh ne. Problem je v tem, da vi ne ukrepate, ko se je to dogajalo našim
               podjetjem. Da dajete glavo v pesek in dovolite, da se je to dogajalo zaradi napak, ki
               jih je naredilo Ministrstvo za notranje zadeve.</p>
               <p>Še enkrat; ministrica, še vedno mi niste odgovorili: Kolikokrat je gospod Haradinaj v
               tem času, odkar je bila razpisana tiralica, prečkal Slovenijo ali prišel v Slovenijo?
               In še nekaj. Ali iz potnega lista ni bilo razvidno, da je ves ta čas potoval v
               številne druge države? Prosim, da mi daste ta odgovor, kajti zelo pomemben je v
               zadevi, o kateri danes govorimo. Spoštovani, ne smešite predlagateljev z nekimi
               izjavami, da interpelacija ni dobro pripravljena in da sklepi niso takšni, kot bi
               morali biti. Ozrite se vendarle vase. Vaši zakoni imajo včasih več amandmajev, kot je
               sam predlagan zakon dolg. Pa poglejte najprej vase!</p>
            </sp>
            <sp xml:id="SDZ7-Redna-11-2015-09-24.sp131">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Marko Ferluga, pripravita naj se gospa Eva Irgl in gospod Ivan
               Prelog.</p>
            </sp>
            <sp xml:id="SDZ7-Redna-11-2015-09-24.sp132">

               <speaker>MARKO FERLUGA (PS SMC):</speaker>

               <p>Hvala za besedo, pozdrav ministricam, ministrom, vsej ostali vladni ekipi!</p>
               <p>Danes je naporen dan, to je bil od prejšnjega dneva malo težji trening, bi rekli. Kar
               pa se tiče te interpelacije, je treba povedati nekaj stvari. Prvo moram iskreno
               povedati, da sem tudi jaz imel dvome v ministrico in to sem tudi predsedniku Cerarju
               osebno povedal, glede na to, da je bila izbira med Dobovškom in Vesno takšna – pač
               vlada se je odločila tako, Cerar se je odločil tako in za tem se stoji.</p>
               <p>Druga zadeva je, kar sem povedal tudi ministrici osebno, saj sva se o tem
               pogovarjala, da jo prosim, naj skrbi za policijo in da bom tudi na to zelo pozoren.
               Mislim, da imava tukaj zelo korekten in odprt odnos, tako da v tem ni problema. Z
               dejanji, ki so bila pa v teku, kar tudi kaže namig na to – ne bom sedaj citiral vsega
               denarja in vseh sredstev, ki so bila namenjena za to –, pa kaže na to, da resnično
               poskuša skrbeti.</p>
               <p>Za kaj gre? Stanje v policiji zaradi raznoraznih razlogov ni idealno in ti problemi
               niso od danes, ampak se nalagajo vrsto let, 25 let, od ¸1991., ko je bila tako
               policija kot vojska svetinja in so se ji vsi priklanjali in rekli, kako je dobra in
               kako je odlična in potem se je to z leti zvodenelo, pozabilo, potem se je začelo
               varčevati in policija je ena od takih zelo ubogljivih organov državnih, ki vedno
               kima, vedno posluša, nikoli se ne upira in pač na svoje rame sprejema to, kar ji
               dajo. In dela v tistih okvirjih, ki jih dajo, in v tistih materialnih zmožnostih, ki
               so na voljo.</p>
               <p>Če pa se sedaj vrnem na današnjo razpravo, pa ne bi želel biti pameten v tem, rad bi
               sam dal odgovor, ki sem ga sam nekako našel. Pa nočem izzvati, gospod Gorenak, vas,
               ker imate dolgoletno tradicijo tam. Jaz sem delal precej manj od vas v tej službi, ki
               jo zelo cenim. Ampak moreva pa povedati tole. Interpolova tiralica, ki je v globalni
               bazi iskanih oseb, je bila za konkretno osebo gospoda Haradinaja v tistem veljavna.
               Druga zadeva, ki je zelo pomembna pri tem, pa je to, da je Slovenija ena redkih držav
               v Evropi, ki nima ločene nacionalne baze podatkov. To je zelo pomembno. Zakaj? Zato,
               ker po nacionalnih bazah se lahko posamezne države samostojno odločajo o tem, kako
               bodo ukrepale na podlagi te Interpolove tiralice. Upam, da se tudi tukaj strinjava.
               Okej. Zato je tudi moj odgovor, da zaradi tega ni bil gospod prijet oziroma zadržan,
               da se bolje izrazim, ne na Dunaju, ne v Münchnu, ne kje drugje, ker so se države
               Avstrija, Nemčija in tako naprej, samostojno odločile, so si dale tisto zastavico, ki
               je potem kazala na tem displeju policistom, da tega ne storijo.</p>
               <p>Drugo dejstvo, ki nama je pa obema tudi znano, da policija pri tiralicah ima v
               glavnem nalogo privedbe pred pristojni pravosodni organ. Ta pravosodni organ potem
               nadalje procesira te postopke. Tako policija dejansko nima možnosti ne odločanja ne
               ocenjevanja veljavnosti ali upravičenosti tega. Mislim, da tukaj imava oba isto
               mnenje.</p>
               <p>Danes smo poslušali nešteto zgodb in vsega skupaj in se mi zdi, kot da nonstop
               ponavljamo en za drugim tole vajo. Na strani SDS imajo svoje trditve, tukaj imamo
               svoje trditve in nikakor nočemo ali pa ne želimo najti neko pametno rešitev. Da se
               bomo prerekali, kdo ima prav in kdo narobe, mislim, da nima smisla in je škoda vsega
               tega našega časa tukaj in zadrževanja zaradi takih zadev, se pravi konkretnih.</p>
               <p>Kar se tiče nastopanja v javnosti. Če je to merilo uspešnosti ali neuspešnosti
               meritve ali pa merilo uspešnosti ministrstva, mislim, da je to narobe. Lahko
               debatiramo o tem, ali je na določenih temah, ko so na posameznih odborih, zaželeno,
               da je prisotna ministrica, in če je ni bilo, ali ima vzroke za to. Tukaj se strinjam.
               Mogoče tudi to časovno obdobje, ta odmik od te aktualne teme, ki je bil za ta
               konkreten primer, tudi nekako časovno deljeno in se spet izgubi ta fokus in potem se
               nabirajo stvari, ki ne sodijo zraven, ampak rad bi samo to ponovil, da mislim, da
               vseeno je ministrica – so kritike in bodo kritike, ampak kritike gredo tudi na mene
               verjetno, ker tudi moje delo ni popolno, ker vsak, ki dela, dela tudi napake. Ampak
               mislim pa, da je vseeno treba priznati ministrici, da je vsaj šla toliko, da je
               začela dvigovati nivo zaposlitve v policiji, kar je pomembno, da se je borila za
               sredstva za policijo, kar je pomembno, da bodo ta osnovna materialna sredstva bila in
               če sem lahko do konca iskren, sem zelo vesel, ker sem z gospo ministrico tudi govoril
               zavoljo reševanja problematike v našem obalnem okolju, kar sta bila tudi oba
               poslanca, primorska, naša, SMC obveščena, in sicer, da se dela, da se normalizirajo
               razmere na Policijski upravi Koper, za kar sem hvaležen, in mislim, da bomo tudi
               tukaj našli neko rešitev.</p>
               <p>Imam kar nekaj stvari napisanih, saj veste, te teme me zanimajo, samo resnično nima
               smisla tega <q>"šimfanja"</q> in potem, kaj je kdo rekel, česa ni rekel, ali so jedli
               jogurte ali niso jedli jogurtov tam, kjer ni … Mislim, da v policiji dela toliko
               ljudi zavednih, zares zavednih, ki stojijo za temi stvarmi, da potem ti govori, ki se
               izrabljajo, raznih nezadovoljnežev, dejansko izkrivijo ta pogled, ki ga daje policija
               našim ljudem. To izkrivljanje se tudi želi prikazati kot neko ustrahovanje, če
               govorimo s strani teh migrantov in migracije, ker dejansko opravljajo korektno,
               profesionalno in dejansko so vsi protokoli – to velja tudi za tale postopek z
               gospodom Haradinajom in za vse ostale postopke, tudi za ukrepanje, ki je bilo deležno
               pri beguncih, so točno jasni postopki, kdaj policija ima možnost ukrepati na takšen
               ali drugačen način.</p>
               <p>Bi pa samo gospe Žibert povedal, da nisem zasledil, da bi bila odpoklicana vojska na
               Kosovo, če ste to mislili. Ker to je zame neka nova informacija, da bi bila
               odpoklicana. Ali mislite z ulic ali mislite s Kosova? <stage>/oglašanje iz dvorane/</stage> No, saj
               zato. Šel sem brat vaš magnetogram, pa piše da 17. 5.,17. 5. je to en mesec pred tem
               dogodkom, ki se je dogodil. Zdaj, ali je to vaš lapsus, tega ne vem – verjetno, da je
               –, ampak ne glede na to, niti 17. 6., kolikor imam informacije, ni bila odpoklicana
               vojska. Toliko z moje strani. Hvala.</p>
               <p>Seveda bom podprl ministrico, ji bom pa gledal pod prste. Hvala.</p>
            </sp>
            <sp xml:id="SDZ7-Redna-11-2015-09-24.sp133">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnica predlagatelja gospa Anja Bah Žibert. A replika. Gre na isti
               čas. No, ne gre na isti čas.</p>
            </sp>
            <sp xml:id="SDZ7-Redna-11-2015-09-24.sp134">

               <speaker>DR. VINKO GORENAK (PS SDS):</speaker>

               <p>Ne, ne gre na isti čas.</p>
               <p>Predgovorniku moram nekaj pojasniti, ker očitno se nisva razumela. Seveda se lahko
               strinjava, da policist, ki naleti na tiralico, nima kaj spraševati nobenega na tem
               svetu, še svojega šefa nima kaj spraševati. Tiralica je tiralica, naprej je postopek
               znan, predaja sodišču ali kakorkoli drugače. Ampak bistveno vprašanje, kjer pa nismo
               mogli skupaj priti, je, zakaj je tiralica za Slovenijo veljavna, zakaj pa ne za
               Nemčijo, Francijo in tako dalje. Tisti del, kjer ste vi razlagali o ločenih bazah
               podatkov in tako naprej, ne gre skupaj. Kakšna ločena baza podatkov bi pa to bila, da
               bi mi priznavali neko tiralico neke države, ki je ni. Srbija pa ni prevzela od
               predhodnice. Tudi če bi v tej ločeni bazi kaj bilo, pa je bilo rečeno, da je
               Slovenija nima, tako je bilo povedano, da je ni treba imeti, potem bi to moralo
               temeljiti na kakšnem drugačnem predpisu s posamezno državo, v konkretnem primeru z
               državo, ki je ni. Zato to dvoje ne gre skupaj in je potem nemogoče, da tam najdete
               nekaj drugega kot tukaj.</p>
               <p>Bi pa še enkrat, ker imam še nekoliko časa in se ga želim držati, da ne bo kaj
               narobe, gospo Murglovo lepo prosim, da mi odgovori na vprašanje, kaj pomeni trditev
               pravosodnega ministra, da ne priznava odločitev sodišča – saj vi ste sodnica, vi to
               znate stresti iz rokava. Odgovorite mi. On je rekel, da ne prizna odločitve sodišča,
               to je rekel. Ja seveda je rekel, ne bomo ga izročili tudi, če bi sodišče karkoli
               drugega odločilo. In ključno vprašanje seveda, kdaj je bila ministrica obveščena. Jaz
               ga še zdaj nimam. Policija je bila po 12. členu dolžna takoj, to pomeni isto minuto
               ali pa 5 minut po tistem, po 12. členu zakona je bila dolžna obvestiti ministrico.
               Kdaj je bila torej ministrica obveščena? Hvala lepa.</p>
            </sp>
            <sp xml:id="SDZ7-Redna-11-2015-09-24.sp135">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima predlagateljica gospa Anja Bah Žibert. Izvolite.</p>
            </sp>
            <sp xml:id="SDZ7-Redna-11-2015-09-24.sp136">

               <speaker>ANJA BAH ŽIBERT (PS SDS):</speaker>

               <p>Hvala lepa za besedo.</p>
               <p>Gospodu poslancu, ki ga zdaj ni več v dvorani – Je? Okej. –, se lepo zahvaljujem za
               to, da je opozoril na lapsus, ki se je zgodil v datumu. Ne nazadnje mislim, da je
               tudi predsednik Državnega zbora naredil prej enega, ko je govoril o datumu konvencije
               Združenih narodov, o letnici, pa si poglejmo zapise. Prepričana sem, da je tako.
               Ampak, to je tako nepomembno, da se mi zdi, da smo vsi natančno vedeli, o čem
               govorim. Ja, Slovenska vojska, ki deluje v okviru misije, je bila odmaknjena s
               terena, in to sem povedala, to sem v uvodu interpelacije tudi jasno povedala. Bila je
               umaknjena s terena, začasno, dokler se razmere ne uredijo. Seveda so se, potem ko je
               bil Haradinaj izpuščen in je lahko zapustil Slovenijo, zadeve nekako normalizirale.
               Samo upam, da bodo tudi odnosi kaj hitro postali tako prijateljski, kot so bili do
               takrat. Ampak, to se je zgodilo. In to ni nepomembno.</p>
            </sp>
            <sp xml:id="SDZ7-Redna-11-2015-09-24.sp137">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Eva Irgl.</p>
            </sp>
            <sp xml:id="SDZ7-Redna-11-2015-09-24.sp138">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci, spoštovana gospa
               ministrica!</p>
               <p>Moji poslanski kolegi so, zlasti tisti, ki se intenzivno ukvarjajo s področjem
               notranjih zadev – še posebej kolega Gorenak, tudi kot nekdanji minister za notranje
               zadeve, ki zagotovo zelo dobro pozna področje tako policije kot širše notranjih zadev
               – zelo natančno pojasnili, zakaj je današnja interpelacija povsem upravičena.</p>
               <p>Ampak, dovolite mi, da uvodoma spregovorim o vprašanju odgovornosti. O vprašanju
               objektivne odgovornosti. Spoštovana gospa ministrica, ko ste se odločili, da
               sprejmete to težko delo, odgovorno delo, da prevzamete funkcijo, zlasti ko govorimo o
               funkciji ministra za notranje zadeve, ker morate vedeti, da tukaj gre za državotvoren
               resor, ki je izjemno pomemben, pomemben z več vidikov za državljanke in državljane
               Republike Slovenije, je seveda pomembno, da se zavedate tudi odgovornosti in ta
               odgovornost ni vezana samo ali pa zlasti na to, kar storite vi sami, recimo, da
               naredite neko napako in je to vaša subjektivna odgovornost, ampak ste lahko odgovorni
               tudi zaradi napak drugih, kajti vi ste tisti, ki nadzirate določen resor in temu
               pravimo objektivna odgovornost. Ampak skozi to razpravo, zlasti skozi vse te vaše
               argumente, ki ste jih tukaj želeli pojasniti, pa moram reči, da vam ni ravno uspelo,
               pri meni osebno se je zapletlo ravno pri tem vprašanju objektivne odgovornosti, ko se
               pravzaprav ne zavedate, kaj to pomeni. Objektivna odgovornost pomeni tudi to, da se
               zavedate, da ko pride do določene situacije, potem morate določene stvari pojasniti
               in seveda za to tudi odgovarjati. V tem primeru tudi preko interpelacije, ki jo imamo
               opozicijski poslanci na voljo, da jo sprožimo.</p>
               <p>Spoštovana gospa ministrica! Glede na to, da prihajate iz neke druge veje oblasti,
               iz pravosodne veje oblasti, me niti ne čudi, da imate problem z odgovornostjo. Kajti
               v nekih odmevih je državni tožilec gospod Zvonko Fišer pred kratkim oziroma kar nekaj
               časa nazaj dejal, da je tožilstvo izvzeto iz vsakršne odgovornosti. Sedaj pa me
               zanima, prvič: Ali se vi strinjate s tem? In drugič: Ali se potemtakem strinjate, da
               je tudi izvršilna veja oblasti, v tem primeru vi kot ministrica, da ste izvzeti iz
               vsakršne odgovornosti? Tako namreč funkcionirate in delujete, pa tukaj ne govorim
               samo o tem primeru, ki ga imamo danes kot ključnega za interpelacijo.</p>
               <p>Gospod Jurša je v stališču poslanske skupine dobro povedal, da je to že – mislim, da
               – deseta interpelacija notranjega ministra in da na nek način vam to mora biti v
               čast, ker gre za nek jubilej. To boste sami precenili, ali vam je to v čast ali raje
               v kaj drugega, ampak dejstvo pa je, da so vse te interpelacije po večini, ne čisto
               vse, ampak po večini bile utemeljene in upravičene. Tako interpelacija ministrice za
               notranje zadeve Katarine Kresal takrat, pa tudi, recimo, interpelacija gospoda
               Viranta, če pogledamo te bolj za nazaj. Prav enako je tukaj. Ta interpelacija,
               spoštovane kolegice in kolegi, pa četudi naštevate ne vem kakšne argumente in jih
               dajete na mizo, je upravičena. Ta interpelacija je upravičena zardi objektivne
               odgovornosti, ki pa je ne more prevzeti nihče izmed nas, lahko pa poskrbimo, da
               zaščitimo ugled države, vsi skupaj. Ampak odgovornost mora pa sprejeti ministrica za
               notranje zadeve. Osebno sem pričakovala, da te interpelacije sploh ne bo – v tem
               smislu, da bo razprava –, ampak da bo ministrica že prej odstopila, da bo prepoznala,
               da je odgovornost ključna in da nima potrebne integritete za delovanje naprej. Pa se
               ne spuščam v njene strokovne kompetence. Se ne spuščam v njene strokovne kompetence,
               ker jih nedvomno ima. Govorim pa o objektivni odgovornosti, ki bi jo morala prevzeti
               in že sama na podlagi vseh dejstev, ne samo danes, ampak že prej, ko se je zgodil
               nezakonit odvzem prostosti gospodu Haradinaju, že takrat bi morala povleči ustrezne
               konsekvence in oditi s tega položaja. Že takoj drugi dan! Interpelacije sploh ne bi
               potrebovali, ker bi tako ministrica zaščitila ugled države, ugled institucije, ki jo
               vodi, in ugled, ne nazadnje, Državnega zbora. Kajti Državni zbor je tisti, ki
               potrjuje ministrico na ta položaj.</p>
               <p>Interpelacija, tako poslušam vedno znova, da se v Slovenski demokratski stranki
               ukvarjamo s stvarmi, ki so nepomembne, vsak zakon ki ga vložimo, je nepomemben,
               četudi gre v smer prihodnosti, za razbremenitev gospodarstva, če hočete, za
               izboljšanje stanja državljank in državljanov … Vedno rečete, da je vse brezpredmetno
               in nepomembno. Potem bi bilo najbolje, da ukinemo Državni zbor, saj ga ne
               potrebujemo, ne potrebujemo zakonodajne veje oblasti. Interpelacija je ena izmed
               ključnih mehanizmov opozicije, da lahko opozori na napake in odgovornost pri delu
               ministrov. Sklicevanje na to, da bi lahko počeli danes kaj bolj pametnega in
               koristnega, je neumestno, popolnoma neumestno. Kajti to je naše delo. Če pa to ni
               naše delo, potem pa tisti poslanci, ki ne veste, kaj je vaše delo, potem izvolite,
               saj imate svobodno voljo, pa lahko počnete tudi kaj drugega. Ampak interpelacija je
               izjemnega pomena in je zelo pomembna v demokratični družbi. Zato smo demokracijo tudi
               vzpostavili, da lahko ti sistemi funkcionirajo in da se dejansko lahko opravi s
               strani opozicije nek nadzor, ko se ugotovi, da minister ravna napačno. Ne samo
               napačno, ko se ugotovi, da je škodil ugledu države. Ko pa minister škoduje ugledu
               države, potem pa mislim, da tukaj ni več vprašanje, ali bi ostal na položaju ali ne;
               takšen minister mora preprosto oditi. Policija je bila torej tista, ki je nezakonito
               odvzela prostost gospodu Haradinaju, s tem je kršila 2. člen pogodbe med Republiko
               Slovenijo in Republiko Srbsko in med drugim je kršila tudi Konvencijo Združenih
               narodov o posebnih misijah. Že zaradi tega vidika je ministrica objektivno odgovorna
               in bi morala odstopiti. To je prvi vidik.</p>
               <p>Drugi vidik: z nezakonitim odvzemom prostosti je ministrica zagotovo povzročila
               zmanjšan ugled Slovenije navzven, v mednarodni javnosti. Da je temu res tako,
               potrjujejo tudi dogodki in tudi tuji tisk, ki je o tem poročal. Zastonj je, da se
               tukaj sprenevedamo in govorimo, da to ni res in opravičujemo … Razumem, koalicijski
               poslanci, da morate opravičevati ministrico, ampak mislim, da včasih pa je vendarle
               potrebna tista dobra, zdrava distanca. Kajti to pomeni, da tudi mi znamo presoditi,
               kdaj je pa prav, da nekdo odide s svojega položaja.</p>
               <p>Povzročena je bila politična škoda, nedvomno. Tudi zato je ministrica objektivna
               odgovorna. Povzročena je bila škoda slovenskemu gospodarstvu zaradi tega, zaradi
               bojkota izdelkov. Že če se samo govori o tem, je škoda povzročena, spoštovana
               ministrica. Tukaj menim, da bi morali to objektivno odgovornost sprejeti.</p>
               <p>Problematično je tudi, da je predsednik Vlade uvodoma povedal, da je vse, kar smo
               zapisali v interpelaciji, neresnično. Na to je opozoril vodja poslanske skupine že
               takoj dopoldne v stališču oziroma predstavitvi, ki jo je imela ministrica, pred njo
               pa predsednik Vlade. Kako lahko predsednik Vlade tako vehementno, brez argumentov
               preprosto reče, da gre za neresnične podatke? Ne, da gre za netočne ali pa
               vprašljive; za neresnične podatke! Pa v tem primeru ni šlo ne za neresnične, ne za
               vprašljive in ne za netočne podatke. Ampak je šlo za realno stanje, ki od nas
               pričakuje, da tudi odgovorno ravnamo. Zato smo mi vložili interpelacijo zoper
               ministrico za notranje zadeve.</p>
               <p>Zdaj pa, poglejte, spoštovana gospa ministrica. To ni edini greh, ki spada pod vaše
               okrilje, problem je, da zlasti v zadnjem času se soočamo s težko situacijo v državi
               na mejah in od vas se pričakuje, da dajete navzven občutek varnosti državljankam in
               državljanom. To je ključna nota v teh časih, ki se pričakuje od ministra za notranje
               zadeve. Ampak glede na to, da se ne pojavljate v javnosti, čeprav moram reči, da ta
               očitek mogoče ni toliko na mestu, razumem, da notranji minister tudi mora nekatere
               stvari pojasniti od zadaj in ima tudi druge zadeve, ki jih mora urediti, in zato ima
               tudi namestnike, ki določene stvari opravijo namesto njega, ampak to bi razumela v
               primeru, ko ne bi šlo za tako težke razmere in ko bi državljanke in državljani v
               bistvu ne imeli nobenih vprašanj. Ampak danes nismo v normalni situaciji, ampak imamo
               situacijo, ki državljanke in državljane bega.</p>
               <p>Spoštovana gospa ministrica, glasovala bom za to, da odidete s svojega položaja,
               zaradi tega ker menim, da bi morali v velikih primerih ravnati drugače, zlasti pa
               zato, ker ste objektivno odgovorni za nastalo situacijo v primeru Haradinaj. Hvala.
           </p>
            </sp>
            <sp xml:id="SDZ7-Redna-11-2015-09-24.sp139">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima gospod Ivan Prelog, pripravi naj se doktor Matej Tašner Vatovec.</p>
            </sp>
            <sp xml:id="SDZ7-Redna-11-2015-09-24.sp140">

               <speaker>IVAN PRELOG (PS SMC):</speaker>

               <p>Spoštovani vsi prisotni!</p>
               <p>Kar se tiče očitkov glede delovanja ministrice za notranje zadeve, spoštovane gospe
               Vesne Györkös Žnidar, lahko rečem, da so le-ti postali brezpredmetni zaradi
               briljantno ministriranega resorja, katerega delovanje v zvezi z begunsko krizo je
               lahko na TV spremljala cela Evropa. Begunska kriza se je pokazala kot pravi lakmus
               oziroma test, po katerem so vsi dvomi o njeni sposobnosti postali neumestni. Kljub
               mizernim plačam, dotrajani opremi, da ne omenim ponošenih uniform, pa fantje in
               dekleta v modrem opravljajo svojo vlogo naravnost sanjsko. Tudi zavidanja vredni
               komplimenti, ki prihajajo na njen naslov iz vse Evrope, niso brez osnove. Zatorej,
               klobuk dol pred rezultati, ki ste jih pokazali v tej najtežji varnostni preizkušnji
               za našo državo od osamosvojitve do danes, in vam želim vse najboljše pri vašem delu
               še v bodoče. Hvala.</p>
            </sp>
            <sp xml:id="SDZ7-Redna-11-2015-09-24.sp141">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima dr. Matej Tašner Vatovec, pripravi naj se gospod Jože Tanko.</p>
            </sp>
            <sp xml:id="SDZ7-Redna-11-2015-09-24.sp142">

               <speaker>DR. MATEJ T. VATOVEC (PS ZL):</speaker>

               <p>Hvala, lep pozdrav vsem.</p>
               <p>Tekom te razprave o tej interpelaciji mislim, da se soočamo s tremi vprašanji: eno je
               metodološko, drugo je epistemološko in tretje je ontološko. Metodološko je predvsem
               ta debata, ki jo poslušamo sedaj že nekaj ur, sicer ne zvezno oziroma neprekinjeno,
               ampak po kosih, to, ali je ta interpelacija pravilno vložena, kako je vložena, kje so
               pravilnosti in napake, ali je upravičena in tako naprej. Drugo vprašanje, ali je ta
               razprava šla onkraj meja, ali je na nek način v skladu s tem, kar bi moralo biti
               vprašanje interpelacije. Tretji znotraj tega sklopa je nomotehnični vidik: ali je
               pravilno zapisana, ali so pravilno vprašanja zastavljena in tako naprej. Vsa ta
               razprava je vzpostavila nek metodološki dvom, ali je ta interpelacija sploh
               upravičena. Najbolj zastrašujoče oziroma žalostno je to, da ravno koalicija, predvsem
               stranka SMC, na nek način stoji na stališču, da je pač interpelacija neko orodje
               oziroma nekakšen instrument, ki je nepotreben v tej situaciji, in podobno je bilo
               tudi stališče ministrice.</p>
               <p>Kot poslanec opozicijske stranke seveda na tak diskurz ne morem pristati.
               Interpelacija je orodje, neko minimalno orodje, ki ga ima opozicija za to, da
               opozarja in po svoje tudi monitorira delo ministrov, ki so odgovorni temu državnemu
               zboru. Na tej točki mislim, da je ta razrešitev tega metodološkega dvoma jasna;
               seveda, imamo danes tu interpelacijo, jo poslušamo, lahko se z vsebino ne strinjamo,
               ne moremo pa govoriti o tem, da bi bila na kakršnikoli točki sporna, ker je to nek
               instrument, ki je v parlamentarizmu ne samo običajen, ampak neka osnovna varovalka,
               ki jo moramo imeti.</p>
               <p>Drugi problem, epistemološki; pravilnost vsebine, ali je vsebina prava, ali je
               debata, ki je sledila, lahko širša ali ne. Mislim, da v tem mesecu, ki je sledil po
               vložitvi in dodatnem času še zaradi parlamentarnih počitnic – seveda, se stvari
               spremenijo. Zgodili so se neki nepredvideni dogodki in ti dogodki tudi vplivajo na
               to, kar je tudi vloga interpelacije. Interpelacija pa sprašuje o delu in odgovornosti
               nekega ministra. Zato danes razpravljamo o tem in mislim, da je popolnoma v skladu ne
               samo z neko parlamentarno prakso, ampak tudi z nekimi osnovnimi načeli demokracije,
               da se dotaknemo tudi dodatnih posebnih okoliščin, ki vplivajo na odločanje in
               interpelaciji kot taki.</p>
               <p>To je bila begunska problematika. Danes je o njej govoril premier, govorili so
               predlagatelji o tem, ne nazadnje so govorili tudi predstavniki koalicijskih strank o
               begunski problematiki in je to nekaj, kar moramo upoštevati pri preprečevanju dela in
               odgovornosti ministrice. Seveda se v Združeni levici ne strinjamo z interpretacijo
               begunske krize, ki jo predstavljajo v SDS, po drugi strani se ne strinjamo niti z
               interpretacijo begunske krize in vsej hvali ministričinega dela, ki ga predstavljajo
               v SMC. Je pa to neka točka, kjer se lahko ta interpelacija izpelje tudi skozi to
               temo.</p>
               <p>Strinjam se, da primer Haradinaj mogoče ni najhujša stvar, ki jo je ta resor v tem
               letu mandata naredil. Ja pa glede na to, da je bil vzpostavljen pod vprašaj s strani
               predlagatelja, dovoljšen temelj za to, da se potem na to interpelacijo odpremo.</p>
               <p>Tretji in tisti bistveno bolj pomemben vidik je pa ta ontološki, se pravi, da gremo
               k bistvu. Bistvo je to, kako deluje in kako prevzema odgovornosti za svoje delo gospa
               ministrica; govoriti o tem delu in odgovornosti – torej ta stvar, zaradi katere smo
               danes tu – in tu je treba potem poudarjati svoja stališča. Nekateri so to počeli,
               nekateri smo to počeli, nekateri niso, ampak mislim, da je to cilj te interpelacije.
               Se pravi, da pridemo do nekega zaključka, ali obstaja kakršnokoli vprašanje glede
               dela in odgovornosti.</p>
               <p>Kar konkretno bi šel na nekaj odgovorov, ki jih je ministrica podala na stališče
               Združene levice. In sicer, čisto na začetku njenega odziva na stališče Poslanske
               skupine Združene levice je na nek način precenila, da napačno razumemo določene
               relacije in kompleksne probleme, ki stojijo za begunsko problematiko. Naj vam
               zagotovim, da smo dobro poučeni tako o relacijah kot o vsem historiatu in tudi
               ostalih vidikih begunske problematike, zato tudi toliko opozarjamo na to, da je odziv
               Slovenije v tem primeru neučinkovit.</p>
               <p>Dejali ste, da ni mogoče metati v isti koš mehanizma, ki naj bi veljal, se pravi
               vzpostavitve kvot, in trenutnega razdeljevanja oseb. Seveda tega nisem dejal, nisem
               niti nikoli mešal teh dveh pojmov, opozarjal sem samo na to, da je šlo s strani
               ministrstva za nekakšno oklevanje. Najprej zavračanje kvot, potem nek delni
               kompromis, pristajanje na razdeljevanje in dodatni premisleki. Kar hočem samo
               izpostaviti s tem vidikom, je to, da je jasno, da je ministrica in ministrstvo okoli
               te teme nepripravljeno.</p>
               <p>Še vedno se mi zdi, da tudi ministrica operira z napačnimi termini, kot tudi
               nekateri drugi predstavniki vladne koalicije, ko govori o migracijskem toku, o tem,
               da je treba razumeti strukturne razloge za migracije, in o tem, kako je treba ščititi
               zunanje meje. Po eni strani imamo ta diskurz nekega napada, nekega vdora iz
               zunanjosti, nekega tujega in po drugi strani imamo to – mislim, da ste verjetno že
               vsi opazili – uporabljanje besede migracije, ne pa begunskih tokov ali pa begunci v
               nasprotju z migranti. To je tudi bistveni moment za razumevanje sploh odnosa, ki ga
               ima ministrstvo do te problematike.</p>
               <p>Prav tako je ministrica dejala, da gre za politično past, če se govori o slovenskem
               vračanju beguncev. Mislim, da je politična past ravno to, kar je dejala gospa
               ministrica, se pravi to, da se ne vrača begunce, ampak ekonomske migrante. Mislim, da
               je logika zelo preprosta. Migranti, begunci, konec koncev so to ljudje, ne morejo
               zaprositi za azil v želeni državi, če ne pridejo do nje. To je osnovni začetek.
               Zaradi rigorozne evropske in tudi nacionalne zakonodaje seveda, tega potencialni
               azilanti ne morejo narediti, ker ne uspejo priti do teh držav. Po našem ravnanju s
               sirskimi državljani sta tako problema dva: migranti, če jih želite tako imenovati, so
               bili registrirani na Madžarskem, za azil pa so želeli zaprositi v Nemčiji, do katere
               legalno seveda ne morejo priti. Ker so prišli v Slovenijo, logično tudi tukaj niso
               zaprosili za azil, zato ste sicer formalno, ja, vrnili migrante na Madžarsko, ampak
               lahko bi rekli, da so se vračali begunci. To je tudi v nasprotju s Sodbo evropskega
               sodišča za človekove pravice, ki je jasno postavilo ta dvom, da mora vsaka država
               razmisliti o tem, ali je smiselno vračati begunce v državo izvora, če obstaja sum, da
               se lahko tam kršijo njihove človekove pravice. Za Madžarsko je to evidentno.</p>
               <p>Skratka, več je nekakšnih dejstev, ki bi jih morali danes tukaj odpirati in ne se
               toliko zapletati v nekakšne formalizme in to, ali je sploh mogoče.</p>
            </sp>
            <sp xml:id="SDZ7-Redna-11-2015-09-24.sp143">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima, gospod Jože Tanko. Pripravi naj se – se opravičujem, predlagateljica,
               gospa Anja Bah Žibert, izvolite.</p>
            </sp>
            <sp xml:id="SDZ7-Redna-11-2015-09-24.sp144">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoča.</p>
               <p>Večkrat danes sem in ponovno prosim ministrico, da mi odgovori na konkretno
               vprašanje, ki se mi zdi več kot pomembno v tem trenutku, ko govorimo o njeni
               odgovornosti: Kolikokrat je, gospod Haradinaj v tem času, odkar je bila tiralica, ki
               jo v vseh drugih državah itak ni več, kolikokrat je prišel v Slovenijo oziroma
               potoval skozi Slovenijo? In: Ali ni bilo iz potnega lista, s katerim je potoval,
               razvidno, da je od takrat, ko naj bi ta tiralica bila – in vsi vemo, da je bila –
               odmaknjena, bilo razvidno, da ves čas nemoteno potuje.</p>
               <p>Zakaj je to tudi zelo pomembno? Prej smo veliko govorili o politični škodi. Naj
               spomnim še na izjavo predsednika Srbija, premiera Srbije, Vučića, ki je takrat, ko se
               je ta incident zgodil v Sloveniji, dejal, da je zadeva neverjetno čudna, kajti gre za
               odvzem prostosti tri dni pred pomembnimi dogovori v Bruslju, ki so potekali z visoko
               predstavnico za zunanje zadeve Evropske unije in je šlo za priprave oziroma za
               dogovor o sporazumu med državo Srbijo in Kosovo. Glejte, to je zelo pomembno, zelo
               pomembno tudi zato, da se odvržejo vsi dvomi in različne špekulacije. Torej,
               ministrica, prosim, odgovorite na zelo pomembno in morda tudi ključno vprašanje.</p>
            </sp>
            <sp xml:id="SDZ7-Redna-11-2015-09-24.sp145">

               <speaker>PODPREDSEDNICA MAG. BOJANA MURŠIČ:</speaker>

               <p>Postopkovno gospa Eva Irgl. Izvolite.</p>
            </sp>
            <sp xml:id="SDZ7-Redna-11-2015-09-24.sp146">

               <speaker>EVA IRGL (PS SDS):</speaker>

               <p>Najlepša hvala za besedo, spoštovana gospa podpredsednica.</p>
               <p>Prosila bi vas, da zagotovite mir v dvorani in tisti, ki imajo debatne krožke,
               vidimo, da jih je več, naj opravijo te debate zunaj, če niso sposobni poslušati
               ključnih argumentov interpelacije.</p>
               <p>Včeraj smo dobili poslanci Slovenske demokratske stranke kar nekaj opominov, ampak
               danes že ves dan poslušamo debatne krožke in bi prosila, da res zagotovite mir v
               dvorani. Kajti verjemite, da recimo predlagatelj, ki že cel dan tukaj sedi in
               pojasnjuje ključne argumente iz interpelacije, potrebuje mir. Tisti, ki ne morejo pač
               opravljati svojega dela korektno, naj to počnejo zunaj in se pogovarjajo. Hvala.</p>
            </sp>
            <sp xml:id="SDZ7-Redna-11-2015-09-24.sp147">

               <speaker>PODPREDSEDNICA MAG. BOJANA MURŠIČ:</speaker>

               <p>Mir v dvorani je bil tudi v prejšnjem vodenju tudi na zelo delikatni strani in tudi
               na vaši strani ni bilo miru, sem marsikdaj opozorila, da je treba zagotoviti mir.
               Zdaj so mene tudi motili, ampak sem jih še par minut pustila.</p>
               <p>Gospod Jože Tanko … <stage>/oglašanje iz dvorane/</stage> … Predlagateljica ali proceduralno?</p>
               <p>Proceduralno gospa Anja Bah Žibert, izvolite.</p>
            </sp>
            <sp xml:id="SDZ7-Redna-11-2015-09-24.sp148">

               <speaker>ANJA BAH ŽIBERT (PS SDS):</speaker>

               <p>Spoštovana predsedujoča, ne vem, kako poteka sicer komunikacija med predsednikom
               Državnega zbora in vami kot podpredsednikom, kakšen način dela se dogovarjate, da bo
               nekako uravnotežen, ampak včeraj smo za vsak šum v tej dvorani prejeli poslanci
               Slovenske demokratske stranke opomin. Danes se tukaj notri dogaja dobesedno javna
               razprava. Vi niste sposobni niti opozoriti, da naj bo mir v dvorani, ampak govorite o
               tem, da je bilo podobno tudi včeraj.</p>
            </sp>
            <sp xml:id="SDZ7-Redna-11-2015-09-24.sp149">

               <speaker>PODPREDSEDNICA MAG. BOJANA MURŠIČ:</speaker>

               <p>Ne govorimo o včerajšnjem dnevu.</p>
            </sp>
            <sp xml:id="SDZ7-Redna-11-2015-09-24.sp150">

               <speaker>ANJA BAH ŽIBERT (PS SDS):</speaker>

               <p>Rekli ste nekaj dni nazaj. Kakorkoli že. Ja tako je bilo slišati.</p>
               <p>Prosim vas, da z enakimi vatli ravnamo vedno in da je dejansko težko delati v
               Državnem zboru, če so dobesedno javne razprave. Veste, nekaj drugega je, če se dva
               tako, potiho pogovarjata, normalno, ja marsikatero mnenje je treba izmenjati, ampak
               da dobesedno skorajda imamo tukaj že govorne krožke, to je pa malo preveč.</p>
            </sp>
            <sp xml:id="SDZ7-Redna-11-2015-09-24.sp151">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Gospod Jože Tanko, beseda je vaša. Pripravi naj se dr. Simona Kustec Lipicer.</p>
            </sp>
            <sp xml:id="SDZ7-Redna-11-2015-09-24.sp152">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Najprej bi pričakoval, da bi bila ministrica sposobna po petih ali več intervencijah
               na dve preprosti vprašanji in na eno vprašanje iz uvoda pri stališču poslanske
               skupine po 7 urah le sposobna odgovoriti. Gorenak je postavil vprašanje, kako je
               mogoče, da je v vseh registrih in centrali ta tiralica izbrisana, samo pri nas je v
               evidenci. Tu je bilo pa še postavljeno vprašanje, ki je najbrž ključno za razumevanje
               tega problema. Kolikokrat je pred tem, preden je bil pridržan, preden je bil odvzet
               potni list Ramushu Haradinaju, potoval preko Slovenije ali se vračal preko Slovenije
               v Prištino na teh mednarodnih potovanjih?</p>
               <p>Če ministrica za notranje zadeve od devete ure zjutraj do sedaj ni sposobna povedati
               odgovora na tako preprosto vprašanje, potem najbrž težko govorimo o tem, da delujejo
               službe države, vladne službe, da delujejo tisti, ki nadzirajo migracijske tokove in
               potovanja preko letališč in podobno. Če je gospod Haradinaj desetkrat potoval preko
               Slovenije in mu je bil enajstič odvzet potni list, potem je to najbrž vprašanje, na
               katerega je treba odgovoriti in pojasniti razloge, zakaj se je to zgodilo šele
               enajstič.</p>
               <p>Ministrica za notranje zadeve se ukvarja veliko s tistim svojim telefončkom,
               twitterčkom in računalnikom in tako naprej. Ampak odgovora na ta vprašanja ne dobimo.
               Ne dobimo. To je, kar zadeva razpravo v tej interpelaciji, pravzaprav ključno. Mene
               ne zanima ne migrantska kriza, mene ne zanimajo ta hip niti begunci, niti delo
               policije na mejah, ampak govorimo o problemu, govorimo o dejanju, ki se je zgodilo
               junija letos, ko je bilo enemu izmed državljanov tuje države pač odvzet potni list in
               je bil pridržan za nekaj dni. Tudi omejeno mu je bilo gibanje v Sloveniji. Pri tej
               interpelaciji je to ključno vprašanje. Če poslanci koalicije, vsi tisti, ki
               zagovarjate ministrico, to poskušate opravičevati z nekimi drugimi dejanji, ki so se
               kasneje zgodila, vas moram opozoriti, da to s tem, kar je danes predmet razprave,
               nima popolnoma nobene zveze. Popolnoma nobene zveze. Dejanje, ki se je zgodilo, ni
               mogoče prikriti z drugimi kakršnimikoli dejanji, ker o tem ne razpravljamo.</p>
               <p>Vsem tistim, ki ste nekoliko mlajši ali pa manj vešči poslanci, bi vas le opozoril,
               da je interpelacija ustavna kategorija. 118. člen Ustave je tisti, ki omogoča
               vložitev interpelacije o delu ali vlade ali posameznega ministra. In o tem mi
               govorimo. Poslovnik Državnega zbora te stvari nekoliko natančneje precizira in
               predsednik Državnega zbora bi lahko določil krajši kot 30-dnevni rok za odgovor na
               interpelacijo. Diskrecijska pravica predsednika je, da določi od 15 do 30 dni.
               Odločil se je za dolg rok. Najdaljši rok. Ampak po svoje je pa to čudno, da tega
               odgovora nismo dobili relativno hitro, ampak na zadnji dan praktično iztekajočega se
               roka. Vsi tukaj govorite, vključno z ministrico in predsednikom Vlade, da je to, ne
               vem, tako marginalno vprašanje, ki se ga da odpraviti z levo roko. Zakaj potrebuje
               potem vrhunska ministrica 30 dni, da pripravi nek odgovor na to interpelacijo? Zakaj
               rabi 30 dni? Če je to tako preprosto, tako enostavno, tako marginalno vprašanje! In
               zakaj je predsednik določil maksimalni rok, predsednik Državnega zbora? To pove vse o
               tem, kako in kakšno vprašanje je to dejansko bilo; ker je to bil mednarodni škandal,
               ste ga hoteli prestaviti čim dlje v prihodnost. To je ključ tega. In dejansko je bil
               to mednarodni škandal.</p>
               <p>Moram reči, da me je zjutraj izredno presenetil predsednik Vlade gospod Miro Cerar,
               ki je dejal, da so vse obtožujoče navedbe predlagatelja v interpelaciji povsem brez
               realne podlage oziroma so neresnične. Verjetno se spomnite, da sem predsednika
               Državnega zbora pozval, da predsednik Vlade omogoči v okviru čas, ki ga ima Vlada na
               razpolago, odgovor na to, katere te naše trditve iz interpelacije so neresnične.
               Predsednik Državnega zbora te korajže ni imel, predsednik Vlade je nekoliko zardel in
               potem po hitrem postopku odšel iz dvorane. Poglejte, predsednik Vlade je s tem, ko je
               to izjavil, pokazal, da interpelacije ni sploh prebral. Verjetno tudi odgovora na
               interpelacijo ne. Niti tega ni prebral. Ampak mu je ta govor, ki ga je imel tukaj v
               Državnem zboru, kdo napisal in je te neosnovane trditve tudi na tak način povedal.
               Zjutraj sem vprašal večkrat, dvakrat, predsednika Državnega zbora in predsednika
               Vlade, kater navedbe iz te naše interpelacije so neresnične. Ali ne drži trditev, da
               je bil Haradinaju odvzet potni list, da je bil pridržan in da je imel omejeno
               gibanje? Tudi sedaj lahko ministrica odgovori namesto predsednika Vlade. Ta trditev
               iz interpelacije: drži ali ne drži? Mislim, da se s tako izjavo predsednika Vlade
               neke zgodovine ne da pobrisati, ker ne odgovarja nobenim realnim dejstvom.</p>
               <p>Druga stvar, ki sem jo naslovil na predsednika Državnega zbora in predsednika Vlade
               je to: Ali drži navedba iz interpelacije, da je prišlo do izredne seje skupščine
               Kosova in da je bila tam sprejeta resolucija glede Haradinaja, in to soglasno? Lahko
               odgovorite na to? Lahko predsednik Vlade na to odgovori? Lahko minister na to
               odgovori? Je bilo to dejanje storjeno ali ni bilo storjeno? Je bilo storjeno. Mislim,
               da je gospod Haradinaj opozicijski poslanec, če se ne motim, glede na to, da je to
               skupščina sprejela soglasno, brez glasu proti in s kvorumom, ki je za to potreben,
               najbrž z večino vseh poslancev, potem pomeni, da se je kosovska skupščina povsem
               enotno opredelila do problema, ki se je zgodil v Sloveniji. Politični organ
               demokratične skupščine Kosova se je opredelil do problema. Kako bi se, recimo, odzval
               Državni zbor, če bi pridržali, recimo, Janeza Janšo nekje v tujini? Bi bili sposobni
               vi tega – ta parlament na tej seji odločiti, tako kot je odločila skupščina Kosova,
               in zaščiti integriteto nedolžnega poslanca in tako naprej? Ne bi bili. Ker tisto, kar
               ste počeli v tem mandatu v Državnem zboru, je šlo vse popolnoma v nasprotno smer od
               tistega, kar je ustavnopravno skladno in ustavnopravno stoji. Vsa ravnanja sedaj v
               zvezi s takšnimi stvarmi so bila pri vas drugačna.</p>
               <p>Sprašujem in sem vprašal predsednika Vlade, ali drži navedba iz naše interpelacije,
               da je prišlo do poziva k blokadi nakupa slovenskega blaga. Lahko odgovori ministrica
               – je prišlo ali ni prišlo? Je prišlo. In to je neizpodbitno in nesporno dejstvo. Ali
               državi navedba, ki je bila potem dodatno povedana ob predstavitvi zahteve
               predlagatelja, da je prišlo do začasnega umika slovenskih predstavnikov Kforja
               Kosovu? Predsednik Vlade, ministrica za obrambo bi to zagotovo morala vedeti, ali je
               do tega dejanja prišlo. Oba sta tukaj, ministrica za obrambo je še sedaj tukaj in
               lahko bi v teh devetih urah si vzela tri minute časa in pojasnila, ali ta navedba iz
               interpelacije drži ali ne drži.</p>
               <p>To, kar sem sedaj naštel, in še vse kaj drugega je zapisano v interpelaciji in vse
               to so neizpodbitna dejstva, ki govorijo o tem, da je šlo za političen problem, da je
               šlo za mednarodni škandal, da je to imelo vpliv na gospodarske odnose s Kosovom in da
               je to imelo vpliv na Slovensko vojsko, ki je bila na Kosovu angažirana v okviru
               mednarodnih sil.</p>
               <p>Vprašal sem predsednika Vlade tudi, ali drži navedba iz interpelacije, da je
               razpisala tiralico Srbija in Črna gora, država, ki ne obstaja več. Tudi Avstro-Ogrske
               ni več, kajne. Predsednik ni uspel, ni zmogel odgovoriti, si ni upal odgovoriti,
               ampak to je neizpodbitno dejstvo. Takrat, ko je bila tiralica izdana, jo je izdala
               država Srbija in Črna gora, ki jo po letu 2006 ni več, dobili smo dve državi; ena je
               Srbija, druga je Črna gora.</p>
               <p>Da je šlo za problem, ki ni dejansko bil problem samo Slovenije, ampak tudi problem
               Srbije, govori izjava predsednika Vlade Srbije, gospoda Vučića, ki je dejansko dejal,
               da je to, kar se je zgodilo z Ramushem Haradinajem v Sloveniji, tudi problem za
               Srbijo. Torej, to ima neke mednarodne implikacije, ima nek mednarodni vpliv, je
               zadelo odnose vsaj treh držav, ki jih je to dejanje zadelo in ki ga je povzročilo to
               dejanje. In zdaj tu predstavniki Vlade in predstavniki koalicijskih strank govorite o
               tem, kot da to ni nič. Ker ste to tako postavili v to dano bodočnost, da ste odgovor
               o interpelaciji na nek način prestavili za štiri mesece, gledate lahko na to z
               drugačnimi očmi in to poskušate prikriti z drugimi problemi, ki so se dejansko
               zgodili tudi zaradi nerodnosti ministrice, tudi zaradi nerodnosti ministrice. Ampak
               problem, o katerem govorimo, je dejansko nastal, nastali so mednarodni problemi,
               nastale so za Slovenijo določene druge posledice, tudi gospodarske in tako naprej, in
               o tem pač je treba danes v državnem zboru odločiti.</p>
               <p>Moram reči, da se mi zdi problematično in simptomatično, da po letu 2012, ko je bil
               Ramush Haradinaj na Haaškem sodišču oproščen, ni imel s potovanji očitno nobenih
               problemov. Ne s potovanji v Švico, ne v Nemčijo, ne v tuje države, ne v mednarodne,
               najbrž v druge države, ampak se je to zgodilo samo nekje na Brniku. Očitno je problem
               v tem, da se neke težave, ki so se zgodile pri vladajoči politiki, ne priznavajo. Se
               pravi, jih marginalizirate, jih porivate na obrobje in dvigujete pač probleme, ki jih
               ni; o katerih Državni zbor najbrž ne bi smel niti odločati, pa ste jih dali na
               torišče in dobili klofuto Ustavnega sodišča. Tako ste pri nas nekako postavili te
               stvari.</p>
               <p>Glede na to, da je predsednik Vlade večkrat govoril o tem, da bo pri svojem delu
               posebej upošteval odgovornost svojih sodelavcev, da bo zahteval odgovornost za
               dejanja, da bo zahteval etiko in spoštovanje pravne države, se tu postavlja
               vprašanje, zakaj ne spoštujete ne etike, ne pravne države, ne mednarodnih predpisov
               in ščitite ministrico, ki je objektivno odgovorna za nastalo dejanje. To je ta
               trenutek neizpodbitno. Očitno je večji problem minister za Vlado in koalicijo, bolj
               številčna je tamle zasedba, kar zadeva prisotnost ministrov in drugih visokih vladnih
               funkcionarjev. To je tipično. Kadar razpravljamo o sistemskih zakonih, ki jih morajo
               posamezni ministri pokrivati, redkokakšen minister pride na sejo državnega zbora.
               Pošilja sekretarje, direktorje direktoratov ali še kakšne nižje uradnike. Zdaj ko
               razpravljamo o interpelaciji, pa vidim, da je taka ali drugačna zasedba, nikoli pa
               niso manj kot trije v dvorani, kar zadeva ministre, četrtina vlade je vedno
               prisotna.</p>
               <p>Nekateri poslanci ste govorili o marsičem, eden izmed novejših poslancev, novejšega
               datuma, ki je prišel naknadno v Državni zbor in ki se je imel, dokler ni bil
               poslanec, za velikega strokovnjaka in poznavalca Državnega zbora, si je tu privoščil
               neko razpravo, pri kateri naj bi prebral okoli 20 twittov. Kakšen mesec, preden je
               kandidiral, pa je govoril o tem, da <q>"so poslanci v Državnem zboru navadni idioti, ki
               da se jim jebe za navadne ljudi"</q>. To je citat iz Zamurjencev. Zdaj pa sprašujem tudi
               kakšnega intelektualca iz koalicije, ali je to, kar nekateri poslanci počnejo, da
               pridejo sem in da preberejo nekaj twittov iz raznih medijev in to skombinirajo v neko
               razpravo, tisto intelektualno delo poslanca, ki je povezano s tem, da je nekdo
               prebral interpelacijo, da je nekdo pripravil nek ustrezen odgovor na interpelacijo,
               ali pa je to to, da so to navadni idioti. Je to samo dal piko na i navadnim idiotom.
               Hvala bogu, ni v naši poslanski skupini. Hvala bogu, da je slučajno umeščen v
               največjo poslansko skupino. In glede na to, da nekdo s tako reputacijo pride v
               Državni zbor in govori stvari, ki nimajo kakšne ne pravne, ne ustavne, ne poslovniške
               podlage, potem vidimo, da bomo imeli še velikokrat probleme v Državnem zboru, ko bomo
               obravnavali razne teme; tako vsebinske, pa tudi še kakšno interpelacijo. To ni
               izključeno.</p>
               <p>Ampak kot rečeno, gospa ministrica, mislim, da bi morali po vsem tem času, približno
               8 ur in pol, bi morali dobiti poslanci vsaj odgovore na tista dva, tri, preprosta
               vprašanja. Ali se je to prijetje gospoda Haradinaja kar zgodilo po petnajstem
               potovanju preko Slovenije ali se je to zgodilo ob prvem prestopu meje v Slovenijo? To
               vprašanje je na mizi sedaj že nekaj ur. Ministrica ne odgovori, nekaj twitta, nekaj
               tipka, nihče ji ne pomaga tam, da bi odgovor na to vprašanje dobili, ampak je
               pomembno. Kajti, če se je to zgodilo petnajstič, potem se sprašujem, kakšna so bila
               ravnanja do takrat pri vseh teh istih predpostavkah iste tiralice, ki je bila
               objavljena na Interpolu. Torej, odgovornost je v obeh primerih, ali se ni ravnalo
               tako, kot bi se moralo v tistih predhodnih primerih, v tem konkretnem, ko se je pa to
               zgodilo, se je pa tudi kršilo predpise domače in tudi konvencije.</p>
               <p>Gospod predsednik Državnega zbora je pač poskušal to umetelno razložiti, kako naj bi
               to potekalo s temi zadevami. Vendar če ima nekdo diplomatski potni list, ga ima
               zaradi tega, ker ima nek status. Če meni policija vzame vozniško dovoljenje in ji
               moram potem posebej pojasniti, da imam vozniško dovoljenje, oni ga pa v roki držijo,
               potem je nekaj narobe. Jaz imam status voznika z izpitom, tako kot ima tisti, ki ima
               diplomatski potni list, status diplomata z diplomatskim potnim listom. To je najbrž
               skoraj samo po sebi umevno. Taka ravnanja, ki se dogajajo, so po svoje kar hud
               problem. Moram reči, da bom sam to interpelacijo podprl, ker je ta zadeve treba
               razčistiti, je treba o njih odločiti in tudi ne glede na to, kako bo ravnala
               koalicija, bo to napotek za nadaljnja ravnanja in nadaljnje delo tako pri nas, v naši
               poslanski skupini kot najbrž tudi v koaliciji.</p>
               <p>Sedaj pa še nekaj besed tistim, ki bi radi opravljali kakšno drugo, bolj pomembno
               delo, kot je razprava o interpelaciji. Tisti ste že parkrat posebej se izpostavili in
               predlagali, da bi kaj takega počeli. Mislim, da ste imeli že kar nekaj koalicijskih
               sestankov na reprezentančnem gradu Brdo, veliko sestankov. Relativno veliko. Več kot
               v drugih obdobjih. Ali tam ali na vladi ali kjerkoli drugje bi lahko svoje ministre
               zadolžili, da vam pripravijo razvojne ukrepe. Več kot leto dni je minilo in do danes
               na mizi ni nobenega razvojnega ukrepa na niti enem področju! Če Vlada ne zmore, imate
               potenciala skoraj 60 poslancev v Državnem zboru. Mi smo predlagali kakšnih 30
               zakonov, 35 aktov – niste si vzeli časa, da bi jih proučili, ampak ste prebrali
               vsakič mnenje Vlade, ki pravi, da je zadeva preuranjena, da ni dovolj celovita, da je
               treba zadeve še proučiti. Leto dni proučujete, leto dni prebirate Zamurjence in pač
               na tak način razpravljate, ker to tako počnete, in se potem lahko sprašujemo o tej
               navedbi vašega kolega Radiča in čakamo. Mi čakamo. Bomo prišli v nedeljo, če bo
               treba, na državni praznik, če bo treba, da bomo odločali o razvojnih vprašanjih! Ne
               skrbite. Tudi še kaj bomo predlagali zraven zakona, ki ga boste predlagali. Samo ne
               očitajte nam tega, da bi radi počeli drugo. Za tisto drugo ste vsi vi zadolženi, pa
               niste storili še popolnoma nič. Popolnoma nič. Koalicijski poslanci niste vložili še
               nobenega zakona. Še nobenega. Preden usmerjate očitke na druge, najprej pometite pred
               svojim pragom.</p>
               <p>Kar pa zadeva odgovore na interpelacijo, pa bi tudi lahko poskrbeli, da bi gospa
               ministrica, da bi jo izvali, da bi jo vprašali ali bi jo pozvali, da odgovore na tri
               preprosta vprašanja, ampak očitno to za vas ni prioriteta, treba je potisniti glavo v
               pesek, se narediti idiota in pritisniti gumb <q>"proti"</q> – in vlak bo šel dalje. Hvala
               lepa.</p>
            </sp>
            <sp xml:id="SDZ7-Redna-11-2015-09-24.sp153">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima dr. Simona Kustec Lipicer.</p>
            </sp>
            <sp xml:id="SDZ7-Redna-11-2015-09-24.sp154">

               <speaker>DR. SIMONA KUSTEC LIPICER (PS SMC):</speaker>

               <p>Najlepša hvala, predsedujoča.</p>
               <p>Bom razpravljala samo okoli dejstev, dejstev, ki so plod kronologije, plod razprave
               današnjega dne in rezultat pravnih kategorij. Vse se pa nanašajo najprej na to,
               katere institute imamo v Državnem zboru oziroma v parlamentu na voljo, zato da
               nadzorujemo in kličemo na odgovornost izvršilni del politične oblasti, konkretno
               vlado oziroma posameznega ministra, in to vse na aktualnem obravnavanem primeru te
               interpelacije. Z enim samim ciljem, da poskušam sama sebi pa predvsem državljankam in
               državljanom, morebiti tudi ministrici, če ji bo kaj v pomoč, priti do odgovora na
               naslednje vprašanje. Ali je ta današnji dogodek interpelacijski rezultat zelo
               doslednega učbeniškega izvajanja opozicijskega instituta, kljub temu da, kot smo že
               skomunicirali na podlagah, v katere koalicijski del v parlamentu in sama ministrica
               tako po strokovni kot po pravni in splošni, objektivni plati močno dvomi oziroma jim
               celo, lahko rečemo, kategorično oporeka? Torej, ali je ta današnja razprava rezultat
               tega ali pa enega zelo premišljenega in dobro načrtovanega scenarija poslancev, ki so
               podpisali to interpelacijo in nam kreirali današnji dan v parlamentu? Torej, gremo
               najprej na pravna dejstva.</p>
               <p>V Državnem zboru so pravne osnove oziroma instituti, ki jih imamo na voljo poslanci
               za to, da kličemo na odgovornost naše ministre, nato da nam poročajo o svojem delu
               ali pa, da se zagovarjajo o tem, kar so naredili, treh vrst; tega najmočnejšega
               danes, to je interpelacijo, definira sama ustava. Ostala dva, to pa je klicanje
               ministrov na naša zasedanja v okviru delovnih teles ter postavljanje poslanskih
               vprašanj, pa definira poslovnik. Kaj lahko povemo o sami interpelaciji, ker je to
               plod današnje razprave oziroma sam scenarij današnjega dne? Torej, interpelacija,
               najmočnejši mehanizem – je treba navesti oziroma spomniti na par dejstev, o katerih
               se je tudi poskušalo manipulirati danes. Po Poslovniku po 250. členu, 251., 252. in
               253. členu lahko predsednik Vlade oziroma predsednik Državnega zbora interpelacijo,
               če je vložena s strani 10 poslancev, pošlje predsedniku Vlade oziroma ministru, na
               katerega se nanaša, in vsem poslancem in hkrati določi rok za odgovor, ki ne sme biti
               krajši od 15 dni in ne daljši od 30 dni. Torej, ministrica si je tule vzela rok 30
               dni. V čem je problem? Ne vem. Očitno v tem, da je zasledovala pravna poslovniška
               določila.</p>
               <p>In 251. člen. Odgovor Vlade oziroma ministra na interpelacijo predsednik Državnega
               zbora takoj pošlje vsem poslancem in Državni zbor razpravlja in odloča o
               interpelaciji najkasneje na prvi naslednji seji po prejemu odgovora Vlade oziroma
               ministra. Torej, to je danes oziroma v sklopu te redne seje. Tukaj je odgovor na to,
               na nekatere pomisleke, češ da je ministrica zavlačevala, da je iskala argumente za
               svoja pojasnila in tako naprej. Samo dosledno je zasledovala to, kar ji pravni red
               omogoča.</p>
               <p>Potem naslednji statističen podatek, preden bom šla dalje na konkreten primer. 35
               interpelacij je bilo do sedaj – 36? Po mojih informacijah 35 – od tega 10 samo na
               področju oziroma na resorju Ministrstva za notranje zadeve. Ta podatek je zgovoren
               sam za sebe, v resnici pa ni presenetljiv, ker je Ministrstvo za notranje zadeve
               osrednje konstitutivno ministrstvo v političnem sistemu, demokratičnem,
               parlamentarnem tudi. Tukaj pojasnilo in iz tega razloga tudi pravilno, da se še
               toliko večja pozornost delovanju Ministrstva za notranje zadeve oziroma ministru
               namenja.</p>
               <p>Zdaj pa si poglejmo, kaj se je dogajalo kronološko v okviru tega konkretnega primera
               oziroma – ja, obravnavanega primera današnje interpelacije. Kako je izgledala
               kronologija? Najprej: sam zaplet po mnenju naših opozicijskih kolegov, ki se je
               zgodil 17. 6., ko so slovenski policisti gospodu Haradinaju odvzeli prostost na
               podlagi srbske tiralice iz leta 2004. Poleg tega, da je bila takrat odvzeta gospodu
               Haradinaju prostost na ta dan in da se je zelo hitro potem odvilo tudi zaslišanje na
               Okrožnem sodišču v Kranju, se boste tisti, ki se zelo dobro spomnite vsega tega
               dogodka, spomnili tudi tega, da je bil dogodek izjemno celovito medijsko pokrit, kar
               pomeni, da so očitno že z letališča Brnik zelo dobro natančno informirali medije, kaj
               se je tam dogajalo, prav tako pa potem še z Okrožnega sodišča v Kranju. V redu in
               prav. To je eno od ključnih poslanstev oziroma namena demokracije, da so stvari javne
               in da so transparentne. Je pa nenavadno, ker se zelo veliko podobnih primerov dogaja,
               pa se to dogaja brez kamer in brez takšne medijske pozornosti.</p>
               <p>Potem pa naslednja zadeva. Dva dni kasneje, 19. 6., eden od podpisnikov iz Poslanske
               skupine Slovenske demokratske stranke postavi pisno poslansko vprašanje in pravi, da
               v skladu z 240. in 248. členom Poslovnika Državnega zbora posreduje, se pravi
               posreduje pisno poslansko vprašanje v zvezi s pridržanjem nekdanjega kosovskega
               premierja Ramusha Haradinaja, ki ga naslavlja na ministrico za notranje zadeve in na
               ministra za zunanje zadeve. Torej dva dni po tem dogodku že poslansko vprašanje. Zelo
               vzorno. Zelo dober učbeniški primer. Na njega pošljeta tako minister za zunanje
               zadeve kot ministrica za notranje zadeve odgovor. Vmes ni vložena nobena zahteva za
               sklic kakršnekoli seje matičnega delovnega telesa, kar imajo tudi možnost opozicijski
               poslanci, zato da bi se ta tematika naslovila tudi v okviru tega dogodka. Zakaj se to
               ne zgodi? Verjetno zaradi tega, ker poslanci, pobudniki interpelacije niso čakali,
               niso izgubljali časa in so 24. 6. že vložili interpelacijo.</p>
               <p>Naj se vrnem nazaj na pisno poslansko vprašanje. Ministrica za notranje zadeve je
               odgovorila na to pisno poslansko vprašanje, zdaj mogoče pa imam čas, da vam preberem,
               kaj je odgovorila. Zato, ker je odgovorila točno iste stvari, o katerih je govorila
               danes, o katerih smo koalicijski poslanci govorili danes, o teh dejstvih, nikakor pa
               ne o dejstvih, o katerih so govorili opozicijski kolegi – nekateri. Nekateri drugi
               opozicijski kolegi so govorili o vsebinah, ki danes z vsebinami interpelacije nimajo
               nikakršne zveze, da ne govorim še o tistih začimbah, ki so letele na osebno
               diskvalifikacijo ministrice v okviru današnje interpelacije in kažejo na raven
               bontona in kulture ne samo posameznikov, ki so se na ta način odločali razpravljati,
               ampak tudi celega državnega zbora. Torej, odgovor na pisno poslansko vprašanje enega
               od poslancev iz Poslanske skupine SDS s strani ministrice, tudi minister za zunanje
               zadeve mu je odgovoril – pa še zelo pomembna informacija, poslanec ni zahteval
               nikakršne dopolnitve na dani odgovor, kar ima tudi možnost in po vsej logiki bi
               človek pričakoval, da je bil z odgovorom zadovoljen.</p>
               <p>Ministrica v tem poslanskem vprašanju natančno pojasni, kako je celoten potek
               dogodkov – to, da danes obravnavano zadevo – potekal, kaj se je po postopkih, do
               katere točke je urgirala oziroma postopala policija in kaj se je potem dogajalo
               naprej. Pravi tako, da je na letališče 17. 6. Jože Pučnik, Ljubljana prispel gospod
               Ramush Haradinaj, da je v okviru redne mejne kontrole na izstopu iz schengenskega
               območja, da so policisti ugotovili, da je v podatkovnih bazah Interpola zabeleženo
               veljavno mednarodno iskanje zoper osebo, rdeče obvestilo, zoper omenjenega je na
               podlagi odredbe sodišča napisal Nacionalni centralni biro Interpola Beograd Srbija.
               Kot v vseh drugih primerih, da se v postopku s policijo nahaja mednarodno iskana
               oseba, je policija preko sektorja za mednarodno policijsko sodelovanje nemudoma
               kontaktirala razpisnika, ki je potrdil veljavnost razpisa. Oseba je bila skupaj z
               razpoložljivo dokumentacijo privedena k preiskovalnemu sodniku Okrožnega sodišča v
               Kranju, ki jo je prevzel v nadaljnji postopek. S tem je policija izvršila svojo
               nalogo v tem primeru.</p>
               <p>V primerih ugotovitve, da je oseba predmet mednarodnega iskanja v okviru Interpola,
               mora policija tako osebo takoj privesti k pristojnemu preiskovalnemu sodniku, ki
               prevzame postopek. Razpis mednarodnega iskanja osebe je izveden na podlagi odredbe
               pravosodnega organa države razpisnice, v tem primeru Srbije, in o sami veljavnosti
               iskanja v Sloveniji lahko odloča samo pravosodni organ Republike Slovenije.
               Nacionalni centralni biroji Interpola v državah članicah na podlagi odredb
               nacionalnih sodišč razpišejo mednarodna iskanja oseb ter izdajo tako imenovana rdeča
               obvestila Interpola. Rdeče obvestilo je obvestilo v imenu države, s katerim Interpol
               države članice obvešča o dejstvu, da je določena oseba iskana na podlagi
               tiralice.</p>
               <p>Skratka, še zelo podrobno natančno pojasnilo, kako celotna procedura poteka, pred tem
               pa informacija, kako se je v tem konkretnem primeru ta procedura tudi odpeljala.
               Skratka, objektivna strokovno podprta informacija, odziv na sklicatelja oziroma
               poslancu, ki ga je to vprašanje zadevalo, nikakršnega odziva nazaj, nikakršne
               polemike v zvezi s tem. Danes pa se zdi, kot da ta polemika še vedno visi v zraku.
               Sprašujem se, ali se ministrici pravzaprav očita, da je delala po pravilih oziroma da
               je policija delala po pravilih in da se ona v delo policije ni vmešavala. Tega
               odgovora pravzaprav skozi razpravo nismo dobili. Ko razmišljamo o tem, da institut
               opozicijskih oziroma sploh instituti, ki jih imamo na voljo parlamentarci za to, da
               kličemo na odgovornost politični vrh izvršne veje oblasti, ne smejo biti sami sebi
               namen, razmišljam, kako konstruktivno bi lahko tudi sami pristopili. Konstruktivni
               pristop seveda koalicijskih poslanskih skupin je ta, da nekako dodatno, z dodatnimi
               argumenti stojimo na strani ministrice. Kakšen bi bil pa lahko konstruktivni vidik
               opozicijskih poslancev, predvsem sklicateljev? Prosim, povejte, na kakšen način pa bi
               bilo prav in bi morala ministrica, ki jo interpelirate, potem ravnati v tem
               konkretnemu primeru. Nič o tem nismo slišali. Slišali smo samo o neki interpretaciji
               podatkov in realnosti, ki nas je zmedla. Pravzaprav zdaj ne vem več, v kateri sferi
               realnosti živim, ali živim v sferi realnosti, ki jo dokazujejo postopki, ki jo
               dokazujejo podatki, ki jo dokazujejo poročila, ki so se v resnici zgodila, ali pa v
               sferi, v svetu nekih interpretacij, o katerih vi govorite. Vsekakor sprejmem zelo
               legitimno, ampak, prepričajte me. Pa me niste; niste me ne s podatki, s katerimi
               želite pravzaprav zanikate to, kar je bilo v okviru tega procesa oziroma konkretnega
               dogodka storjeno, niti s tem, da bi povedli, kaj bi pa moralo in kako bi se pa moralo
               potem to odvesti oziroma izpeljati po vaših rešitvah oziroma po … <stage>/izklop
               mikrofona/</stage></p>
            </sp>
            <sp xml:id="SDZ7-Redna-11-2015-09-24.sp155">

               <speaker>PODPREDSEDNICA MAG. BOJANA MURŠIČ:</speaker>

               <p>Replika ali postopkovno?</p>
               <p>Replika, izvolite, gospod Šircelj.</p>
            </sp>
            <sp xml:id="SDZ7-Redna-11-2015-09-24.sp156">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovana podpredsednica.</p>
               <p>Seveda repliciram, ker jaz sem bil tisti poslanec in jaz sem tisti poslanec, ki je
               postavil to poslansko vprašanje. Mislim, da popolnoma legitimno, celo mislim – ko ste
               danes rekli, da dva dneva po tem dogodku –, da en dan prepozno. V bistvu poslansko
               vprašanje, če govorimo seveda, kakšen institut je poslansko vprašanje, je, da o
               določenem dogodku vprašaš, ne glede na to, kaj boš potem naredil iz tega. Jaz sem pač
               dobil odgovor in čisto tako, kot pravite, da sem na ta način dobil odgovor, pač
               popolnoma, kot ste rekli, da je to zelo dober učbeniški primer. Dobro, danes se ravno
               ne počutim, da sem v šoli, ampak kakorkoli že, tudi s strani profesorjev, mislim,
               nimam nobenih težav.</p>
               <p>Skratka, učbeniški primer je bil, takšen ali drugačen, in za tisti dogodek, glede na
               tisto vprašanje, sem bil s poslanskim odgovorom popolnoma zadovoljen in ni bilo
               nobene dodatne zahteve. Tukaj ni popolnoma nič narobe, upam, da ne mislite, da je
               karkoli narobe, vsaj jaz ne čutim, da je. In bom še dajal poslanska vprašanja.
               Interpelacija je pa nekaj drugega; interpelacija je pa seveda institut, ki ga ima
               opozicija v tem primeru, če ugotovi, da je minister ali Vlada deloval v nasprotju ali
               ne v skladju z nekimi pravnimi akti. In ta interpelacija tudi govori o tem, govori.
               Tukaj imamo tudi razloge, zakaj smo dali interpelacijo, kje so pravne podlage:
               nepravilnosti pri izvajanju 2. člena pogodbe med Republiko Slovenijo in med Republiko
               Srbijo in Črno goro o izročitvi, opustitve dolžnega ravnanja, Zakon o nadzoru državne
               meje, upoštevanje določb 29. in 42. člena Konvencije Združenih narodov … Ampak to je
               popolnoma drug institut kot poslansko vprašanje. Poslansko vprašanje je samo, da
               vprašam, tukaj pa je, da je bilo nekaj narejeno in potem opredelitev, zakaj to
               dejansko tudi je. In vse to je legitimno.</p>
               <p>Ne počutim popolnoma nič slabo, ker je to legitimen institut opozicije, da to
               dejansko naredi. Kakšen je scenarij, kakšna je režija, poglejte, ne se preveč
               ukvarjati s tem, dajte se z vsebino. Ker tisti scenariji, kakršnikoli že so,
               opozicije so vedno približno enaki:da gleda koaliciji in ministrom in vladi pod
               prste, da opozarjajo na dogodke, ki niso v skladu z zakoni ali ki niso v skladu z
               moralo ali v skladu z etiko ali kakorkoli že.</p>
            </sp>
            <sp xml:id="SDZ7-Redna-11-2015-09-24.sp157">

               <speaker>PODPREDSEDNICA MAG. BOJANA MURŠIČ:</speaker>

               <p>Gospod Šircelj, čas vam je potekel. Gospod Šircelj, čas vam je potekel za repliko.
               Lepo prosim, gospod Šircelj. Hvala.</p>
               <p>Predlagateljica, gospa Anja Bah Žibert, izvolite.</p>
            </sp>
            <sp xml:id="SDZ7-Redna-11-2015-09-24.sp158">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoča.</p>
               <p>Jaz sem v bistvu zelo vesela učnih minut vodje Poslanske skupine SMC, ki je natančno
               povedala, kakšen poslovniški postopek je glede vlaganja in poteka interpelacije
               oziroma kako pride ta na dnevni red. Se vam zahvaljujem predvsem zato, ker s tem
               negirate izjave vašega predsednika vlade, ki je zjutraj izjavil, da je interpelacija
               prišla na dnevni red v povsem nepravem času. Dobro jutro! Veste, res, morda je prišla
               za nekatere v nepravem času. Sicer se morate to tudi v poslanski skupini zmeniti, ker
               nekateri ste govorili, da je ob nepravem času, kolega Zajc je govoril, da je pravi
               čas, tako da to se tudi doma prej zmenite. Ampak kaj je pri tem najbolj pomembno, in
               to ves čas poudarjam, interpelacija je bila vložena junija. Če bi bila materija tako
               enostavna in tako pišmeuharska, kot ste jo nekateri želeli danes predstaviti, potem
               ministrica ne bi izkoristila maksimalnega časa. Če bi izkoristila na primer vsaj pol
               toliko časa, kot ga je na primer kolega Gorenak za svojo interpelacijo, bi jo
               obravnavali na julijski seji. In če bi ravnali vi odgovorno, potem bi danes imeli že
               drugo ministrico, ki bi verjetno dala še kakšna druga poročila o stanju, ki se ta
               trenutek dogajajo po Sloveniji. In še nekaj. Želeli ste špekulirati, da smo nekako ta
               tajming izbirali mi in da smo nekako želeli to pripeljati v dano situacijo danes.
               Gospa Kustec Lipicer, kaj pa, če to nekoliko obrnemo? Kaj pa, če ste špekulirali vi,
               da bi danes govorili o tej problematiki, za katero točno veste, da je problem, kajti
               v vseh 15 minutah kot vodja poslanske skupine niste bili sposobni niti enega
               argumenta, ki bi opravičil dejanja in negiral to, kar je bilo zapisano v
               interpelaciji? In razmišljam, da je bila morda špekulacija na vaši strani. Pa veste
               zakaj? Zato da ne bomo govorili o drugih problemih. O tem, ali ministrstvo dela dobro
               v času begunske krize, ali ministrstvo dela dobro v odnosu do policije in tako
               naprej. Morda pa je to vaša špekulacija, spoštovani! Ampak dejstvo pa je, da sem
               danes ministrici nič kolikokrat postavila ključno vprašanje: kolikokrat v tem času je
               gospod Haradinaj prešel slovensko mejo, kolikokrat se je iz Slovenije vračal in kdo
               potem ni opravil svojega dela? Če niso opravili svojega dela potem tisti policaji, ki
               so takrat delali na meji, ali so bile potem uvedene sankcije ali kako to poteka? Malo
               tako, eden tako, drug tako, pač kakšen je dan. Ali smo resna država ali nismo resna
               država? In, spoštovana poslanka, ko bomo dobili te ključne odgovore, potem boste
               lahko vsaj delno oporekali tej interpelaciji. V dani situaciji ji ne morete prav
               nič.</p>
            </sp>
            <sp xml:id="SDZ7-Redna-11-2015-09-24.sp159">

               <speaker>PODPREDSEDNICA MAG. BOJANA MURŠIČ:</speaker>

               <p>Replika. Ne nimate več časa, žal. Ne za repliko ne, ker gre v skupni čas.</p>
               <p>Besedo ima ministrica.</p>
               <p>Postopkovno, izvolite, dr. Simona Kustec Lipicer.</p>
            </sp>
            <sp xml:id="SDZ7-Redna-11-2015-09-24.sp160">

               <speaker>DR. SIMONA KUSTEC LIPICER (PS SMC):</speaker>

               <p>Hvala lepa.</p>
               <p>Zdaj bom svojim učiteljem v Državnem zboru pokazala, da sem se tudi že kaj od njih
               naučila. Prosim predsedujoča, da opomnite predlagateljico na to, kaj je danes vsebina
               razprave v okviru te interpelacije. Ne delo ministrice, ne vizija, ne soočenje,
               ubadanje z begunsko problematiko v okviru njenih pristojnosti, ampak interpelacija
               povezana s tem dogodkom konec junija na Brniku.</p>
               <p>Hkrati bi pa še eno stvar povedala bolj za naše državljanke in državljane, ki so se
               odločili spremljati to našo današnjo sejo, da imajo na spletni strani Državnega zbora
               na našo srečo natančne magnetograme tega, kar smo govorili, in iz katerih se lahko
               prepričajo, kaj smo govorili, ker namreč kolegi iz SDS si zelo pogosto privoščijo, da
               nas vzamejo iz konteksta zato, da to paše v njihovo podobo realnosti. Hvala lepa.</p>
            </sp>
            <sp xml:id="SDZ7-Redna-11-2015-09-24.sp161">

               <speaker>PODPREDSEDNICA MAG. BOJANA MURŠIČ:</speaker>

               <p>Kakšen je bil vaš postopkovni predlog? Ni ga bilo.<stage>/ oglašanje iz dvorane/</stage> Prosim
               lepo, sejo vodim jaz, ne vi. Lahko povem do konca, lepo prosim? Torej, šlo je za
               zlorabo postopkovnega predloga kot že danes nekajkrat. Nadaljujemo s sejo.</p>
               <p>Predlagateljica, gospa Anja Bah Žibert, izvolite.</p>
            </sp>
            <sp xml:id="SDZ7-Redna-11-2015-09-24.sp162">

               <speaker>ANJA BAH ŽIBERT (PS SDS):</speaker>

               <p>Poglejte, jaz verjamem, da je ta seja naporna, da traja že zelo dolgo, ampak bi pa
               pričakovala od poslancev, ki se k razpravi prijavijo, da vsaj prej preverijo, kaj je
               kdo govoril. Če ste poslušali moj uvodni nastop, potem ste natanko slišali, da sem
               govorila o zadevi Haradinaj. Ko sem vas opomnila, da še vedno nimamo konkretnih
               odgovorov, sem govorila o zadevi Haradinaj. Sem pa odgovorila na vaše špekulacije, ki
               niso imele pravzaprav nobene zveze s to interpelacijo. Ali danes govorimo o postopku,
               kako se vloži interpelacija, kot smo bili priča 15 minut vaši razpravi? Ne. Govorimo
               o vsebini interpelacije. Torej dajte razmisliti, kdo tukaj krši poslovnik.</p>
            </sp>
            <sp xml:id="SDZ7-Redna-11-2015-09-24.sp163">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima ministrica mag. Vesna Györkös Žnidar. Izvolite, beseda je vaša.</p>
               </sp>
            <sp xml:id="SDZ7-Redna-11-2015-09-24.sp163b">
               <speaker>mag. Vesna Györkös Žnidar:</speaker>
               <p>Hvala za besedo.</p>
               <p>No, mene zelo veseli, da prihajamo nekako v sklepno ravnino, glede na to, da se ves
               dan vrtimo v krogu in da smo dejansko na točki, ki je bila junija oziroma, če bom
               bolj blaga, na točki, na kateri smo začeli danes zjutraj. Danes je bilo veliko
               povedanega o neposrednem dostopu do podatkovnih baz Interpola, bilo je povedano glede
               pristojnosti policije, glede njihovih postopkov, glede mojih nadzorstvenih in
               usmeritvenih pristojnosti, odgovorjeno je bilo izrecno na vprašanje, zakaj Ramush
               Haradinaj ni bil prejet v Avstriji oziroma v Nemčiji in tudi v Grčiji, kjer je tudi
               dobil turistični vizum oziroma ob potovanju po drugih državah.</p>
               <p>Temeljni razlog, da se to vprašanje ponovno postavlja, ni v tem, da jaz na to
               vprašanje ne bi zadovoljivo odgovorila, razlog je nekje drugje. Namreč gospoda Tanka
               takrat ni bilo v dvorani, ko sem na to odgovorila, zato predlagam, da vas kolegi
               brifirajo, bom pa odgovorila na tisto, glede česar vi ocenjujete, da je izpadlo, ker
               vendarle sem zato tukaj, da odgovarjam na vaša vprašanja. Kar se tiče vprašanja,
               kolikokrat je posamezna oseba prestopila mejo in kam je bila namenjena, ni primerno
               ne samo z vidika varovanja pravic posameznika, ampak vam moram povedati, da glede
               števila prehodov čez mejo policija ne beleži vstopov in izstopov državljanov tretjih
               držav pri prehajanju zunanje meje preprosto iz tega razloga, ker nima za to pravne
               osnove. Poteka pa razprava na nivoju Evropske unije, tega verjetno ne veste,
               pogovarjali se bomo ministri v kratkem o tako imenovanem paketu pametnih meja,
               znotraj katerega bo predvidena tudi uredba o sistemu vstopa in izstopa. Prav tako
               zaznavam, da še vedno ni jasno, kaj se je pravzaprav dejansko zgodilo z Ramushem
               Haradinajem takrat, ko je bil v postopku policije. Začeli smo današnjo debato, da je
               bil v priporu. Potem sem pojasnila, da to ni bil pripor, zdaj govorimo o pridržanju.
               Dejansko pa je bila njemu samo odvzeta prostost. Po 552. členu Zakona o kazenskem
               postopku policija osebe v tem primeru ne more pridržati, samo privede ga lahko k
               preiskovalnemu sodniku, ki zoper to osebo nato odredi ustrezne omejevalne ukrepe. Kot
               vemo, sodišče je Haradinaju odvzelo potni list, ni mu ga odvzela policija, kot ves
               dan zatrjujete. In tudi v odgovoru sem že pojasnila, da policija ni odvzela potnega
               lista, sodišče ga je odvzelo.</p>
               <p>Tistega očitka glede tožilca Fišerja nisem čisto razumela glede na to, da sta si
               odvetnik in tožilec nasprotujoči si stranki in se dejansko ne moreta sklicevati na
               isti argument glede <stage>/ nerazumljivo/</stage>, kar se tiče odgovornosti. Bom pa povedala, da
               sem že včeraj pojasnila segment vaše argumentacije, ko govorite o strahu. Strah
               razpihujete vi. Tudi včeraj sem že gospodu Gorenaku pojasnila, da vendarle ima tukaj
               zelo lahko nalogo, ko povezuje strah z mojim resorjem oziroma z resorjem notranjih
               zadev, ker ga praktično ni področja na Ministrstvu za notranje zadeve, ki ga ne bi
               bilo možno v diskurz pripeljati skozi eksistenčni strah, torej skozi strah, skozi
               grožnjo, skozi izredne razmere, skozi tako imenovani dan X, če citiram gospoda
               Gorenaka v včerajšnjem prvem delu današnje interpelacije, ker menim, da je danes
               drugi del interpelacije.</p>
               <p>Tukaj bi prav tako gospoda Gorenaka malce dobronamerno opozorila oziroma mu
               svetovala, da ko v istem stavku uporablja besedo minister in prikriti preiskovalni
               ukrepi, bodite malce bolj oziroma imejte malo večjo mero občutljivosti, ker zelo
               zastrašujoče to deluje. Nedvomno je, da minister, konkretno jaz kot ministrica za
               notranje zadeve moram uživati zaupanje parlamenta, torej subjekta, ki mi pravzaprav
               to politično funkcijo podeli. To zaupanje, vsaj tako jaz menim, se v prvi vrsti
               navezuje neposredno na obveznosti, ki izhajajo iz mojega oziroma iz dodeljenega
               mandata. Pa tudi obratno velja. Izguba zaupanja nikakor ne more temeljiti na kršitvi
               obveznosti, ki izhaja iz ministrskega mandata. Usmerjanje in nadzor nad delom
               policije in krovna moja dolžnost nevmešavanja v operativno delo policije so zagotovo
               dolžnosti mene kot ministrice za notranje zadeve. To je jasno opredeljeno v Zakonu o
               organiziranosti in delu policije, tako da tukaj nekega globokega diskurza mislim, da
               ni treba, pa tudi danes je bilo detajlno pojasnjeno. Danes smo vsi tukaj v imenu
               ljudstva, torej ne zato, da bi se imeli radi ali da bi se razumeli, in jaz mislim, da
               pričakovanje volivcev nedvomno je, da imamo policijo, ki je strokovna, neodvisna,
               apolitična in ki v prvi liniji dejansko udejanja pravno državo – torej po dorečenih
               pravilih, v naprej dorečenih pravilih brez izjem, kajti sicer bo to mrtva črka na
               papirju. In če to ni pričakovanje Slovenske demokratske stranke, potem pa res imamo
               hudičev problem.</p>
               <p>Kot je že povedala vodja poslanske skupine in se z njo popolnoma strinjam, ki je
               zelo dobro argumentirala tudi ta segment, in sicer v zadevi Haradinaj pravzaprav tudi
               mene čudi, da ni bila sklicana vsaj seja pristojnega matičnega odbora, glede na to,
               da pravite, da je to tak hud problem, ki meji že na škandal, na katero po naravi
               stvari in po neki naravni hierarhiji bi bil vabljen tudi generalni direktor policije,
               ki pa je v bistvu v prvi vrsti neposredno odgovoren za delo policije in tudi ima
               možnost neposrednega vplivanja na ravnanje svojih podrejenih. On bi tudi pojasnil
               kako in kaj, ne pa da je bil prisiljen tudi on v medijih, kar je nek krovni očitek,
               ki lebdi nad nami že ne vem koliko časa, da tudi on ne bi bil prisiljen v medijih
               komentirati celotno zadevo in pred celo slovensko javnostjo pohvaliti policista, ki
               je ravnal tako, kot je ravnal, ko je izpeljal postopek na meji, ko se je oseba, ki je
               bila pod veljavnim mednarodnim tiraličnim iskanjem, pripeljala k preiskovalnemu
               sodniku.</p>
               <p>To sem že poudarila, da policija ni odvzela potnega lista, da ni bil v priporu in da
               tudi ne gre za pridržanje, da gre za 525. člen Zakona o kazenskem postopku. Bom pa še
               povedala nekaj drugega. Danes jaz sploh nisem slišala, kateri zakon in kateri člen
               naj bi policija kršila. Po tej dolgourni razpravi še vedno nismo definirali
               bistvenega elementa, kateri zakon in kateri člen je slovenska policija kršila v
               primeru Ramusha Haradinaja.</p>
               <p>Pravzaprav vrsta odgovornosti, gospa Irgl, sploh ni bistvena, subjektivna,
               objektivna, osnovno vprašanje v tem trenutku je, ali lahko ljudje še vedno verjamejo,
               da pravna države deluje. Jaz menim, da policija dela po zakonu, po načelu
               enakopravnosti. In dokler sem na funkciji ministrice za notranje zadeve, ki se je ne
               oklepam, da ne bo kakšne napačne percepcije, zlorabe policije v politične namene ne
               bo. In to sem že dokazala s svojim dosedanjim ravnanjem, in to bom dokazovala tudi v
               bodoče. Seveda se kot ministrica za notranje zadeve zavedam, da poleg politične
               odgovornosti nosim tudi pravno odgovornost za svoje delovanje, kar mi je kot pravnici
               vendarle jasno že glede na mojo izobrazbo. Pravni vidik politične odgovornosti je
               seveda urejen z ustavo, z zakoni in z drugimi predpisi. Seveda se strinjam, da nosim
               tudi odgovornost za delovanje svojega ministrstva, torej za politiko ministrstva in
               za njeno izvajanje v posamičnih primerih in odgovornost za delo ljudi, ki so mi
               podrejeni, ampak v okviru pristojnosti ministrstva. To pa je tista zunanja meja, ki
               danes ni bila poudarjena. Za izvajanje pristojnosti drugih ministrstev oziroma drugih
               resorjev celotne vlade ali pa sploh za sistemske rešitve iz preteklosti minister ne
               more odgovarjati vsaj ne v kontekstu, kot je današnji, ko se dejansko uveljavlja
               oziroma že skorajda izsiljuje moja individualna odgovornost. Tukaj zaznavam en
               razkorak v argumentu, ki pa mislim, da je pravno in politično zelo bistven. Očitki,
               ki merijo na mojo neposredno odgovornost, so nerazumljivi, zgrešeni oziroma
               pravzaprav povsem neutemeljeni in jih je v teh interpolacijskih očitkih pravzaprav
               potrebno iskati. Moram pa tudi reči, da zaznavam en zelo zanimiv podton. Ta zgodba se
               dva dni vrti okoli enega jedra, ki se je sedaj nekako razlezlo in ni tako več
               zaznavno, in sicer da pojasnjujemo razliko med vodenjem resorja in pa v bistvu
               komuniciranjem z javnostjo glede operativnih podatkov delovne skupine. Tako smo
               začeli. Tako smo začeli včeraj. Tudi zaznavam, da poslance zelo po eni strani skrbi
               begunska problematika, po drugi strani niste prisotni na seji, ne razpravljate, me
               nič ne vprašate, to je bilo včeraj, hkrati pa kritizirate moje ravnanje, ampak v
               kontekstu mojega nastopanja v javnosti. Jaz tega ne razumem. To je pa že, po moje,
               višja matematika. In to je pravzaprav … <stage>/ oglašanje iz dvorane/</stage> Prosim? Veste, resor
               se ne vodi po principu piarja, država pa tudi ne. Ampak to smo že razčiščevali
               včeraj.</p>
               <p>Celotna razprava o tem, ki je tudi danes bila nekako nakazana, kaj bi bilo treba
               storiti v bodoče, tudi ta segment se je pojavljal. Ne glede na dejstvo, da sistemske
               spremembe niso v domeni Ministrstva za notranje zadeve, so pravzaprav popolnoma
               brezpredmetne. Sistem je tak že leta. Pravzaprav je primer dobre prakse, kot smo tudi
               pojasnili z argumentacijo, ki jo pravzaprav zastopa tudi Interpol. Tak je bil tudi v
               času vladavine SDS. Zato je ta interpelacija ne nazadnje neko izsiljevanje
               individualne odgovornosti, kot je tu danes bilo poudarjeno s strani koalicijskih
               poslancev z namenom načrtne slabitve funkcionalne moči vlade, in to v teh časih, ko
               se dejansko celotna Evropa pravzaprav srečuje z geostrateškimi spremembami sveta. Jaz
               mislim, da to ni državotvorno ravnanje. Pravzaprav je zanimivo, da se meni že od
               začetka mandata očita obratno kot mojim predhodnikom. Torej, da ne vršim nedopustnih
               političnih pritiskov na organ odkrivanja in preiskovanja, torej policijo. Od policije
               zahtevam v vsakem primeru, da dela zakonito, strokovno in neodvisno in po mojih
               obveznih navodilih in usmeritvah, katerih namen je ravno doseganje takšnega način
               dela. To ne nazadnje, spoštovane poslanke in poslanci, je ena od pojavnosti delovanja
               pravne države, ki je tudi ena od zavez vlade dr. Mira Cerarja. Predsednik vlade od
               vseh ministrov zahteva, da sledimo temu imperativu, kar je še toliko bolj izraženo
               pri resorju notranjih zadev, ki ga vodim jaz. Ker ne nazadnje pravna država se začne
               pri policiji in pri policiji ste tudi lahko konča, če se policiji ne zagotovi
               nemoteno operativno in apolitično delovanje.</p>
               <p>Glede subjektivne odgovornosti sem pojasnila, da pravzaprav meni kot resorni
               ministrici ni moč očitati nekega krivdnega ravnanja. Res pa je, da odgovarjam tudi
               objektivno. To je nekako danes bilo poudarjeno, da ta vidik ni bil primerno
               naslovljen in seveda je povsem upravičeno, da se pogovarjamo tudi o objektivni
               odgovornosti, in to pozdravljam v vsakem primeru, ker vendarle v izvršilni veji
               oblasti je skoncentrirana ena velika moč in ne nazadnje je treba tudi poudariti, da
               so na enem ministrstvu zelo kompleksne relacije in ena organizacijska razvejanost, ki
               terja, da je prisoten tudi mehanizem hierarhične odgovornosti. Seveda je minister
               izpostavljen tudi za dejanja, na katera nima neposrednega vpliva, vendar pa če se
               tukaj lahko obrnem na članek, ki ga je dr. Cerar objavil že leta 1998, ki se tudi
               pogosto uporablja v teh debatah na temo interpelacij – tudi ta odgovornost ima svoje
               zunanje okvire, ima svoje meje, ki jim je dr. Cerar že leta 1998 pravil <q>"politično in
               pravno področje ministrstva in ministra"</q>. Ta zunanja meja danes ni bila definirana in
               mislim, da je to zelo pomembno z vidika te konkretne zadeve, o kateri se danes
               pogovarjamo. Tudi če bi zavzeli najširšo možno interpretacijo moje politične
               odgovornosti kot ministrice za notranje zadeve, za sistem mednarodnih tiralic, ki je
               bil enak v času ministrovanja mojih predhodnikov, ne morem odgovarjati, saj nimam
               pristojnosti selekcioniranja mednarodnih tiralic in tudi ne odločanja, koga naj
               policija privede k preiskovalnemu sodniku in koga ne. Sploh pa nimam pristojnosti za
               enostransko spreminjanje sistema, zaradi katerega nas hvali sam Interpol. Ampak bom
               to argumentirala v obratni smeri. Če bi ugotovili, da je slovenska policija osebo, ki
               je bila pod veljavnim mednarodnim iskanjem Interpola – ampak tu ne govorimo o Ramushu
               Haradinaju, govorim sistemsko – ko je to dejstvo ugotovila, ga hladnokrvno spustila v
               schengenski prostor, bi pa res imeli težavo in bi dejansko celotna Evropa v primeru
               najhujšega scenarija, na katerega je spoštovana poslanka nekako nakazovala v svojih
               izvajanjih, bi dejansko cela Evropa kazala na nas. To me pravzaprav čudi, glede na
               to, da ravno Slovenska demokratska stranka je prva pri poudarjanju problematike
               prepustnosti schengenskih meja, tujih terorističnih borcev in podobnih pojavov, kar
               jaz nadvse pozdravljam, ker menim, da ta vidik je pomemben tudi v kontekstu celotne
               razprave, ki trenutno poteka na nivoju Evropske unije. Zato me čudi oziroma ali ste
               morda spremenili doktrino, da je treba izvajati nadzor nad osebami, ki vstopajo in
               izstopajo čez mejo EU, ali bomo se vsi kar mimo Interpolovih tiralic s turističnimi
               vizami sprehajali, kolikor nas je volja. Zelo zanimiv koncept nacionalne varnosti.
           </p>
            </sp>
            <sp xml:id="SDZ7-Redna-11-2015-09-24.sp164">

               <speaker>PREDSEDNIK DR. MILAN BRGLEZ:</speaker>

               <p>Če sem prav razumel, sta dve repliki.</p>
               <p>Najprej dr. Vinko Gorenak, izvolite.</p>
            </sp>
            <sp xml:id="SDZ7-Redna-11-2015-09-24.sp165">

               <speaker>DR. VINKO GORENAK (PS SDS):</speaker>

               <p>Hvala.</p>
               <p>Zelo na hitro, ker se bom držal časa. Ne vem, zakaj vas je strah prikritih
               preiskovalnih ukrepov. Ja, saj to je v uporabi. Jaz upam, da jih nadzirate. Nadzirati
               jih morate, to je problem. Mene jih ni strah. Še enkrat, jaz pa moji kolegi ne širimo
               nobenega strahu, gospa ministrica. Opozarjamo pa na situacijo, kaj bo na dan x, če vi
               danes ne boste ukrepali. Danes so nam Madžari postavili na meji z nami žično ograjo.
               Danes. Glejte, tujci delajo, mi pa še kar. Vidve pa tu sedita, saj tudi danes morata,
               pa še nismo nič slišali, da bi kaj naredili. Ne, ne, ministrica mora, ta druga
               ministrica pa ne, da smo si na jasnem. Mogoče bi delala načrte, bi bilo bolj
               koristno. Bojim se, ministrica, da vi jemljete nevmešanje v policijo z drugačnega
               kota, kot v zakonu piše. Nevmešanje v delo policije ne pomeni nadziranja dela
               policije. Vi morate nadzirati delo policije, vi morate dajati usmeritve. Pet minut po
               tistem, ko so se zgodile v Mariboru prve demonstracije, poudarjam, prve
               demonstracije, je direktor imel na mizi usmeritve, kako morajo delati in navodilo po
               12. členu, kako me morajo obveščati.</p>
               <p>Sedaj pa še čisto za zaključek, jaz vas četrtič sprašujem, kdaj ste bila obveščeni po
               12. členu. Nisem dobil odgovora. Sedaj bom napisal na spletno stran, pa vas javno
               vprašal, pa mi odgovorite, medijem odgovorite, kdaj ste bili obveščeni, ne meni. Če
               meni nočete preprosto odgovoriti. Torej očitek, rekli ste, da je policista pohvalil
               direktor. Jaz nimam nobene pripombe, da je direktor pohvalil policista, tistega, ki
               se mu je na ekranu izpisalo, da ga je treba prijeti. Problem je drugje. Problem so
               tisti, ki niso poskrbeli, da bi se policistu ne napisalo, da ga je treba prijeti.
               prejeti. Tisti so problem, ne pa policist. Tako da smo si na jasnem. Zdaj pa pravite,
               da očitek lebdi v zraku. Meni nič ne lebdi. Jaz sem na dveh nogah, nič ne lebdim.
               Imam občutek, da včasih vi malo lebdite v zraku. Še vedno po 10 urah razprave mi
               niste odgovorili na temeljno vprašanje. Vsi trdite, koliko je bilo zakonito delo. Ja,
               boga ti, povejte enkrat, povejte, zakaj je naš policist na ekran dobil podatek, da je
               osebo treba prejeti, in zakaj tega ni dobil angleški, nemški, francoski pa ne vem
               kateri še policist še. Poglejte, po dveh urah in pol razprave tega odgovora ni, po
               tolikih urah ni tega odgovora, ga nimamo. Ga nimamo. Jaz vam ga ponujam po
               glasovanju. Vas vabim, da se ustavite pri meni. In za zaključek. Glejte,
               interpelacija je poskus prevzema oblasti mimo legitimnih ustavnih sredstev, ste
               rekli. Jaz mislim, da se boste zdaj opravičili. Pa se niste. Jaz vam bom tudi tukaj
               postavil možnost in ogledalo na svoji spletni strani, pa odgovorite, če boste
               odgovorili. Hvala lepa, sem že čez.</p>
            </sp>
            <sp xml:id="SDZ7-Redna-11-2015-09-24.sp166">

               <speaker>PREDSEDNIK DR. MILAN BRGLEZ:</speaker>

               <p>Druga replika.</p>
               <p>Drugo repliko ima mag. Andrej Šircelj.</p>
            </sp>
            <sp xml:id="SDZ7-Redna-11-2015-09-24.sp167">

               <speaker>MAG. ANDREJ ŠIRCELJ (PS SDS):</speaker>

               <p>Ja, hvala lepa spoštovani predsednik.</p>
               <p>Replika je na to, ker je spoštovana ministrica rekla, da danes ni slišala nobenega
               zakona, nobene pravne norme, ki naj bi jo dejansko kršila. Jaz ne bom, tako kot je
               rekla kolegica Simona Kustec Lipicer, da je tukaj nek scenarij zadaj, rekel, da ima
               zdaj ministrica nek scenarij zadaj. Jaz mislim, da ga nima. Ampak jaz sem že malo
               prej, pred desetimi minutami omenil dve mednarodni pogodbi, ki sta tudi napisani v
               našem pisnem izdelku o interpelaciji. Mednarodne pogodbe po 8. členu Ustave v skladu
               s splošno veljavnimi načeli mednarodnega prava in mednarodnimi pogodbami obvezujejo
               Slovenijo. To je 8. člen Ustave. To se pravi, zakon in drugi predpisi morajo biti v
               skladu s splošno veljavnimi načeli mednarodnega prava in z mednarodnimi pogodbami, ki
               obvezujejo Slovenijo in naprej. Ratificirane in objavljene mednarodne pogodbe se
               uporabljajo neposredno. Jaz mislim, spoštovana ministrica, jaz verjamem, da je dolg
               dan in da morda kaj preslišite, ampak ravno zaradi tega jaz še enkrat navajam člen
               ustave in še enkrat navajam tukaj 2. člen Pogodbe med Republiko Slovenijo in
               Republiko Srbijo o izročitvi. Govorimo tudi o členu, in Črne gore, s čimer je bila
               nezakonito odvzeta prostost gospodu Haradinaju. Govorim o Zakonu o nadzoru državne
               meje, o upoštevanju določb 29. in 42. člena Konvencije Združenih narodov o posebnih
               misijah. Vse to je bilo sprejeto v skladu z 8. členom Ustave Republike Slovenije. In
               to so tisti pravni akti, ki vam jih ta interpelacija dejansko očita. Še enkrat sem
               ponovil, ker je to napisano, in to z močnejšimi črkami v tej interpelaciji. Tako samo
               pojasnjevalno, ker jaz ne želim, da bi zdaj dobil nekdo občutek, da je to kar na
               pamet – ni na pamet – in da tukaj ne govorimo o tem, da gre za kršenje določenih
               pravnih aktov, ki veljajo v skladu z ustavo v Sloveniji. Ne grem pa zdaj v to, ali se
               vi s tem strinjate ali ne. To je zdaj drugo vprašanje. Jaz samo govorim o tem, kaj
               vam ta interpelacija dejansko očita. Hvala lepa za pojasnilo.</p>
            </sp>
            <sp xml:id="SDZ7-Redna-11-2015-09-24.sp168">

               <speaker>PREDSEDNIK DR. MILAN BRGLEZ:</speaker>

               <p>Ali je bila še ena replika?</p>
               <p>Jože Tanko, replika, izvolite.</p>
            </sp>
            <sp xml:id="SDZ7-Redna-11-2015-09-24.sp169">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Najprej bi pričakoval, da bi predsedujoči ministrici razložil, da poslanci Državnega
               zbora lahko sedimo v dvorani ali pa spremljamo razpravo poslancev in vabljenih na
               sejo v svojih prostorih, ker imamo radio in tudi televizijo. Tako da vas prosim, da
               ministrico opozorite, da to ni njen problem, če sem jaz v dvorani, to je moja pravica
               in način dela. In bil sem večinoma v dvorani. Žal pa moram žalostno ugotoviti, da
               nisem slišal niti ene argumentacije na vprašanja in razloge, zaradi katerih smo dali
               interpelacijo. In smo tudi napisali zaradi katerih razlogov. Niti enega.</p>
               <p>Ministrica in koalicija se tu branijo, da ministrica ni kriva. Ampak kdo je kriv?
               Predsednik Vlade je tu sedel, ministrica je dejala tu, da smo zlorabili Ustavo in
               Poslovnik in zlorabili institut interpelacije, vendar to potem pomeni, da je treba
               interpelirati predsednika Državnega zbora, ker je ta postopek sploh spustil v
               proceduro. Dejstvo pa je, da je nastal mednarodni škandal, da so nastale gospodarske
               posledice, da smo napisali, kateri problemi so bili, v petih točkah. Ministrica ni na
               niti enega odgovorila v tej obrazložitvi in tudi ni dala nobenega podatka ali
               argumenta o tem, da nekaj, kar smo jo vprašali, nima nobene podlage. Da v tej državi
               nihče ne ve, ali je bil Haradinaj prijet ob prvem prehodu preko meje ali pri
               petnajstem, je nekaj narobe v sistemu. Če gre za nekoga, ki je evidentiran po
               mednarodni tiralici. Gospod predsednik, to je problem za nadzor meje, to je problem
               za ažuriranje evidenc in tako naprej. V tej državi ne funkcionirajo te stvari že pri
               čisto utečenih zadevah, kot je Interpolov sistem in pa evidenca tiralic. Ne
               funkcionira. Za to nosijo objektivno odgovornost osebe. Nosi jo ministrica za
               notranje zadeve, če pa ta gospa ne, potem je pa še kakšen drug v vladi, je pa
               objektivno odgovoren predsednik Vlade za to, ker ti sistemi ne delujejo, ker on je
               koordinator vsega.</p>
               <p>Pa še nekaj. Predsednik Vlade je očital, da so naše navedbe neresnične. Niti eden
               predstavnik Vlade tega ni komentiral oziroma ni dokumentiral. Ministrica za obrambo
               kljub pozivom pa tudi ni potrdila, ali se je dejansko kaj zgodilo s tistimi našimi,
               ki so bili na misiji na Kosovu.</p>
            </sp>
            <sp xml:id="SDZ7-Redna-11-2015-09-24.sp170">

               <speaker>PREDSEDNIK DR. MILAN BRGLEZ:</speaker>

               <p>Čas.</p>
            </sp>
            <sp xml:id="SDZ7-Redna-11-2015-09-24.sp171">

               <speaker>JOŽE TANKO (PS SDS):</speaker>

               <p>Skratka, cel kup lukenj … <stage>/ izklop mikrofona/</stage></p>
            </sp>
            <sp xml:id="SDZ7-Redna-11-2015-09-24.sp172">

               <speaker>PREDSEDNIK DR. MILAN BRGLEZ:</speaker>

               <p>Čas.</p>
               <p>Besedo ima ministrica za notranje zadeve mag. Vesna Györkös Žnidar.</p>
            </sp>
            <sp xml:id="SDZ7-Redna-11-2015-09-24.sp173">

               <speaker>MAG. VESNA GYÖRKÖS ŽNIDAR:</speaker>

               <p>Kot poteka današnja razprava, verjetno ne bomo prišli skupaj, ampak mislim, da se
               lahko strinjamo glede ene stvari, ki pa je bistvena, da policija v konkretnem primeru
               ni kršila 525. člena Zakona o kazenskem postopku, in mislim, da je to zame najbolj
               bistven odgovor v tem trenutku.</p>
               <p>Glede vprašanja, kdo je kriv ali pa ni kriv, če je sploh kdo kriv, pa mislim, da ni
               v moji domeni, da jaz o tem odgovarjam danes. To je pravzaprav vaša odgovornost, da
               vi ugotovite, ker vendarle imate vse primerne vzvode za ugotovitev tega vprašanja. Je
               pa res, poslanec dr. Gorenak, res vam nisem odgovorila, ampak čisto zato, ker mi je
               po pomoti izpadlo, ogromno vprašanj je bilo. Obveščanje je potekalo tako kot v vseh
               teh primerih, ko se postopek začne oziroma ko teče. Tukaj ni bilo nobenih
               posebnosti.</p>
            </sp>
            <sp xml:id="SDZ7-Redna-11-2015-09-24.sp174">

               <speaker>PREDSEDNIK DR. MILAN BRGLEZ:</speaker>

               <p>Najprej kolega Jože Tanko. Replika spet? Upam, da bo res.</p>
            </sp>
            <sp xml:id="SDZ7-Redna-11-2015-09-24.sp175">

               <speaker>JOŽE TANKO (PS SDS):</speaker>

               <p>Hvala lepa. Gospod predsednik, če ne bo replika, me boste pa poslali na tečaj.</p>
               <p>Poglejte, ministrica, mi ne govorimo danes pri tej točki o policiji, ampak govorimo
               o ministrici, ki je objektivno odgovorna, da so se zgodile neke stvari v sistemu, in
               da so te stvari, ki so se zgodile, pravite odvzem prostosti Haradinaja, določene
               situacije in določene posledice. In mi govorimo samo o tem. Nam ni treba mešati
               nobene policije zraven, ker mi o tem ne razpravljamo. Mi razpravljamo o delu ministra
               ali pa ministrice za notranje zadeve. To smo v tej svoji interpelaciji utemeljili.
               Nič drugega. In to opletanje, da vi poskušate stalno nekam preusmeriti diskusijo na
               neko področje, ki ni predmet teme, ki tudi v tem primeru ne more biti, pomeni samo
               dvoje: ali se izogibate odgovornosti ali pa ne razumete instituta interpelacije.
               Mislim, da je to drugo bolj verjetno. Na tak način res ne moremo priti skupaj.</p>
               <p>Ampak dejstvo je, da so nastale mednarodne posledice, da je nastala gospodarska
               škoda, da je nastalo cel kup drugih stvari in za to je nekdo objektivno odgovoren. V
               tem primeru je to ministrica za notranje zadeve. Ko pa bo, gospa ministrica, razprava
               o delu policije, in to morda kdaj bo, morda bo to celo zahtevala koalicija na kakšni
               seji odbora za notranje zadeve ali pa na plenarni seji Državnega zbora, bomo govorili
               pa o drugih stvareh. Tokrat pa govorimo o vaši odgovornosti in tega se je treba
               počasi zavedati. Hvala lepa.</p>
            </sp>
            <sp xml:id="SDZ7-Redna-11-2015-09-24.sp176">

               <speaker>PREDSEDNIK DR. MILAN BRGLEZ:</speaker>

               <p>Gospod Gorenak tudi replika? Saj drugega nimate. Ja, imate čas za repliko.</p>
            </sp>
            <sp xml:id="SDZ7-Redna-11-2015-09-24.sp177">

               <speaker>DR. VINKO GORENAK (PS SDS):</speaker>

               <p>Ja, ministrica, nisem razumel. Tam so sekunde pomembne, ne minute. 12. člen je jasen,
               v odgovor ste pa rekli, <q>"tako kot običajno"</q>. Jaz ne vem, kakšni so običaji zdaj, jaz
               vem, kakšni so bili prej. Jaz prosim za uro, pa minuto, ne? Ja seveda, ja, kaj pa?
               Jaz moram reči, da je 12. člen zakona povsem jasen. In sem natanko povedal, kaj sem
               naredil sam v Mariboru. Nekaj minut po tistem je imela policija usmeritve in tudi
               jasno naročilo, kako me je treba obveščati v skladu z 12. členom. Seveda ne za vsako
               malenkost, ampak za primere smrti, za primere kakršnekoli uporabe sile ali poškodb,
               bom rekel, na eni ali drugi strani. Ostalo seveda ne. Taka navodila sem dal v skladu
               z zakonom. Jaz vas tu nisem razumel, zato želim, kakšni so zdaj običaji, ker ste
               rekli,<q>" tako kot običajno"</q>. Hvala.</p>
            </sp>
            <sp xml:id="SDZ7-Redna-11-2015-09-24.sp178">

               <speaker>PREDSEDNIK DR. MILAN BRGLEZ:</speaker>

               <p>Besedo ima predlagateljica gospa Anja Bah Žibert.</p>
            </sp>
            <sp xml:id="SDZ7-Redna-11-2015-09-24.sp179">

               <speaker>ANJA BAH ŽIBERT (PS SDS):</speaker>

               <p>Hvala za besedo, predsedujoči.</p>
               <p>Jaz bi se najprej na začetku zahvalila ministrici, ki je večkrat poudarila, da
               prihaja iz pravnih krogov, da obvlada pravo, pravila in predvsem, da prihaja iz
               sodnih dvoran. Hvala za to, da ste nam nekako opisali tudi svoj življenjepis. Ampak
               če ste ga že, zakaj niste povedali tudi, da prihajate iz Banke Slovenije? Meni se zdi
               to v teh trenutkih zelo pomembno. Vsi vemo, kakšno stanje je v naših bankah, in
               predvsem je to zame ključno tudi zato, ali lahko nekatere odgovore jemljemo kot
               verodostojne ali nekoliko manj. Namreč nekatere stvari poudariš, drugim se izogneš.</p>
               <p>In sedaj še h konkretni vsebini. Rekli ste, da v celotni razpravi niste slišali
               nobene kršitve zakona, ki naj bi vam bila očitana. Zdaj jaz ne vem, mislim, da ste
               res sedeli cel dan v dvorani, ampak to bi pa zagotovo morali slišati, ker smo to
               ničkolikokrat omenili. In še več. Ni šlo samo za kršenje zakonov, šlo je tudi za
               kršenje Ustave Republike Slovenije. Res pa je, da smo ob tem navedli še številne
               druge razloge, zaradi katerih ste objektivno odgovorni za nastalo situacijo in
               posledice.</p>
               <p>Ministrica, vi pravite, da ste v svojem dogovoru odgovorili na vse. Zdaj pa vas
               sprašujem, na eni strani pravite, da zelo vestno opravljate svoje naloge in dajete
               usmeritve delu policije, torej tudi policije, ki opravlja naloge na meji, na drugi
               strani pa ste v eni od svojih današnjih izjav dejali, da je od vsakega policista
               odvisno, kako bo opravil svojo nalogo in na kakšen način. Sedaj mi pa povejte: ali
               delujemo v skladu z zakonom in usmeritvami ali so dejansko policisti prepuščeni sami
               sebi?</p>
               <p>Prav tako ste izjavili, da je gospod Haradinaj ničkolikokrat, to ste tudi sami
               nekako izpostavili, potoval znotraj meja schengna. Kako pa potem poznate ta podatek?
               Ne poznate pa podatka, kolikokrat je prečkal Slovenijo ali kolikokrat je v Slovenijo
               v tem času prišel. Ministrica, to so ključne informacije danes ravno zato, ker če jih
               ne dobimo, očitki, ki smo jih predlagatelji navedli v interpelaciji, več kot držijo.
               Gospod Haradinaj je potoval več kot petdesetkrat. In kar naenkrat, ko je prišel zopet
               v Slovenijo, je bilo vse narobe. Torej nekdo ni opravil svoje naloge tako, kot bi jo
               moral. Ampak za to ni kriv policist. Za to ste krivi vi. In ne nazadnje tudi če je
               prišlo do zapleta, zagotovo ste bili pravočasno obveščeni in bi dejansko lahko s
               svojim hitrim posredovanjem zadevo rešili brez posledic. Ampak tega niste storili.</p>
               <p>Kolegice in kolegi! Mi smo v šestih točkah jasno navedli, česa je objektivno
               odgovorna ministrica za notranje zadeve. Jaz vem, da koalicijski poslanci, tudi če bi
               tukaj notri spisali novo ustavo, bi rekli, da to je tako nepomembno. Kajti za njih je
               vsak dokument, ki ga predlaga Slovenska demokratska stranka, nepomemben, nevsebinski
               in nima nobene podlage. Ampak čudi me za tiste ostale, da ne premorete niti toliko
               odgovornosti, da uvidite, da je bila z ravnanjem zaradi objektivne odgovornosti
               ministrice za notranje zadeve storjena Sloveniji ogromna škoda na različnih
               področjih, tako politični, gospodarski in tudi varnostni. In ministrica tega ne
               morete zanikati. Ne gre tukaj verjeti ali nekako potrditi vaši izjavi, <q>"za to pa jaz
               seveda nisem odgovorna"</q>. Seveda ste! In na to nimate odgovora. Tako kot nimate
               odgovora na to, zakaj je gospod Haradinaj lahko ves čas od leta 2004 nenehno potoval
               skozi različne države v okviru schengna, zapletlo pa se je ravno junija. Morda bi pa
               veljalo res opraviti še kakšno razpravo, zakaj ravno junija. Ne nazadnje je o tem
               nekaj govoril tudi srbski predsednik vlade. Ampak pustimo sedaj to. Tiralice, ki je v
               vseh državah ni, je v Sloveniji veljala. To je bistveno in ključno. Tiralice, ki je
               ni več, je za Slovenijo veljala. Ministrica, vi s svojim ravnanjem, ki je včasih tudi
               zelo arogantno in nesramno, smešite našo državo. Kot pravnica kršite zakone, potem pa
               pravite, da to ni problem. Žalostno. Ne nazadnje velikokrat govorimo o stanju v
               pravosodju v naši državi. Hvala lepa.</p>
            </sp>
            <sp xml:id="SDZ7-Redna-11-2015-09-24.sp180">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za notranje zadeve mag. Vesna Györkös Žnidar.</p>
            </sp>
            <sp xml:id="SDZ7-Redna-11-2015-09-24.sp181">

               <speaker>MAG. VESNA GYÖRKÖS ŽNIDAR:</speaker>

               <p>Prvi podatek, ki je bistven, da se je popolna integracija podatkovnih baz zgodila
               leta 2009, torej pred tem, preden je tudi vaš minister zavzel pozicijo notranjega
               ministra. Zdaj pravzaprav ne razumem, na kakšen način bi jaz lahko to preprečila. Ker
               namreč niti ne smem in niti ne morem, glede na to, da bi za tako odločitev dejansko
               potrebovala sodni spis od srbskega sodišča, da bi lahko sploh ugotovila, ali se
               dejansko stanje iz tiralice ujema z oprostilno sodbo haaškega sodišča. Ampak to sploh
               ne more biti predmet razprave, ker jaz kot ministrica ne smem posegati v te relacije.</p>
               <p>Tistega očitka glede Banke Slovenije pravzaprav nisem popolnoma razumela, ker Banka
               Slovenije je vendarle verodostojna institucija, to ni neka hudodelska združba, da se
               to kot nek očitek obravnava na interpelaciji.</p>
               <p>Kar se pa tiče tiralic, v konkretnem primeru, in to je bilo danes že velikokrat
               pojasnjeno, ampak bom pojasnila še enkrat, tiralica je bila veljavna, je bila vnesena
               v kategorijo rdečih tiralic. Pravna pisarna Interpola, kot je bilo povedano, temu ni
               oporekala in razpis je viden vsem nacionalnim birojem Interpola. Ureditev in dostop
               do baze je pa stvar ureditve različnih držav, je torej različna od države do države.
               Sedaj pa, če se vrnemo na tisti famozni ekran, ki ga poslanec Gorenak danes
               velikokrat vzpostavlja. Pogoj, da se pojavi na ekranu pa je, da se policist odloči za
               kontrolo. Da bomo lažje razumeli, bom pojasnila še dva primera. Podobno integracijo
               baz, kot jo ima Slovenija, jo ima Švica, ki je v letošnjem letu v Bernu prijela
               vojaškega poveljnika obrambe bošnjaške enklave Srebrenica Naserja Orića na podlagi
               mednarodne tiralice Srbije. Po prejetju v Švici je sledil prepir med Srbijo in BiH za
               njegovo izročitev in Švica ga je 26. junija izročila Bosni. Seveda o tem je odločalo
               švicarsko sodišče oziroma pravosodje. V Švici tudi ni bilo nobenega dvoma v
               pravilnost postopka ali pravosodja, ravno tako Švica zaradi omenjenega dogodka ni
               imela oškodovanega ugleda v mednarodni skupnosti, kar pravzaprav danes zaradi
               identičnega dogodka želite meni pripisati. Je pa še en primer iz leta 2003, in sicer
               ko je na letališču Brnik bil prijet Agim Čeku, ki je tudi bivši kosovski funkcionar.
               Policija je ravnala po predpisanem postopku, ga tako kot tukaj predala v postopek
               sodišču po pridobitvi dokumentacije iz Kosova, med tem ko pa pri Haradinaju pa je
               sodišče potem, ko je prejelo noto od ministrstva, tudi sporočilo, da ne zahteva več
               dokumentacije in da izročitveni postopek ni mogoč, ker je pač oseba zapustila
               Republiko Slovenijo. V zadevi Čeku je po pridobitvi dokumentacije iz Kosova, kar je
               urejalo ministrstvo za zunanje zadeve oziroma takratni minister Dimitrij Rupel, je pa
               potem tudi na podlagi odločitve Okrožnega sodišča v Kranju bil Čeku izpuščen. Seveda
               tudi takrat ni bila vložena interpelacija zoper kateregakoli ministra, ne samo
               notranjega, sploh ni bilo niti razprave na to temo, ampak jaz ocenjujem, da takrat so
               vendarle bili časi drugačni, predvsem sta pa dobrobit in ugled države bila na prvem
               mestu ne pa lastni interesi političnih skupin.</p>
               <p>Glede na to, da me venomer sprašujete, kako delajo druge države v primeru
               mednarodnih tiralic, pa bom ponovno pojasnila. Za začetek je treba poudariti, da iz
               Slovenije v tujino na podlagi mednarodnih tiralic, torej Interpol, Red Notice v letu
               2014 bilo izročenih 13 oseb. Po podatkih Interpola so leta 2014 države članice
               Interpola izdale več kot 10 tisoč teh obvestil zoper iskane osebe in v letu 2014 je
               na podlagi teh obvestil bilo prejetih kar 2 tisoč 336 oseb. Skratka, to so postopki,
               ki potekajo v okviru držav članic in Interpola in so pravzaprav stvar uspešnega dela
               policista. O izročanju pa odločajo pravosodni organi, nikakor pa niso stvar politike
               ali pa sploh odločitve ministrice za notranje zadeve.</p>
            </sp>
            <sp xml:id="SDZ7-Redna-11-2015-09-24.sp182">

               <speaker>PREDSEDNIK DR. MILAN BRGLEZ:</speaker>

               <p>Boste dobili besedo za postopkovno, samo da pojasnim. Najverjetneje boste o tem
               spraševali. Na podlagi 66. člena, četrtega odstavka razprava še ni bila zaključena,
               zato imata tako predlagateljica kot Vlada vedno možnost govoriti, kar pomeni, velja
               za enega in za drugega.</p>
               <p>Postopkovno, gospod Jože Tanko, izvolite.</p>
            </sp>
            <sp xml:id="SDZ7-Redna-11-2015-09-24.sp183">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Ker zadeva vrstni red, gospod predsednik, ste dali vi Anji Bah, predlagateljici,
               besedo pred ministrico. Vrstni red pa ni tak. Prej se ona k besedi ni prijavila, vi
               ste ministrico preskočili in ji dali besedo. Tak je postopek bil zdajle, ki ste ga
               izvedli. Lahko preverite. In to pomeni, da ste v bistvu izigrali zdaj to zadevo na
               koncu. Jaz bi lepo prosil, da bi predsedujoči, čeprav danes vodite sejo zelo drugače,
               ko so nemirni poslanci koalicije kot tudi ministri po teh vogalih diskutirajo s
               poslanci, ne opazite nič, ko motijo razpravo. In tudi v tem primeru, ko ste se sedaj
               odločili, da boste dali Anji Bah besedo, ste jo pozvali k besedi, brez da se je
               prijavila, to pomeni, da se je ministrica razpravi odpovedala. In zdaj ste vi dali
               obratno, zdaj ste vi to obrnili. Jaz tukaj predlagam, da ste tisti, ki vodite sejo,
               bolj pozorni, da stvari resno peljete, pa tudi da poskrbite, da dobimo odgovore na
               vprašanja. Ne samo da pravilno vodite sejo, pač pa tudi da poskrbite, da bo kdo
               odgovoril na tisto, kar je bilo postavljeno kot vprašanje, ker se v tem današnjem
               primeru v nobenem praktično temeljnem vprašanju ni dalo nobenega odgovora. Samo nekaj
               se je opletalo levo in desno. Hvala lepa. Predlagam, da vodite sejo korektno in da ne
               delate teh stvari, kot ste si jih sedaj privoščili.</p>
            </sp>
            <sp xml:id="SDZ7-Redna-11-2015-09-24.sp184">

               <speaker>PREDSEDNIK DR. MILAN BRGLEZ:</speaker>

               <p>Sejo vodim korektno. Pojasnil sem vam že vnaprej, zaradi česar je zadeva takšna.
               Dokler imata predlagateljica in Vlada še čas, lahko dokler ni razprava zaključena,
               govorita. Želi predlagateljica besedo? Še enkrat? Jo ima, ni problema.</p>
               <p>Besedo ima gospa Anja Bah Žibert.</p>
            </sp>
            <sp xml:id="SDZ7-Redna-11-2015-09-24.sp185">

               <speaker>ANJA BAH ŽIBERT (PS SDS):</speaker>

               <p>Zdaj smo pa res nekoliko v zagati. Zdaj mi prosim predsedujoči povejte, a je to moja
               zaključna beseda ali je to beseda v razpravi kot taki in bo potem razprava še
               potekala. Mislim, da je to pomembno. Lepo prosim!</p>
            </sp>
            <sp xml:id="SDZ7-Redna-11-2015-09-24.sp186">

               <speaker>PREDSEDNIK DR. MILAN BRGLEZ:</speaker>

               <p>No, vam bom povedal. Dokler imata ena in druga možno besedo in se mi prijavi, preden
               je razprava zaključena, lahko dobi besedo, dokler ne porabi svojega časa. Velja za
               vas, velja za vsakega, ampak velja samo za njiju dve. <stage>/ oglašanje iz dvorane/</stage>
               Predlagatelj je zadnji, če je predhodno že porabil celotni čas. Če se mi pa predhodno
               prijavi, ga pa lahko uporabi. Bom prebral ta člen: Predlagatelj oziroma njegov
               predstavnik ter predstavnik vlade lahko dobijo besedo tudi med razpravo poslancev.
               Razprava še ni zaključena. Razprava je zaključena, ko predsedujoči pove, da je
               razprava zaključena. Dokler se pa prijavljata k besedi, lahko govorita. Je pa seveda
               vrstni red pomemben zaradi tega, ker po tem vrstnem redu hodim. Če ima poslanska
               skupina čas, so možne tudi replike. Niso nobena nova pravila. Obstoječi poslovnik jih
               omogoča.</p>
               <p>Besedo ima gospa Anja Bah Žibert.</p>
            </sp>
            <sp xml:id="SDZ7-Redna-11-2015-09-24.sp187">

               <speaker>ANJA BAH ŽIBERT (PS SDS):</speaker>

               <p>Predsednik, jaz imam proceduralno. Poglejte, jaz moram oporekati, vi ste mene prej
               sami pozvali k besedi. Jaz se nisem prijavila. In ker ste me pozvali k besedi,
               pomeni, da sem zadnja na vrsti in da je bila to moja zaključna beseda. Potem pa ste
               kar naenkrat odrli zopet razpravo in pustili ministrici, da govori. Zdaj pač pravite,
               da dokler je čas, lahko še kar vsak govori. Jaz se nisem prijavila. Zato še enkrat
               sprašujem, ali gre zdaj ta trenutek za zaključno besedo predlagatelja ali še vedno za
               razpravo. i Ne nazadnje je pa vendarle odvisna sama razprava od tega, za kaj gre.
               Hvala lepa.</p>
            </sp>
            <sp xml:id="SDZ7-Redna-11-2015-09-24.sp188">

               <speaker>PREDSEDNIK DR. MILAN BRGLEZ:</speaker>

               <p>Zaključna razprava predlagatelja je del same razprave. Jaz ne odločam o tem, kakšni
               so postopkovni predlogi posameznikov, ki imajo možnost karkoli narediti v tem
               parlamentu, ampak samo vodim sejo. In lahko imate besedo, če hočete zdaj, ker
               razprava še ni končana in ker še imate čas.</p>
               <p>Ali želite besedo ali ne? <stage>/ oglašanje iz dvorane/</stage></p>
               <p>Postopkovno, gospod Matjaž Han, izvolite.</p>
            </sp>
            <sp xml:id="SDZ7-Redna-11-2015-09-24.sp189">

               <speaker>MATJAŽ HAN (PS SD):</speaker>

               <p>Hvala lepa, predsednik.</p>
               <p>Pa recimo, da sem nevtralen ta trenutek in da je včasih treba reči tudi, da človek se
               preprosto zmoti. Jaz moram reči, da imajo prav zdaj na oni strani. Mi imamo vrstni
               red razpravljavcev, vrstni red razpravljavcev je šel skozi razpravo in jih ni več.
               Res je, da je bil še čas za razpravo, vendar zadnji, ki bi moral dobiti besedo,
               preden vi razdelite čas za vse ostalo, je predlagatelj. In tega žal nismo naredili.
               Tako da, žal, s težkim srcem, ampak ta moment ima SDS prav.</p>
               <p>Zato jaz predlagam, da zaključimo, da daste še najprej ministrici besedo, potem
               predlagatelju, če imajo željo, ker po vaši teoriji oni dve lahko razpravljata, na
               koncu pa jim bo zmanjkalo časa za zaključne besede. Kaj pa potem?!</p>
               <p>Jaz bi predlagal, da zaključimo in da odglasujemo.</p>
            </sp>
            <sp xml:id="SDZ7-Redna-11-2015-09-24.sp190">

               <speaker>PREDSEDNIK DR. MILAN BRGLEZ:</speaker>

               <p>Želi gospa Anja Bah Žibert zaključno besedo? No, potem bom pa tako vprašal: želi
               najprej ministrica zaključno besedo, ker ima še čas? Ne.</p>
               <p>Želi gospa Anja Bah Žibert zaključno besedo? Izvolite.</p>
            </sp>
            <sp xml:id="SDZ7-Redna-11-2015-09-24.sp191">

               <speaker>ANJA BAH ŽIBERT (PS SDS):</speaker>

               <p>Hvala.</p>
               <p>V bistvu je ta podaljšana razprava samo še ponovno odprla tisto, o čemer ves čas
               govorimo. Ministrica ne obvlada svoje funkcije. Pravi, da tiralica še kar drži in
               obstaja. Ja, zakaj pa potem ni bilo ravnano tako, kot se ravna za osebe, za katere je
               razpisana tiralica? Zakaj se pa potem postopek ni odvijal tako, kot se odvija za
               osebe, za katere je razpisna tiralica? In še nekaj. Očitno v okviru schengna ta
               tiralica ne velja, mi pa smo izjema. Zdaj pa ne vem, ministrica, jaz upam, da boste z
               lahkoto prišli pred ostale ministre drugih držav in jim rekli: <q>"Veste, vi nimate
               pojma, kajti Haradinaj je ves čas, več kot 50-krat od leta 2004, se pravi 10 let je
               potoval mirno po vaših državah, vi pa niste opravili svojega dela."</q> Me zanima, kakšne
               odgovore bi dobili.</p>
               <p>Skratka, odgovor, ki pa ga zagotovo imate, ampak ga ne želite podati, ker bi s tem
               dodatno okrepili utemeljitev interpelacije, pa je, kolikokrat je gospod Haradinaj
               prečkal Slovenijo v tem času, kolikokrat jo je obiskal in kolikokrat jo je zapustil.
               Tega podatka ne želite dati. In veste, zakaj ne? Ravno zato, ker bi pokazal, da je
               nekaj bilo zelo narobe.</p>
               <p>Zato, spoštovana ministrica, vi ste objektivno odgovorni. Če delate tako tudi na
               drugih področjih, zdaj bom pa resno rekla, potem ne grozite nam, da ustvarjamo
               izredne razmere, ampak se vprašajte, kdo jih ustvarja. Če tako delujete zdaj v okviru
               begunske problematike, da dela vsak po svoje, enkrat so takšna pravila, drugič so
               takšna pravila, potem ob novih valih beguncev dejansko lahko vsi skupaj izrazimo skrb
               za našo državo.</p>
               <p>Spoštovane kolegice in kolegi! Kot sem povedala na začetku, danes ni bil čas za to,
               da odločamo na podlagi strankarskih preferenc ali pripadnosti. Danes tudi ni pravi
               trenutek, da bi se odločali na podlagi tega, kdo sedi v koalicijskih in kdo
               opozicijskih vrstah. Danes ni pravi čas za to. Razmere v državi so preveč resne, da
               bi lahko na mestu ministra za notranje zadeve bila oseba, ki je nekompetentna, ki
               kljub pravniškem znanju krši zakone, in oseba, ki ne obvlada svojega dela, zato resno
               razmislite o tem, kaj boste storili, ko boste pritisnili na vaše gumbe.</p>
            </sp>
            <sp xml:id="SDZ7-Redna-11-2015-09-24.sp192">

               <speaker>PREDSEDNIK DR. MILAN BRGLEZ:</speaker>

               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati. Če želita razpravljati tudi
               predstavnica predlagatelja interpelacije Anja Bah Žibert in ministrica mag. Vesna
               Györkös Žnidar, prosim, da se prijavita z dvigom rok. Zdaj bom sprožil prijavo.
               Prosim, da se prijavite.</p>
               <p>Prijavljenih je 53 razpravljavcev, kar pomeni, da ni delitve časa. S tem zaključujem
               razpravo o interpelaciji. Prehajamo na odločanje. Poslanke in poslance prosim, da
               preverite delovanje glasovalnih naprav.</p>
               <p>Predlagatelji interpelacije predlagajo zboru, da po opravljeni razpravi sprejme
               naslednji sklep: Državni zbor na podlagi vložene interpelacije izreka nezaupnico
               ministrici za notranje zadeve mag. Vesni Györkös Žnidar. V skladu z drugim odstavkom
               118. člena Ustave Republike Slovenije bo nezaupnica ministrici izrečena, če bo zanjo
               glasovala večina vseh poslank in poslancev, to je 46 ali več. Če bo nezaupnica
               izglasovana, se šteje, da je ministrica razrešena.</p>
               <p>Glasujemo. Navzočih je 78 poslank in poslancev, za je glasovalo 25, proti pa 50.</p>
               <p><stage>(Za je glasovalo 25.)</stage> <stage>(Proti 50.)</stage></p>
               <p>Ugotavljam, da sklep ni bil sprejet.</p>
               <p>Ugotavljam, da ministrici za notranje zadeve mag. Vesni Györkös Žnidar nezaupnica ni
               bila izglasovana. S tem zaključujem to točko dnevnega reda.</p>
               <p>Prehajamo na <title>8. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O PREVZEMIH V OKVIRU REDNEGA POSTOPKA.</title>
               </p>
               <p>Predlog zakona je v obravnavo predložila Vlada. Zdaj pa zainteresirani poslanci in
               predstavniki Vlade, prosim za dopolnilno obrazložitev predloga zakona.</p>
               <p>Besedo dajem predstavniku Vlade, ministru za gospodarski razvoj in tehnologijo
               gospodu Zdravku Počivalšku.</p>
            </sp>
            <sp xml:id="SDZ7-Redna-11-2015-09-24.sp193">

               <speaker>ZDRAVKO POČIVALŠEK:</speaker>

               <p>Predlog zakona po našem trdnem prepričanju izboljšuje varnost manjšinskih
               delničarjev, povečuje preglednost prevzemnega postopka, zmanjšuje tveganja pred
               posegi v premoženje prevzemne tarče, izpolnjuje del zavez, ki smo jih sprejeli v
               okviru Target 2-Securities in dokončno rešuje vprašanja v zvezi z mirujočimi
               glasovalnimi pravicami države.Rešitve predstavljajo naš odgovor na nekatere znane
               poslovne prakse pri prevzemih, ki so se zgodili v zadnjih letih. Pri njihovi pripravi
               smo imeli ves čas pred očmi temeljna načela evropske prevzemne zakonodaje, ureditev
               drugih pravnih sistemov in zaveze, ki smo jih sprejeli skupaj s socialnimi
               partnerji.</p>
               <p>Rešitve, ki jih s tem v zvezi predlagamo, so: minimalni prag uspešnosti obvezne
               prevzemne ponudbe, razkritje načrtov prevzemnika v prospektu glede zastaje premoženja
               ciljne družbe, dopolnitev določb glede zastave ali zavarovanja premoženja ciljne
               družbe danih prevzemnikov za plačilo vrednostnih papirjev, obveznost razkritja poslov
               z vrednostnimi papirji ciljne družbe tako s strani članov organov vodenja kot tudi s
               strani članov organov nadzora, dopolnitev pravičnega nadomestila pri izključitvi ali
               izstopu manjšinskih delničarjev in pa določitev pravne podlage za izdajo odločb v
               zvezi z že izdanimi pravnomočnimi odločbami ter uskladitev s finančno zakonodajo.</p>
               <p>K predlogu novele so bili predlagani amandmaji koalicije, ki jih v celoti podpiramo.
               V razpravi so se pojavili tudi nekateri pomisleki glede posameznih rešitev, zlasti
               glede obveznega minimalnega praga uspešnosti 50 % in ene delnice. Menimo, da je
               rešitev premišljena, saj bo spodbudila prevzemnike k oddaji prevzemne ponudbe, še
               preden bodo dosegli prevzemni prag 33 %. Tisti prevzemniki, ki bodo vseeno morali
               upoštevati zakonsko določeni minimalni prag uspešnosti, bodo morali ponuditi takšno
               ceno, da bodo pritegnili minimalno potrebno število delničarjev.</p>
               <p>Ob koncu želimo poudariti, da predlagane spremembe in dopolnitve ne glede na njihovo
               številčnost ne odstopajo od načel prevzemnega prava, na katerih temelji obstoječa
               ureditev. Glede na aktualnost tematike bi predlagali, da Državni zbor v sklopu te
               redne seje opravi tudi tretje branje zakona. Hvala.</p>
            </sp>
            <sp xml:id="SDZ7-Redna-11-2015-09-24.sp194">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za gospodarstvo kot matično delovno telo.</p>
               <p>Za predstavitev poročila odbora dajem besedo predsednici gospe Andreji Potočnik.</p>
            </sp>
            <sp xml:id="SDZ7-Redna-11-2015-09-24.sp195">

               <speaker>ANDREJA POTOČNIK (PS SMC):</speaker>

               <p>Spoštovani predsednik spoštovani minister, kolegice in kolegi!</p>
               <p>Odbor za gospodarstvo je na 9. seji 9. 9. 2015 kot matično delovno telo obravnaval
               omenjeni predlog zakona. Odboru je bilo posredovano mnenje Zakonodajno-pravne službe,
               ki je k predlogu zakona podala nekatere splošne pripombe ter konkretne pripombe k
               posameznim členom, katere so bile z vloženimi amandmaji koalicijskih poslanskih
               skupini večinoma upoštevane. Odboru je bilo predloženo tudi mnenje Komisije Državnega
               sveta za gospodarstvo, obrt, turizem in finance, ki predlog zakona podpira. Amandmaje
               k predlogu zakona so vložile poslanske skupine SMC, DeSUS in SD.</p>
               <p>Na seji je predstavnica Zakonodajno-pravne službe glede pripombe k 6. členu
               opozorila na posledice za prevzemnika, v primeru da se ne doseže obvezno določen
               minimalni prag uspešnosti. Po mnenju službe gre za potencialno nesorazmeren poseg v
               njegovo lastninsko pravico in svobodno gospodarsko pobudo. Na seji je sodeloval tudi
               predstavnik Društva malih delničarjev Slovenije, ki je pojasnil, da društvo rešitve
               6. člena ne podpira, saj varnost delničarjev, ki naj bi jih predlagana rešitev
               prinašala, ni enakovredna nevarnostim, ki se v zvezi s tem ukrepom pojavljajo z
               vidika ogrožanja investicijskega potenciala. Predstavnik Agencije za trg vrednostnih
               papirjev je pojasnil, da se agencija z večino predlaganih rešitev strinja, z izjemo
               6. člena, glede katerega agencija meni, da bi v določenih primerih takšna ureditev
               lahko povzročila prekomeren poseg v pravice prevzemnika.</p>
               <p>V nadaljevanju je predstavnik Ministrstva za gospodarski razvoj in tehnologijo
               obrazložil razloge za predlagano rešitev iz 6. člena kot dodatnega varovala
               manjšinskih delničarjev, s katerim investicijski potencial ni ogrožen. V razpravi je
               bilo izraženo mnenje, da predlog zakona pomeni pozitiven korak v smeri večje
               preglednosti prevzemnega postopka ter krepitve zaščite imetnikov vrednostnih papirjev
               in učinkovitosti nadzora. Posamezni razpravljavci so izpostavili potrebo po ukrepih
               Vlade za zaščito interesov zaposlenih v prevzemnih postopkih. V zvezi s tem sta
               državna sekretarka in predstavnik ministrstva pojasnila, da predlagani zakon določa
               obveznost razkritja načrtov prevzemnika glede ciljne družbe tako delničarjem kot
               delavcem. Poleg tega pa veljavni zakon že sedaj določa, da morajo biti zaposleni
               seznanjeni s postopkom prevzema in lahko v postopku sodelujejo tudi aktivno, in sicer
               z oblikovanjem mnenja o učinkih prevzemne pobude.</p>
               <p>Odbor je obravnaval amandmaje poslanskih skupin SMC, Desus in SD, in sicer k 1., 2.,
               3., 4., 8., 9., 11., 12., 16., 17., 18., 19., 20., 22., 28., 29., 30. členom ter jih
               sprejel. Odbor je glasoval še o vseh členih predloga zakona in jih sprejel. Glede na
               sprejete amandmaje je pripravljeno besedilo dopolnjenega predloga zakona, ki je
               sestavni del poročila odbora. Hvala.</p>
            </sp>
            <sp xml:id="SDZ7-Redna-11-2015-09-24.sp196">

               <speaker>PREDSEDNIK DR. MILAN BRGLEZ:</speaker>

               <p>Ker je zbor na 9. seji opravil razpravo o predlogu zakona, predstavitev stališč
               poslanskih skupin ni možna.</p>
               <p>Prehajamo na razpravo o členu in vloženem amandmaju, ki jo bomo opravili na podlagi
               pregleda vloženega amandmaja z dne 23. 9. 2015. V razpravo dajem 9. člen ter amandma
               Poslanske skupine Združene levice. Želi kdo razpravljati?</p>
               <p>Besedo ima Miha Kordiš.</p>
            </sp>
            <sp xml:id="SDZ7-Redna-11-2015-09-24.sp197">

               <speaker>MIHA KORDIŠ (PS ZL):</speaker>

               <p>Predsedujoči, najlepša hvala za besedo.</p>
               <p>Predlog amandmaja, ki smo ga v Združeni levici predložili, bi uveljavil pravico do
               soodločanja oziroma soupravljanja, ki je sicer ustavna kategorija, določena v 75.
               členu Ustave, pa se potem definira dalje v zakonu o sodelovanju delavcev pri
               upravljanju. In kar naš amandma počne, je, da realizira to pravico soodločanja tudi,
               ko govorimo o prevzemih neke družbe, ker se v tem trenutku ta pravica v praksi
               nikakor ne uveljavlja. Preden nadaljujem svojo razpravo, bi uvodoma rad izkoristil te
               minute za poziv svojim poslanskim kolegom, da podprejo ta naš amandma iz neke druge
               perspektive, ki je njim nemara nekoliko bližje.</p>
               <p>Poglejte, delavsko soupravljanje izboljšuje kapacitete gospodarstva. Zato je
               uveljavitev in spoštovanje delavskega sodelovanja pri upravljanju in delavskega
               soupravljanja smiselno tudi z vidika gospodarstva kot celote. Mogoče gre kdaj v škodo
               posameznega kapitala in posameznega kapitalista, ampak z vidika celote gospodarstva
               je pa to vsekakor smiseln ukrep. Najbolj plastično se to vidi ravno na primeru
               Nemčije in mogočnega nemškega gospodarstva. Nemški gospodarski čudež se je namreč
               odvil z instrumenti in zaradi instrumentov delavskega soupravljanja. Še posebej srčno
               bi pa ta poziv rad namenil svojim kolegom tu na desni, iz vrst Social demokratov in
               iz vrst Desusa, vendarle so neko socialno sidrišče oziroma naj bi bili socialno
               sidrišče te vlade. Zdi se mi, da bi nas v tem primeru uveljavitve in utrjevanja
               delavskega soupravljanja pri našem amandmaju lahko podprli. Ne nazadnje ta amandma ne
               gre v škodo nikogar. Preprosto širi pravico do sodelovanja na strani zaposlenih.</p>
               <p>Zakon o sodelovanju delavcev pri opravljanju v svojem 91. členu določa, da mora
               delodajalec, pa bom kar citiral: <q>"… obveščati svet delavcev in zahtevati skupno
               posvetovanje glede statusnih in kadrovskih vprašanj družbe."</q> Konec citata. In potem
               naprej v 93. členu piše dalje, da kot statusna vprašanja spremembe opredeli tudi
               prodajo družbe ali njenega bistvenega dela ter bistveno spremembo lastništva. Se
               pravi točno o tem, o čemer se danes pogovarjamo, ko se menimo o zakonu o prevzemih
               oziroma o amandmiranju tega zakona. Problem seveda je, da je to uveljavljanje
               soupravljanja in soodločanja pogosto samo mrtva črka na papirju, neodvisno od tega,
               da je določena v ZSDU, je to preprosto brezzobo določilo. Prevzemnik po prevzemu
               nekega podjetja pogosto posega v število delovnih mest oziroma v njihovo
               razporejanje, mnogokrat gre to na škodo zaposlenih. Saj vemo, o čem se pogovarjamo.
               Pogovarjamo se o zniževanju plač oziroma bolj konkretno o odpuščanju zaposlenih. In
               te informacije je še pred prevzemom prevzemnik dolžan zapisati v prospekt, z našim
               amandmajem pa zgolj zagotavljamo, da bi se potencialni bodoči lastnik o teh namerah
               posvetoval tudi z zaposlenimi v tisti ciljni družbi, ki jo namerava prevzeti.</p>
               <p>Gre torej preprosto za to, da bi na skupno posvetovanje združili prevzemnika,
               poslovodstvo te ciljne družbe in svet delavcev oziroma zaposlene ciljne družbe.
               Kakovost, število delavnih mest, razvoj podjetja in tako naprej so odvisni od
               prevzemnika in kupca, ampak tisti, ki dajejo tu največ na tnalo, tisti, ki so tu
               najbolj ogroženi, ki jih potencialni negativni razvoj po prevzemu najbolj zadeva, so
               ravno tisti, ki so zaposleni, so delavci tega podjetja in preko njih posredno tudi
               širša družba, seveda tej zaposleni so del skupnosti, so del lokalnih skupnosti.
               Njihov kruh je odvisen od njihovega delovnega mesta, kruh njihovih družin je odvisen
               od njihovega delovnega mesta. Ti ljudje so pač preprosto tisti, ki tu največ tvegajo
               in so najbolj na udaru zaradi tega, ker njihova cela eksistenca temelji na tem
               delovnem mestu in je odvisna od tega delovnega mesta, ki ga prevzem neke družbe lahko
               ogrozi. Hvala.</p>
            </sp>
            <sp xml:id="SDZ7-Redna-11-2015-09-24.sp198">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Andreja Potočnik.</p>
            </sp>
            <sp xml:id="SDZ7-Redna-11-2015-09-24.sp199">

               <speaker>ANDREJA POTOČNIK (PS SMC):</speaker>

               <p>Predsedujoči, hvala za besedo, vsi ostali, kolegice, kolegi!</p>
               <p>Tudi jaz bi se rada malo ustavila pri amandmaju Združene levice, ki govori predvsem
               o tem, da mora prevzemnik skupaj s poslovodstvom ciljne družbe dodatno izvesti
               posvetovanje s predstavnikom delavcev ciljne družbe. Naj vas opozorim oziroma
               spomnim, da obstajata že nekje dva instituta, in sicer v prvem institutu je že danes
               po zakonu o prevzemu delavcev dana pravica delavcu, da je neposredno obveščen o
               prevzemni nameri, prospektu in o mnenju poslovodstva ciljne družbe o samem prevzemu.
               Hkrati so delavci lahko, poudarjam, lahko aktivni deležniki v prevzemnem postopku,
               tako da pripravijo mnenje o učinkih prevzemne ponudbe na zaposlovanje. Problem, ki se
               danes pojavlja, pa je, da je ta pravica v praksi redko izkoriščena, se pravi, da
               dejansko delavci … Se opravičujem, če se lahko malo umirite v dvorani. Hvala. Problem
               je v tem, da delavci danes niso aktivni v tej vlogi, ampak pravica jim je dana, se
               pravi, je sedaj na njihovi strani, ali to pravico izkoristijo ali je ne izkoristijo.
               Dodatno imamo po zakonu o sodelovanju delavcev pri upravljanju že danes omogočeno
               izvedbo skupnega posvetovanja, in sicer v zvezi s statutarnimi in kadrovskimi
               vprašanji, glede vprašanj o varnosti in zdravju delavcev pri delu in ta določba
               nalaga dolžnost delodajalcu, da se posvetuje z delavci o teh zadevah. Tako da ne
               moremo govoriti, da delavci dejansko danes nimajo nobenega inštituta in da bi s tem
               amandmajem dali delavcu neko novo pravico, ki je danes nima.</p>
               <p>Bi pa omenila še en problem, ki se pojavlja s tem amandmajem. Če danes ta amandma
               podpremo, lahko pride do zakasnitve javne objave prevzemne ponudbe in prospekta. Kje
               nastane problem? Problem nastane, če poslovodstvo ciljne družbe ne bo naklonjeno
               nameri prevzemnika, saj lahko dejansko na ta način ovirajo izvedbo posvetovanja, kar
               lahko privede do te zakasnitve, ki sem jo na začetku omenila. Problem je v tem, da
               dejansko ta amandma ne predvideva nobenega sankcije. Sankcija bi bila lahko
               opravičljiva, če gre za razloge na strani prevzemnika, problem pa nastane takrat, če
               poslovodstvo ciljne družbe to izkorišča, da dejansko zavlačuje ta postopek in za
               ciljno družbo sankcije dejansko ni.</p>
               <p>Treba je gledati na zadevo uravnoteženo, tako na pravice delavcev, ki jo danes že
               imajo, in to ne bi bil nek nov institut, po drugi strani moramo pa gledati na to
               svobodno gospodarsko pobudo in da se prevzemi delajo po zakonodaji, ki ima pa tudi
               svoje institute in tudi delavci so varovani. Še enkrat pa poudarjam, velik problem pa
               vidim v neaktivnosti delavstva že pri pravici, ki so jim že danes dane. Hvala.</p>
            </sp>
            <sp xml:id="SDZ7-Redna-11-2015-09-24.sp200">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima minister za gospodarski razvoj in tehnologijo gospod Zdravko Počivalšek.
           </p>
            </sp>
            <sp xml:id="SDZ7-Redna-11-2015-09-24.sp201">

               <speaker>ZDRAVKO POČIVALŠEK:</speaker>

               <p>Spoštovana predsedujoča, poslanke, poslanci!</p>
               <p>Kar zadeva posvetovanja prevzemnika z delavci, prevzemne tarče, ki ga predlaga
               Združena levica, imamo kljub dobremu namenu do tega na nek način zadržan odnos.
               Menimo, da bi lahko delavce lažje in bolje zaščitili s temeljnim institutom
               prevzemnega praga kot pa z njihovim neposrednim vključevanjem v prevzemni postopek.
               Poleg tega pa je možnost posvetovanja v vprašanjih statusne narave že sedaj bistvena
               pravica, ki jo zagotavlja zakon o sodelovanju delavcev pri upravljanju. Jaz moram
               povedati, da so vsa moja bližnja srečanja s tem zakonom vsaj v dveh podjetjih
               pozitivna in niso niti približno mrtva črka na papirju.</p>
               <p>Menimo, da je na eni strani to spoštovanje prevzemnega praga dosti velika varovalka,
               na drugi strani pa obstoječi zakon o soupravljanju. Hvala.</p>
            </sp>
            <sp xml:id="SDZ7-Redna-11-2015-09-24.sp202">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Želi še kdo razpravljati?</p>
               <p>Gospod Miha Kordiš, izvolite.</p>
            </sp>
            <sp xml:id="SDZ7-Redna-11-2015-09-24.sp203">

               <speaker>MIHA KORDIŠ (PS ZL):</speaker>

               <p>Najlepša hvala za besedo, predsedujoča.</p>
               <p>Poglejte, če vsa ta ureditev, ki menda sedaj v praksi deluje in prispeva k
               sodelovanju zaposlenih pri upravljanju, če tako strašno dobro deluje, zakaj torej
               nasprotujete temu amandmaju, ki smo ga dali v Združeni levici. Saj nikomur ničesar ne
               jemlje, saj ne posega v nikakršno resno pravico, ničesar v resnici ne ovira – razen,
               kot smo lahko slišali, mogoče na teki točki pravice do svobodne gospodarske pobude.
               Ampak poglejte, slovenska družba ne trpi za tem, da bi bila kakorkoli ovirana pa
               ogrožena pravica do svobodne gospodarske pobude. Ogrožene so demokratične in socialne
               pravice naših državljank in državljanov, zaposlenih delavcev in delavk, ne pa pravice
               kapitala, da dela z lastnino in z ljudmi, kot se mu spodobi. Spoštovani predstavniki
               Stranke modernega centra, mogoče bi vas to moralo bolj skrbeti in bi se morali s tem
               bolj ukvarjati, kot s tem, da zagotavljate tako imenovano spoštovano gospodarsko
               pobudo.</p>
               <p>Amandma, ki smo ga v Združeni levici predložili, realizira pravico zaposlenih do
               soodločanja tudi v primeru, ko prihaja do prevzema podjetja. Ta pravica danes de
               facto v praksi ne živi. In ta pravica, veste, ni samo neka abstraktna vrednota, to ni
               nekaj, kar napišeš na papir, se s tem kitiš in potem na to pozabiš. Ne. Pravica do
               soupravljanja in soodločanja ima zelo, v primeru, da je dosledno in korektno
               uveljavljena, zelo jasne in pozitivne učinke na gospodarstvo kot celoto. Vodi
               neposredno do zmanjševanja koruptivnosti in netransparentnosti, ker so zaposleni v
               teh podjetjih, kjer sodelujejo s soupravljanjem, eksistenčno odvisni od tega, ali ta
               podjetja dobro delajo ali ta podjetja ne delajo dobro, in je to pač njihov motiv,
               njihov interes, da nadzorujejo delovanje v podjetju in s tem pač prispevajo k
               zmanjševanju koruptivnosti in nadzoru nad transparentnostjo. Soupravljanje in
               sodelovanje pomaga tudi pri preprečevanju kršenja delavskih pravic, to je menda
               samoumevno, tu niti ne rabim kaj pretirano elaborirati. Hkrati pa tak vključujoč
               princip vodenja podjetij napotuje tudi na razvoj, na kakovostna delovna mesta, na
               neko stabilno prihodnost posameznih podjetij. Perspektiva tistih, ki delajo v teh
               podjetjih, ki so zaposleni v teh podjetjih, je namreč drugačna od tiste, ki jo imajo
               lastniki, ki jo imajo poslovodstva, ki jo imajo menedžerji. Interes zaposlenih so
               kakovostna delovna mesta, so varne zaposlitve, je razvoj podjetja in tako naprej,
               same take, kako bi rekel, vrednote upravljanja, vodenja in razvoja podjetij, ki
               prispevajo k njihovemu blagostanju, prispevajo k blagostanju tega podjetja in
               prispevajo tudi k blagostanju družbe in skupnosti, v katerih se ta podjetja nahajajo.
               Seveda na drugi strani pa tudi vemo, kakšni so interesi poslovodstva, menedžerjev in
               kapitala. To je pa pač dobiček. To je pač <q>"business as usual"</q>, je motor, ki žene
               kapitalizem dalje. In ko damo nekje na tehtnico slo po dobičku na eni strani in
               interes za kakovostna delovna mesta, za varnost zaposlitve in za razvoj podjetja na
               drugo stran, in to dvoje tehtamo, vemo, kaj je tukaj tisto, kar je obče dobro:
               razvoj, zaposlitve, varne zaposlitve, kakovostna delovna mesta in tako naprej. Naš
               amandma zagotavlja obveščenost delavcev in iz prakse, zlasti prakse, ki se je
               dogodila pri nekaterih privatizacijskih postopkih pred kratkim, vemo, zakaj je to
               tako zelo pomembno. V marsikaterem primeru je prišlo do tega, da zaposleni niso bili
               seznanjeni niti z osnovnimi informacijami o tem, kdo je bil dejanski prevzemnik
               nekega podjetja. In možnost posvetovanja, ki ga v Združeni levici uveljavljamo,
               posvetovanja s prevzemno združbo ne gre na škodo prevzemnika, ne gre niti na škodo
               kapitala, niti ne gre na škodo menedžerske strate, na škodo poslovodstva, niti
               navsezadnje ne gre na škodo države. Edino, kar ta naš predlog počne, je da širi
               pravice delavcev in jim omogoča več sodelovanja pri odločitvah, ki so za te delavce,
               za te zaposlene usodnega pomena. Sprememba lastništva vsekakor je ena izmed tistih
               odločitev, ki bi jim lahko rekli odločitev usodnega pomena. Uveljavljanje takih
               vključujočih soupravnih praks predstavlja varovalko pred nekimi drugimi praksami
               zlorabe delavske zakonodaje, tudi vemo, kaj so, govorimo o šikaniranjih, govorimo o
               odpuščanjih, govorimo o slabšanju delovnih razmer zaposlenih, do katerih pride v
               ciljni družbi, potem ko se jih polasti posamezni kapital. Še posebej pa je to
               pomembno v tistih primerih, ki smo jih pri privatizaciji podjetij v državni lasti
               lahko spremljali v preteklosti, te prakse, ki smo jih lahko videli pri privatizaciji
               v preteklosti, in vse kaže, da se bodo te prakse nadaljevale. Vse kaže, da se bo ta
               praksa poslabševala in da bo šla dalje. Cela gomila slabih praks se je tu nabrala.</p>
               <p>Vlada Mira Cerarja je te prakse popolnoma ignorirala, se z njimi ni spoprijela, še
               celo več, z njimi je pač nadaljevala. In če je že odločena nadaljevati to negativno
               prakso privatizacije državne lastnine, pa vsekakor socialisti ne vidimo nobenega
               razloga, da ne bi v tem postopku zaščitila pravic in dobrobiti delavcev, da ne bi
               uveljavila demokratičnih pravic in s tem izboljšala položaja ljudi v tej državi.
               Hvala.</p>
            </sp>
            <sp xml:id="SDZ7-Redna-11-2015-09-24.sp204">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Postopkovno želite?</p>
               <p>Postopkovno, gospod Danilo Anton Ranc, izvolite.</p>
            </sp>
            <sp xml:id="SDZ7-Redna-11-2015-09-24.sp205">

               <speaker>DANILO ANTON RANC (PS SMC):</speaker>

               <p>Jaz bi vas predsedujoči pozval, da zagotovite mir v dvorani, ker na nek način drži,
               da smo utrujeni, ampak bodimo spoštljivi do tematike, ki jo obravnavamo, tudi do
               ministra Počivalška, njegovega sodelavca, in da pozovete vse člane tega zbora, da še
               dajo toliko priložnosti vsem razpravljavcem, da spregovorijo o tematiki in da s tem
               tudi pokažemo odnos do ministra in do gospodarstva v Sloveniji, ki na nek način
               potrebuje večjo pozornost. Prosim, da to upoštevate.</p>
            </sp>
            <sp xml:id="SDZ7-Redna-11-2015-09-24.sp206">

               <speaker>PREDSEDNIK DR. MILAN BRGLEZ:</speaker>

               <p>To steže kar sami naredili z govorom. Hvala.</p>
               <p>Želi še kdo razpravljati?</p>
               <p>Dr. Franc Trček, izvolite.</p>
            </sp>
            <sp xml:id="SDZ7-Redna-11-2015-09-24.sp207">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Najprej seveda zagotovimo in bodimo spoštljivi do delavk in delavcev. Živimo v
               kapitalizmu, moj soimenjak je razlagal, da zaradi tega živim 30 let dlje. Živimo v
               družbi, ki temelji na razvoju, ne na postrazvojni družbi, o tem bi se dalo
               debatirati. Mladi tovariš Miha je razložil bistvo našega amandmaja. Čeprav spadam v
               tako imenovano nemarksistično manjšino znotraj Združene levice, moj osebni občutek,
               da preveč z rokavicami pogosto delamo v Združeni levici in z vami in z zakonodajnim
               postopkom, da celo smo pretirano uvidevni, kar nas bo verjetno tudi teplo, ampak
               očitno v tej državi in družbi, če hočemo pikico premakniti, izboljšati pravice delavk
               in delavcev ter pri tem, kot je že Miha prej rekel, zelo pazimo, da ne bi komu
               stopili na rep, je to že, kot bi rekli moji študentje, too much, preveč. Novinar
               Jager je v Večeru ob sestavljanju te koalicije analiziral koalicijsko pogodbo in jo
               tudi notri napisal na malo bolj vljuden način, da se to nikoli ni upoštevalo. Tudi ta
               koalicija je zapisala v koalicijsko pogodbo, kar je zapisala, ne bom se ponavljal,
               vem, da se vam mudi domov, ampak očitno se je ne boste držali. Pa ne bom našteval,
               kaj ste vse notri zapisali. Skratka, če imamo dober dan, če so ministri v dobri
               formi, z vsem dolžnim spoštovanjem do njih, nam rečejo, blagovolili smo si vzeti na
               znanje, ampak potem se že najde nek izgovor. Očitno je žal tako, da je Združena
               levica v tem sklicu parlamenta edina, ki zastopa delavstvo, in to bomo še naprej
               počeli, in upam, da nekoliko manj v rokavicah. Hvala za besedo.</p>
            </sp>
            <sp xml:id="SDZ7-Redna-11-2015-09-24.sp208">

               <speaker>PREDSEDNIK DR. MILAN BRGLEZ:</speaker>

               <p>Malo tišine prosim! Želi še kdo razpravljati? Ne vidim nobene roke.</p>
               <p>Ker ne želi nihče več razpravljati, zaključujem razpravo in prehajamo na odločanje o
               vloženem amandmaju, ki ga bomo opravili na podlagi pregleda vloženega amandmaja z dne
               23. 9. 2015. Poslanke in poslance prosim, da preverite delovanje glasovalnih naprav.
               Odločamo o amandmaju Poslanske skupine Združene levice k 9. členu.</p>
               <p>Glasujemo. Navzočih je 66 poslank in poslancev, za jih je glasovalo 7, proti pa 48.</p>
               <p><stage>(Za jih je glasovalo 7.)</stage> <stage>(Proti 48.)</stage></p>
               <p>Ugotavljam, da amandma ni sprejet. Zaključili smo z odločanjem o amandmaju in z
               drugo obravnavo predloga zakona.</p>
               <p>Prehajamo na <title>tretjo obravnavo.</title> Ker v drugi obravnavi amandma k
               dopolnjenemu predloga zakona ni bil sprejet, prehajamo na odločanje o predlogu
               zakona. Obveščam vas, da me Zakonodajno-pravna služba oziroma Vlada nista opozorili,
               da bi bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 76 poslank in poslancev, za je glasovalo 53, proti 4.</p>
               <p><stage>(Za je glasovalo 53.)</stage> <stage>(Proti 4.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Prehajamo na prekinjeno 1. točko dnevnega reda to je na Vprašanja poslank in poslancev.</title>
               </p>
               <p>Pregled predlogov sklepov poslank in poslancev za razpravo o odgovorih predsednika
               Vlade, ministric in ministrov je objavljen na e-klopi.</p>
               <p>V skladu s predlogom poslanca Luke Mesca bo Državni zbor odločal o naslednjem
               predlogu slepa: Državni zbor bo na naslednji seji opravil razpravo o odgovoru
               predsednika Vlade dr. Mira Cerarja na poslansko vprašanje Luke Mesca v zvezi s
               predlogoma proračunov za leti 2016 in 2017.</p>
               <p>Glasujemo. Navzočih je 74 poslank in poslancev, za je glasovalo 20, proti 49.</p>
               <p><stage>(Za je glasovalo 20.)</stage> <stage>(Proti 49.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanke Ive Dimic bo Državni zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru predsednika
               Vlade dr. Mira Cerarja na poslansko vprašanje Ive Dimic v zvezi z ustanovitvijo
               podjetja Slovenski državni gozdovi.</p>
               <p>Glasujemo. Navzočih je 73 poslank in poslancev, za je glasovalo 24, proti 47.</p>
               <p><stage>(Za je glasovalo 24.)</stage> <stage>(Proti 47.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Matjaža Hanžka bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za zunanje zadeve Karla Viktorja Erjavca na poslansko vprašanje Matjaža
               Hanžka v zvezi z begunsko krizo.</p>
               <p>Glasujemo. Navzočih je 74 poslank in poslancev, za je glasovalo 23, proti 49.</p>
               <p><stage>(Za je glasovalo 23.)</stage> <stage>(Proti 49.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanke Ljudmile Novak bo Državni zbor odločal o naslednjem
               predlogu sklepaDržavni zbor bo na naslednji seji opravil razpravo o odgovoru ministra
               za infrastrukturo dr. Petra Gašperšiča na poslansko vprašanje gospe Ljudmile Novak v
               zvezi s problematiko prenove železniške proge Ljubljana–Kočevje.</p>
               <p>Obrazložitev glasu v imenu Poslanske skupine Nove Slovenije – krščanskih demokratov
               ima gospa Ljudmila Novak.</p>
            </sp>
            <sp xml:id="SDZ7-Redna-11-2015-09-24.sp209">

               <speaker>LJUDMILA NOVAK (PS NSi):</speaker>

               <p>Gospoda ministra za infrastrukturo sem vprašala, ali bo v naslednjih letih zagotovil
               proračunska sredstva za dokončanje obnove železniške proge
               Ljubljana–Škofljica–Ribnica–Kočevje, za katero je zmanjkalo nekaj milijonov evrov.
               Vemo, da je prav ta cesta zelo zelo obremenjena, na drugi strani pa imamo nedokončano
               železniško progo, na kateri se dogajajo tudi čudne stvari. Zadnjič sem povedala
               primer, ko se ljudje vozijo čez to progo kar mimo zaprtih zapornic ob rdeči luči in
               podobno. Ker so slovenske avtoceste zelo obremenjene, menim, da bi morali več delati
               na izboljšanju železniške infrastrukture. Zato sem tudi predlagala, da to temo
               uvrstimo na dnevni red zasedanja parlamenta.</p>
            </sp>
            <sp xml:id="SDZ7-Redna-11-2015-09-24.sp210">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima dr. Franc Trček.</p>
            </sp>
            <sp xml:id="SDZ7-Redna-11-2015-09-24.sp211">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Pozdravljam in veseli me ta predlog Nove Slovenije. Imeli smo teden mobilnosti, tudi
               določeni domači ministri in ministrice so se slikali, kdo se s kolesom vozi, kdo se
               ne. Imamo debato o drugem tiru, sočasno pa vem, ker se ne vozite z vlaki, čeprav
               predsedniki vlad zelo radi uporabljajo to metaforo vlak, tudi dan danes je gospod
               Miro Cerar govoril, da smo ujeli zadnji vlak v zvezi z begunsko krizo, da se
               posvetimo tudi razvoju javnega potniškega prometa. Navsezadnje gre za neko regijo, ki
               niti ni tako prostorsko oddaljena, ni daleč od Ljubljane, ampak je v nekem razvojnem
               zaostanku. Gre tudi za dejstvo, da imamo blagovne rezerve v tisti smeri. To so nekako
               zdaj malo uredili, ker takrat vlak niti deset kilometrov na uro ni mogel voziti. Če
               bi recimo Ljubljano stresel resen potres ali neke tako imenovane stoletne poplave, še
               za kruh ne bi imeli, ker to ne bi prišlo pravočasno..</p>
               <p>Tisti, ki se malo premikamo v času in prostoru, vemo, kakšni zastoji nastajajo tam.
               Dejansko je ta razprava potrebna in bi bilo treba najti tudi ta sredstva, da se proga
               dokonča, da se vrne nazaj potniški promet, ki ga že kar nekaj časa ni bilo, in da se
               na ta način ne le razbremeni osebni avtomobilski potniški promet, ampak da se v
               Sloveniji začnemo nekako premikati v kulturo neke druge in drugačne mobilnosti. Ker
               drugače zelo radi takšni politiki, ki zasedejo zlasti to stran te dvorane, se naučijo
               govoriti o ekologiji, o trajnosti, zeleno, eno in drugo … Jaz sem z ekipo Zelenega
               Jurija hodil po Beli krajini in dajmo dejansko začeti to ustvarjati, ne pa zgolj
               govoriti o tem.</p>
               <p>Glasoval bom seveda <q>"za"</q>. Hvala za besedo.</p>
            </sp>
            <sp xml:id="SDZ7-Redna-11-2015-09-24.sp212">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima gospod Jože Tanko. Ne morem, ker smo že pri
               lastnem, žal.</p>
            </sp>
            <sp xml:id="SDZ7-Redna-11-2015-09-24.sp213">

               <speaker>JOŽE TANKO (PS SDS):</speaker>

               <p>No, včasih so principi več kot vse ostalo. Dobro, bom pa v lastnem.</p>
               <p>Leta 2006 je bil sprejet poroštveni zakon za železnice. To je bilo v mandatu prve
               vlade Janeza Janše in takrat je bil odsek Grosuplje–Ortnek umeščen v ta načrt.
               Kasneje smo poskušali to zadevo peljati naprej, tudi predlagali smo večkrat v naši
               poslanski skupini amandmaje k proračunu v času vlade Boruta Pahorja in Alenke
               Bratušek, da bi se ta odsek do Kočevja dokončal. Takrat so ti amandmaji padli,
               vsakič, rečeno je bilo, da se bo to poskušalo urediti na drug način. In ta drug način
               traja zdaj že sedem let. Se pavi, proga do Ribnice je narejena, od Ribnice do Kočevja
               pa ni.</p>
               <p>Jaz predlagam, da podprete tudi to razpravo, sam jo bom, ker mislim, da je teh
               nedokončanih projektov, ki so narejeni na pol in niso v polni funkciji, v Sloveniji
               preveč. Najbrž je še veliko drugih takšnih odsekov, ampak enkrat bo treba te stvari
               zaključiti. Prej jih bomo, prej bodo v funkciji. Jaz bom to podprl.</p>
            </sp>
            <sp xml:id="SDZ7-Redna-11-2015-09-24.sp214">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima gospa Marinka Levičar.</p>
            </sp>
            <sp xml:id="SDZ7-Redna-11-2015-09-24.sp215">

               <speaker>MARINKA LEVIČAR (PS DeSUS):</speaker>

               <p>Hvala predsednik, za besedo.</p>
               <p>Jaz bom vsekakor podprla predlog, ki ga je podala gospa predsednica stranke na seji.
               Tudi sama bi postavila to vprašanje, če mi ne bi minister Gašperšič že odgovoril na
               to vprašanje, ko smo imeli posvet na Brdu, ko je zagotovil, da so sredstva za to
               progo v finančnem načrtu za prihodnji dve leti zagotovljena.</p>
               <p>Vseeno pa bom ta predlog, da se opravi razprava o tem, podprla, ker me tudi zanima,
               kako bo potekal izvedbeni načrt, da bo res do izvedbe tudi prišlo. Jaz sem namreč
               poslanka s kočevskega konca in ljudje s tistega območja me že ves čas, odkar sem v
               tem mandatu, torej že leto dni opozarjajo, kako bi bilo nujno potrebno, da bi ta
               konec železniške proge uredili, da bi imeli tudi ljudje s tega območja dostop do
               Ljubljane z vlakom.Hvala.</p>
            </sp>
            <sp xml:id="SDZ7-Redna-11-2015-09-24.sp216">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima gospod Janko Veber.</p>
            </sp>
            <sp xml:id="SDZ7-Redna-11-2015-09-24.sp217">

               <speaker>JANKO VEBER (PS SD):</speaker>

               <p>Hvala.</p>
               <p>Razprava o izgradnji železniške proge Grosuplje–Kočevje je zagotovo smiselna, še
               posebej iz razloga, ker je na ta problem opozorilo tudi Računsko sodišče in zelo
               jasno zapisalo, da je ministrstvo, ki je bilo odgovorno za gradnjo te infrastrukture,
               delovalo nesmotrno vso to obdobje. Naj samo za ponazoritev povem, da denar je bil
               dejansko zagotovljen za prenovo celotne nosilne konstrukcije in za položitev tirov.
               Če bi bila ta gradbena dela izvedena, bi bila proga že leta 2012 dokončna do Kočevja.
               Žal je prišlo do dogovora in podpisa sporazuma z župani občin ob tej progi, da se
               zgradi najprej signalnovarnostna naprava in potniški promet do Ribnice, in tako je
               proga zastala v Ribnici, Kočevje je pa v bistvu dejansko odrezano. Torej šlo je za
               preusmeritev sredstev in kaj takega se zagotovo ne sme dogajati. Upam, da bo ta
               razprava, če bo izglasovana, pomagala k temu, da se tako nesmotrne gradnje ne
               dogajajo več, ker dejansko povzročajo predvsem gospodarsko škodo in tudi velik
               zaostanek regije, ki ima zagotovo potencial, brez infrastrukture se ga pa ne more
               izkoristiti.</p>
               <p>To razpravo bom podprl. Če pa ne bo sredstev v proračunu 2016–2017 za to progo, pa že
               danes povem, da bom vložil amandma, in upam, da bo potem podpora k tej gradnji dovolj
               močna. Hvala.</p>
            </sp>
            <sp xml:id="SDZ7-Redna-11-2015-09-24.sp218">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima mag. Matej Tonin.</p>
            </sp>
            <sp xml:id="SDZ7-Redna-11-2015-09-24.sp219">

               <speaker>MAG. MATEJ TONIN (PS NSi):</speaker>

               <p>Ko poslušam predhodnike, moram reči, da sem izredno zadovoljen, ker se na nek način
               kaže tisto, čemur je parlament posvečen. To je, da o realnih problemih intenzivno
               razpravljamo in iščemo rešitve. Razpravljati o infrastrukturi je ena izmed ključnih
               stvari, s katero se tudi moramo v tej državi ukvarjati. Pogovarjati se moramo o tem,
               kako bomo izboljšali našo cestno infrastrukturo in kako bomo izboljšali tudi
               železniško infrastrukturo. Moja poslanska kolegica je predlagala razpravo o točno
               določenem odseku. Jaz si vendarle želim, da tukaj ne bo prevladovala tista zelo
               znamenita koalicijsko : opozicijska logika, da vse, kar prihaja iz strani opozicije,
               je zavrnjeno, in da bo ta razprava vendarle potrjena in bo zanjo zagotovljena večina
               glasov.</p>
               <p>Verjamem, da to ne bo koalicije nič bolelo, tudi vsaj v prvi fazi ne bo nobenih
               proračunskih posledic, tako da lahko najverjetneje z lahkim srcem pritisnete <q>"za"</q> za
               to razpravo.</p>
            </sp>
            <sp xml:id="SDZ7-Redna-11-2015-09-24.sp220">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 73 poslank in poslancev, za jih je glasovalo 26, proti pa 46.</p>
               <p><stage>(Za je glasovalo 26.)</stage> <stage>(Proti 46.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Janka Vebra bo zbor odločal o naslednjem
               predlogu sklepa: Državni zbor bo na naslednji seji opravil razpravo odgovorov
               ministra za infrastrukturo dr. Petra Gašperšiča na poslansko vprašanje gospoda Janka
               Vebra glede izgradnje drugega železniškega tira med Koprom in Divačo.</p>
               <p>Obrazložitev glasu v imenu Poslanske skupine Združena levica ima dr. Franc Trček.
           </p>
            </sp>
            <sp xml:id="SDZ7-Redna-11-2015-09-24.sp221">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Oglasil se bom samo enkrat, čeprav je podobno tematiko predlagal tudi gospod Ljubo
               Žnidar. Ker bo naslednje glasovanje, glejte, jaz sem že v šali rekel, da bi že sam
               naredil ta drugi tir. Pa treba bi bilo narediti dva tira, ne samo en tir. Malo osnove
               fizike, če vlak stoji, pa je dobro naložen, pa ga je treba naprej spraviti, koliko
               energije gre, dajte malo preračunati. Šel sem tudi, ne samo zaradi tega ker sem v tem
               matičnem odboru, ampak me ta tematika zanima in jo tudi pokrivam v Združeni levici,
               na tisto predstavitev OECD. Bom tudi postavil vprašanje, koliko denarja je to stalo,
               ker tisto bi tudi jaz napisal verjetno za desetino denarja. Tisto je bilo tudi malo
               tako, bom rekel, norčevanje iz nekega pomembnega sektorja gospodarstva. Zdi se mi, da
               je skrajni čas, da si nekako skozi razpravo in v parlamentu in v povezavi z deležniki
               odgovorimo na vprašanje, drugi tir ja ali ne in kako. Če ne drugega, vem, ko ste
               imeli klavzuro v SMC v neki dolini, ker ste vsi z enega hotelskega okna slikali to
               dolino, je nekdo s koprskega konca znorel, kdaj boste že ta odgovor dali na plano.
               Očitno ga niste sposobni na znotrajstrankarskem nivoju in tudi zaradi tega bi bilo
               treba glasovati, da tu v parlamentu, kot je kolega Tonin rekel, opravimo to razpravo
               in si enkrat že povemo. Če nas uspete prepričati ali preglasovati, da tega drugega
               tira ni, da ni potreben, dajte to odkrito povedati, da neka razvojno pomembna in
               zaenkrat še nezaostajajoča regija ve, na čem je. Ali se bo začela s kom drugim
               povezovati ali pa bo začela kaj drugega delati in proizvajati. Če boste glasovali
               proti tej razpravi tu v tem državnem zboru, ne vem, potem si pa pojdite kakšne člene
               ustave brat, kar naj bi poslanke in poslanci počeli.</p>
               <p>V Združeni levici bomo podprli oba ta relativno identična predloga. Upam, da neka
               stranka moderne centričnosti dejansko je za to in bo tudi to podprla. Navsezadnje če
               kot sociolog gledam na modernizacijo, modernizacija je bila povezana ne samo z
               industrializacijo, ampak tudi z razvojem železnic. Vi ste pa dve stoletji naprej
               moderni od tega. In če tega ne boste podprli, pa morate ime stranke spremeniti. Hvala
               za besedo.</p>
            </sp>
            <sp xml:id="SDZ7-Redna-11-2015-09-24.sp222">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu v imenu poslanske skupine? Ne.</p>
               <p>Obrazložitev glasu v lastnem imenu ima gospod Janko Veber.</p>
            </sp>
            <sp xml:id="SDZ7-Redna-11-2015-09-24.sp223">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Zagotovo bom podprl predlog za razpravo, ker sem ga tudi predlagal že v trenutku
               postavitve vprašanja ministru Gašperšiču. Dejstvo je, da so Luka Koper in Slovenske
               železnice ključni za logistiko v Sloveniji in tudi za razvoj gospodarstva v
               Sloveniji, ne samo v Sloveniji, ampak v celotni Srednji Evropi. in če bo šel naprej
               model, kot je bil ocenjen s strani OECD, potem Slovenija seveda izgubi svoj
               geostrateški položaj in zagotovo se bomo v prihodnosti ukvarjali predvsem z
               vprašanjem, kako zagotoviti minimalno gospodarsko rast, da vsaj preživimo. Torej vsa
               smetana, če lahko tako rečem, in vsa prednost, ki jo imamo s tem položajem, pa bo šla
               v tujino in promet se bo preusmeril proti Avstriji. Mi se v Sloveniji pogovarjamo o
               1,3 milijarde evrov vrednemu projektu, v Avstriji so se že odločili in sprejeli
               odločitev za 10 milijardni projekt, ki bo imel pol manj tovora na teh tirih, kot pa v
               Sloveniji na drugem tiru, in se sploh ne sprašujejo o tem, ali je to smotrno ali ne.
               Zato je ta razprava resnično izjemno potrebna tudi iz razloga, da zelo jasno zavrnemo
               vse ugotovitve OECD, v katerega ugotovitvah so sodelovali predvsem strokovnjaki
               pristanišč, ki prihajajo iz severne Evrope in želijo preusmeriti tovor k njim, ne pa
               na Jadran, Slovenijo, na Slovenske železnice in potem v Srednjo Evropo.</p>
               <p>Predlagam razpravo o tem najeminentnejšem problemu v Sloveniji ta hip na področju
               gospodarstva in logistike in upam, da bomo naredili korak naprej vendarle tudi pri
               drugem tiru. Hvala.</p>
            </sp>
            <sp xml:id="SDZ7-Redna-11-2015-09-24.sp224">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima gospod Marko Ferluga.</p>
            </sp>
            <sp xml:id="SDZ7-Redna-11-2015-09-24.sp225">

               <speaker>MARKO FERLUGA (PS SMC):</speaker>

               <p>Hvala za besedo.</p>
               <p>Na to temo se moram javiti, če ne, bi bil križan verjetno že takoj na vhodu v drugi
               tunel v Koper. Ta bolečina z drugim tirom je, kar se tiče mene, ker sem eno letu tu,
               enoletna, ampak na Obali je pa že celih 25 let. Ta enigmatična vprašanja, ali bomo
               ali ne, vržemo kocko, pogledamo stekleno kroglo, vprašamo čarovnice, vržemo, ne vem …
               Enkrat za vselej bi bilo treba reči, bomo začeli, ne bomo začeli. Ker veste, dragi
               moji, Kitajci, ki so prišli v Ameriko, so naredili železnico iz Pacifika proti
               Atlantiku na roke, ampak so jo naredili. Jaz zdaj ne razumem, tu pri nas je problem v
               25 letih se zmeniti, ali jo bomo sploh delali, kaj šele, da bi jo naredili.</p>
               <p>Jaz dejansko moram glasovati, ker hočem enkrat zvedeti, ali jo bomo tlakovali, ali
               jo bomo, ne vem, risali, ali bomo koga vprašali, kako nam to naredi, ampak dejansko
               hočemo na Obali vedeti, ali jo bomo imeli ali ne. Če ne, bomo šli v Istro. Kaj naj
               naredimo? Bomo naredili svojo državo. Hvala.</p>
            </sp>
            <sp xml:id="SDZ7-Redna-11-2015-09-24.sp226">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima gospod Tomaž Gantar.</p>
            </sp>
            <sp xml:id="SDZ7-Redna-11-2015-09-24.sp227">

               <speaker>TOMAŽ GANTAR (PS DeSUS):</speaker>

               <p>Hvala lepa.</p>
               <p>Tudi jaz mislim, da logistika je eno od tistih področji, ki dejansko predstavlja
               neko razvojno priložnost za Slovenijo. Seveda ne moremo obravnavati tega področja
               ločeno od drugega tira, zato tudi jaz mislim, da človek pri vseh razpravah, ki so
               bile, in obljubah in polemikah in študijah res dobi občutek, da marsikdo dela s figo
               v žepu.</p>
               <p>Prav bi bilo, da enkrat res pridemo stvari do dna, in se strinjam tukaj tudi s
               kolegi, zato bom tudi jaz podprl to razpravo.</p>
            </sp>
            <sp xml:id="SDZ7-Redna-11-2015-09-24.sp228">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima gospod Franc Breznik.</p>
            </sp>
            <sp xml:id="SDZ7-Redna-11-2015-09-24.sp229">

               <speaker>FRANC BREZNIK (PS SDS):</speaker>

               <p>Spoštovani gospod predsednik, upam, da ne bom dobil opomina še danes, ker dva rumena
               kartona v nogometnem žargonu pomenita izključitev, čeprav se ne prenaša, kot ste me
               poučili včeraj.</p>
               <p>Kolega Ferluga, glejte, železnica na Primorskem bi bila, ampak SDS bi morala biti 12
               let na oblasti. Kolega Gantar in kolega Ferluga vstopita tukaj v SDS, imamo še nekaj
               prostora, tu so še tri, štirje prostori in železnica bo. Ko pa imate zgodbo vlade, ki
               si išče izgovore, zakaj nekaj ne bi naredila, ne zakaj nekaj bi, da bi vložila ves ta
               potencial, ki ga je zdaj vložila, zakaj nekaj ne bi naredila, mi pa vlagamo
               potencial, zaradi česa bi nekaj naredili. In poglejte. med tem časom, ko govorim o
               naših sosednjih državah, spremljam pot železnice, ki gre iz Trsta nazaj po starih
               poteh mimo Slovenije. To železnico, kot veste, Avstrijci množično gradijo. In mi
               izgubljamo ta čas. To je izguba tega časa po letu 2008, ko so s prevarami peljali
               zgodbe nekih novih obrazov in novih strank. Novi obrazi in nove stranke so tudi stare
               ideje. Ta politika SDS bi to železnico naredila. To je bil eden izmed naših fiksnih
               planov. Zato samo stopite tukaj zraven, kolega Gantar, stopite samo 10, 5, 7 metrov,
               podpišite, stopite tukaj notri, imamo še nekaj prostora, in železnico, če imamo
               večino, bomo gradili. Zelo enostavno.</p>
               <p>Zato podpiram takšen predlog in takšno poslansko vprašanje.</p>
            </sp>
            <sp xml:id="SDZ7-Redna-11-2015-09-24.sp230">

               <speaker>PREDSEDNIK DR. MILAN BRGLEZ:</speaker>

               <p>Glasujemo.</p>
               <p>Navzočih je 72 poslank in poslancev, za jih je glasovalo 37, proti pa 30.</p>
               <p><stage>(Za jih je glasovalo 37.)</stage> <stage>(Proti 30.)</stage></p>
               <p>Ugotavljam, da je predlog sprejet.</p>
               <p>V skladu s predlogom poslanca gospoda Ljuba Žnidarja bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za infrastrukturo dr. Petra Gašperšiča na poslansko vprašanje, gospoda Ljuba
               Žnidarja v zvezi z gradnjo drugega tira Koper–Divača.</p>
               <p>Obrazložitev glasu v imenu Poslanske skupine SDS ima gospod Ljubo Žnidar.</p>
            </sp>
            <sp xml:id="SDZ7-Redna-11-2015-09-24.sp231">

               <speaker>LJUBO ŽNIDAR (PS SDS):</speaker>

               <p>Hvala, predsedujoči za besedo. Spoštovane kolegice in kolegi!</p>
               <p>Sam sem se uprl na to strokovno analizo, ki je bila izdelana in v kratkem
               predstavljena na Ministrstvu za infrastrukturo o ekonomičnosti izgradnje drugega tira
               med Divačo in Koprom. Na osnovi tega sem postavil ministru za infrastrukturo gospodu
               Gašperšiču vprašanje, kakšne bodo njegove nadaljnje aktivnosti in kakšne bodo njegove
               odločitve pri izgradnji oziroma pri nadaljnjih investicijah na področju železniške
               infrastrukture. Pomembnost je tudi primer, kjer so bila kar tri vprašanja postavljena
               dejansko na to temo investiranja v železniško infrastrukturo. Od samega ministra
               pravega odgovora dejansko nisem dobil. Vemo pa, da gre za največjo investicijo v
               infrastrukturi, kar jo je Slovenija dejansko na sploh imela. Vemo, da smo avtocestni
               odsek gradili v relativno dolgem obdobju in je bila ta investicija sorazmerno
               porazdeljena, vendar železnico bo treba zgraditi hitreje in z veliko večjo
               vrednostjo. Pomemben element pri izgradnji Slovenskih železnic je tudi naše
               pristanišče Luka Koper. Vendar Luka Koper se obnaša tako, kot da se nje izgradnja
               železnice sploh ne tiče. In povrhu še resorni minister nima nobenega direktnega
               vpliva na samo organizacijo in poslovanje Luke Koper. Tudi organiziranost in
               samoupravljanje Luke ni optimalno. V analizi so bili predstavljeni vmesni koraki, da
               je treba zgraditi stranski terminal, intermodalni pretovorni terminal v Divači in
               tako naprej. To so vse faze, za katere je treba danes sprejeti odločitve. In tu je
               čas pomemben, kar je bilo že danes omenjeno. Tu se morajo sprejeti odločitve.</p>
               <p>Ker gre za tako pomembne odločitve in da se ne ponovi zopet investicija ŕ la TEŠ, da
               dejansko na začetku ne vemo, kaj bi radi in koliko bo to stalo, predlagamo v SDS, da
               se na to temo največje prihajajoče investicije opravi javna razprava.</p>
            </sp>
            <sp xml:id="SDZ7-Redna-11-2015-09-24.sp232">

               <speaker>PREDSEDNIK DR. MILAN BRGLEZ:</speaker>

               <p>Preden dam komurkoli še besedo, naj samo obrazložim eno zadevo. Glede na to, da je
               bil prejšnji predlog sprejet in če bo še ta predlog sprejet, se bosta opravili dve
               razpravi, ker jih ne morem umakniti, potem ko bosta ta dva predloga sprejeta. To je
               pa dejstvo.</p>
               <p>Še kakšna obrazložitev glasu?</p>
               <p>Obrazložitev glasu v lastnem imenu ima gospod Franc Breznik.</p>
            </sp>
            <sp xml:id="SDZ7-Redna-11-2015-09-24.sp233">

               <speaker>FRANC BREZNIK (PS SDS):</speaker>

               <p>Spoštovani predsednik, hvala. Kolegi in kolegice!</p>
               <p>Sedaj mogoče z malo manj humorja in satiričnosti, ker je zadeva, mislim da vseeno
               resna. Hvala za to, da ste podprli prejšnji predlog. Dostikrat v zgodovini, ne
               govorim o prihodnosti, ampak o zgodovini. Poglejte, južna železnica v dolžini 577,2
               kilometra, ki jo je začela Avstro-Ogrska monarhija graditi leta 1839 in končala leta
               1857 z vhodom v Trst, so jo zgradili v bistvu v 14 letih. Če bi takrat, dobesedno na
               roke, z vrhunskimi arhitekturnimi mostovi, vse tisto, kar danes tudi kažemo v obliki
               arhitekture. To je bilo leta 1857, govorim o končani južni železnici. Sedaj govorimo
               o tem, da se mi pogovarjamo v samostojni Sloveniji o za nas enem najbolj pomembnih
               logističnih ciljev, ki jih imamo. Po eni strani povezati našo edino veliko
               pristanišče Luko Koper, potenciale, ki jih imamo, preko Slovenije z železnico. Okoli
               nas Švica gradi, lahko rečemo, da postavlja svetovne rekorde, kar se tiče tunelov,
               železniških tunelov v dolžini več kot 50 kilometrov, Avstrija gradi množično
               železniške proge, mi se pa pogovarjamo, ali se to izplača ali ne izplača, ne vem, na
               katerih temeljih. Ne govorim o multiplikativnih učinkih, ki bi jih tak projekt
               prinesel. Pogovarjamo se o železnici, ali bo sto ali dvesto milijonov več. Med tem
               časom smo samo v razliki obrestne mere ali v prekapitalizaciji bank izgubili dve
               milijardi ali tri milijarde evrov, kompleten projekt drugega tira. Zaradi tega ne bom
               rekel, da ga podprete, ker mislim, da je že danes bila podprta razprava v tem smislu,
               ampak mislim, da gre za resno razpravo, spoštovane kolegice in kolegi, in da moramo
               tej razpravi prisluhniti. Moj osebni vidik je, da se drugi tir izplača, in to še
               kako. Zato vas prosim, kakorkoli se boste odločili, predsednik je danes opozoril, da
               dvakratna razprava ni mogoča. Jaz mislim, da je razprava o tako pomembni temi za
               razvoj Slovenije na področju logistike za razvoj Luke Koper potrebna tudi morda
               dvakrat. Najlepša hvala.</p>
            </sp>
            <sp xml:id="SDZ7-Redna-11-2015-09-24.sp234">

               <speaker>PREDSEDNIK DR. MILAN BRGLEZ:</speaker>

               <p>Nisem vas opozoril, ampak sem vse opozoril, da jaz glede tega ne morem nič narediti.
               Če bo sedaj sprejet ta sklep, potem bosta pač dve razpravi na isti seji, ne na
               različnih sejah, in bosta zaporedni točki, to pa obljubim.</p>
               <p>Glasujemo. Navzočih je 69 poslank in poslancev, za je glasovalo 17, proti 45.</p>
               <p><stage>(Za je glasovalo 17.)</stage><stage>(Proti 45.)</stage></p>
               <p>Ugotavljam, da sklep ni sprejet in ne bosta dve razpravi.</p>
               <p>V skladu s predlogom poslanca gospoda Jožeta Horvata bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministrice za delo, družino, socialne zadeve in enake možnosti, dr. Anje Kopač Mrak
               na poslansko vprašanje gospoda Jožefa Horvata v zvezi s pripravo reforme trga dela in
               pokojninske reforme.</p>
               <p>Glasujemo. Navzočih je 74 poslank in poslancev, za je glasovalo 19, proti pa 53.</p>
               <p><stage>(Za je glasovalo 19.)</stage> <stage>(Proti 53.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Zvonka Laha bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za kmetijstvo, gozdarstvo in prehrano mag. Dejana Židana na poslansko
               vprašanje gospoda Zvonka Laha v zvezi z Zakonom o državnem podjetju za upravljanje z
               gozdovi v državni lasti</p>
               <p>Obrazložitev glasu v imenu poslanske skupine Združena levica ima Violeta Tomić.</p>
            </sp>
            <sp xml:id="SDZ7-Redna-11-2015-09-24.sp235">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Glede na to, da kolega Laha ni, pa naj jaz povem, zakaj se mi zdi, da je treba
               podpreti to razpravo.</p>
               <p>Koncesije za gozdove se iztekajo in tudi čas se nam izteka. Strategijo bo treba
               nujno prevzeti, kajti vemo, da nas je prizadel žledolom, podlubniki so napadli
               gozdove in dogajajo se goloseki. Kadar gremo na kmete oziroma v naravo, vidimo, kako
               so rumene cele strani, mnogi pravijo, da se gozdovi kar krepko praznijo in da ne
               vemo, zakaj in kako. Včasih mislimo, da so podlubniki in žledolom samo izgovor za to
               početje. Ali bomo pogozdovali, s čim bomo pogozdovali? Znova z listavci, ki so spet
               občutljivi na škodljivce in podlubnike ali kaj početi? Ali bomo zagnali lesno
               industrijo, ki je izumrla? Pred časom je minister Židan v Državni zbor vložil predlog
               zakona …</p>
            </sp>
            <sp xml:id="SDZ7-Redna-11-2015-09-24.sp236">

               <speaker>PREDSEDNIK DR. MILAN BRGLEZ:</speaker>

               <p>Malo miru, prosim!</p>
            </sp>
            <sp xml:id="SDZ7-Redna-11-2015-09-24.sp237">

               <speaker>VIOLETA TOMIĆ (PS ZL):</speaker>

               <p>Vem, da smo utrujeni in smo že vsi prav veseli. In je že v času Virantove vlade tisti
               zakon padel.</p>
               <p>Zdaj mislim da je čas, da se o tem opravi razparava in da bomo pripravljeni na
               trenutek, ki se bliža, ko bodo koncesije padle, in potrebujemo novo strategijo, kaj z
               našimi gozdovi. Predvsem se pojavlja pa strah, ali ne bo to podjetje zašlo v rdeče
               številke in bilo podvrženo privatizaciji, kajti v temu primeru, dragi kolegi, pa
               izgubimo naše največje bogastvo.</p>
               <p>Predlagam, da predlog za razpravo podpremo. Hvala.</p>
            </sp>
            <sp xml:id="SDZ7-Redna-11-2015-09-24.sp238">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu?</p>
               <p>Obrazložitev glasu v lastnem imenu ima dr. Franc Trček.</p>
            </sp>
            <sp xml:id="SDZ7-Redna-11-2015-09-24.sp239">

               <speaker>DR. FRANC TRČEK (PS ZL):</speaker>

               <p><q>"Atlas gozdov omogoča nov pogled na pomen drevja"</q>, Znanost, Delo priloga. Včasih je
               dobro tudi kaj prebrati. Danes sem enajst ur poslušal, ali je bila storjena ena
               napaka ali ni bila storjena, pa nisem kaj dosti bolj pameten po enajstih urah. Bojan
               mi je malo razložil, verjetno je bila, pa se nismo pogovarjali, kako naj ne bi bila
               storjena.</p>
               <p>O lesni verigi zelo radi kolega Ranc kakšno pove, upravičeno. Ocena števila dreves
               za deset držav z največ drevesi in Slovenijo. Slovenija ima največje število dreves
               na kvadratni kilometer, skoraj 72 tisoč dreves. To je neko naše bogastvo. To ni
               smešna tema, dajmo se tega začeti zavedati. Tudi ni smešna tema gozdno- gospodarski
               lobi, ker bodo pritiskali, ker hočejo ohraniti neke svoje ekstra profite. Imam to
               srečo, da je moj, jaz temu rečem kandidat za tasta, ker nisem poročen, tast tudi
               sodni izvedenec za to področje, tako da sem kot laik malo podučen. Zdaj zavijate z
               očmi. Če se boste tako <q>"pišmevritično"</q> vedli do enega redkih bogastev, ki jih imamo,
               potem smo, kot bi rekel župan Maribora, obuli ali pa, če hočete, drugače, gotovi.</p>
               <p>Zato upam, da boste podprli predlog o tej razpravi, da se resno začnemo zavedati,
               kaj je naše bogastvo, kaj je ekonomija in dejansko začnemo odgovorno z gozdovi tudi
               gospodariti. Navsezadnje sosednja Avstrija je na gozdni verigi dejansko razvijala
               zadnjih 30 let obstoj perifernih območij, številne tiste njihove velike žage delujejo
               na robu rentabilnosti, ampak seveda vedo, zakaj imajo tiste žage tam, da …</p>
            </sp>
            <sp xml:id="SDZ7-Redna-11-2015-09-24.sp240">

               <speaker>PREDSEDNIK DR. MILAN BRGLEZ:</speaker>

               <p>Čas.</p>
            </sp>
            <sp xml:id="SDZ7-Redna-11-2015-09-24.sp241">

               <speaker>DR. FRANC TRČEK (PS ZL):</speaker>

               <p>… ljudje živijo v tistih dolinah, da imajo od česa živeti in da potem tudi tisto robo
               <q>"lifrajo"</q> na Bližnji vzhod, ker imajo en ogromen terminal, tudi tega se bomo morali
               začeti … <stage>/ izklop mikrofona/</stage></p>
            </sp>
            <sp xml:id="SDZ7-Redna-11-2015-09-24.sp242">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih 74 je poslank in poslancev, za je glasovalo 28, proti 44.</p>
               <p><stage>(Za je glasovalo 28.)</stage> <stage>(Proti 44.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca dr. Vinka Gorenaka bo zbor odločil o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za kmetijstvo, gozdarstvo in prehrano mag. Dejana Židana, na poslansko
               vprašanje dr. Vinka Gorenaka v zvezi z načrtovanimi in porabljenimi sredstvi
               reprezentance.</p>
               <p>Obrazložitev glasu v imenu Poslanske skupine SDS ima dr. Vinko Gorenak.</p>
            </sp>
            <sp xml:id="SDZ7-Redna-11-2015-09-24.sp243">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Ja, res, ker imam malo daljše, bom potem prosil še v svojem imenu. Poglejte, jaz sem
               se spravil pač malo številke premetavati. V času, ko je izjemna, bomo rekli, finančna
               gospodarska kriza, so naši ministri, tokrat ne notranja, ampak bom ogovoril o gospodu
               Židanu, kasneje o Erjavcu, gospe Katičevi, potem pa še o vseh treh skupaj.</p>
               <p>Poglejte, gospod Židan je imel letos planirani 36 tisoč evrov za reprezentanco. Ne
               boste verjeli, do 1. 7. jih je porabil 57 tisoč. Se pravi skoraj enkrat več, kot bi
               jih lahko. Če bo tako nadaljeval do konca leta, je to 208 minimalnih plač. Če bo tako
               nadaljeval do konca leta, je to 574 kmečkih pokojnin in če bo tako nadaljeval do
               konca leta, je to 19 tisoč razkošnih poslanskih kosil, saj veste. Svetovni kuharji,
               pa tisto, mi pa skoraj nič ne plačujemo. Ampak če to pretvorite v ceno, je to 19
               tisoč in nekaj kosil. Gospe in gospodje iz Poslanske skupine SD, to bi bilo, da vsak
               od vas v tem letu poje tu spodaj 3 tisoč 198 kosil. To pa bi pomenilo, da bi vsak
               poslanec iz SD lahko 12 let zastonj kosil tule spodaj. Se pravi, tri polne mandate.
               Številka je obupna.</p>
               <p>Poglejmo gospoda Erjavca. 517 tisoč. To pomeni 900 minimalnih plač, to pomeni 2
               tisoč 280 kmečkih pokojnin, to pomeni 86 tisoč kosil. Ali drugače povedano, vsak
               poslanec iz Desusa lahko 32 let zastonj je tule spodaj. 32 let, gospe in gospodje.
               Lahko se temu podatku tudi smejite. Ampak tako ne gre, če mene vprašate. Z vso
               moralno pravico vam to govorim, ker sem sam porabil približno 10 % do 15 % tega, kar
               je porabila gospa Kresalova pred menoj.</p>
               <p>Ministrstvo za obrambo. Poglejmo, kako je tam. Aha, tu sta pa zdaj dva ministra Tam
               je situacija naslednja, 195 tisoč evrov, oba sta iz SD, eden je zdaj med nami, gospa
               Katič je tam, to pomeni, 134 tisoč evrov. To pomeni, 3 tisoč 447 minimalnih plač. To
               pomeni 977 pokojnin, 32 tisoč in nekaj razkošnih poslanskih kosil. Obstoječi poslanec
               SD bi lahko, če bi bil eden, zastonj kosil 37 let. <stage>/ izklop mikrofona/</stage></p>
            </sp>
            <sp xml:id="SDZ7-Redna-11-2015-09-24.sp244">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu še v lastnem imenu ima Vinko Gorenak.</p>
            </sp>
            <sp xml:id="SDZ7-Redna-11-2015-09-24.sp245">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Zdaj vam samo še skupne številke želim povedati in pričakujem podporo vsaj tistih
               poslancev, ki nimate tako razkošnih ministrov. To predvsem veljav za SMC. Recimo,
               gospa notranja ministrica je celo varčna, potem gospod gospodarski minister je zelo
               varčen, je zelo varčen – 3 tisoč evrov. Kaj je to za eno ministrstvo!</p>
               <p>Zdaj pa poglejmo skupne številke. Če bi vse te tri ministre skupaj dali, dobimo 749
               tisoč evrov. Ali drugače povedano, tisoč 455 minimalnih plač, to pomeni 3 tisoč 831
               kmečkih pokojnin, to pomeni 37 tisoč 902 kosili. Ali drugače povedano, če se še malo
               poigramo s številkami, reprezentanca gospoda Erjavca, Katičeve in gospoda Židana,
               vsak poslanec tega državnega zbora lahko na letni ravni, če bi upoštevali porabo vseh
               teh ministrov, poje kar tisoč 532 kosil. Ali 6 kosil vsak dan. 6 kosil vsak dan vsak
               od nas 90.</p>
               <p>Gospe in gospodje, to so številke, ki so enormne, lahko se jim smejite, meni se nič
               ne smeji iz temeljnega razloga, ker se mi zdi, da je finančna situacija preresna v
               tej državi, da preveč ljudi strada, pa se tile gospodje ministri, ne smem reči v
               kamero zdaj, pa <q>"preseravajo"</q>, oprostite izrazu, mislim predvsem na gledalce. Tako se
               ne gre. Prosim za podporo zlasti Združeno levico in SMC. Hvala lepa.</p>
            </sp>
            <sp xml:id="SDZ7-Redna-11-2015-09-24.sp246">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu gospod Jan Škoberne.</p>
            </sp>
            <sp xml:id="SDZ7-Redna-11-2015-09-24.sp247">

               <speaker>JAN ŠKOBERNE (PS SD):</speaker>

               <p>Najlepša hvala, gospod predsednik.</p>
               <p>Spoštovani kolega Gorenak! Jaz bi se z vami absolutno strinjal in bi z veseljem
               podprl predlog, ki ste ga ravnokar navedli, če bi šlo za to, da so ministri to
               porabili za kosila, za večerje, za zajtrke, za pivo, za vino, karkoli.</p>
               <p>V primeru Ministrstva za obrambo je stvar seveda bistveno bolj resna od tega, kar vi
               navajate, in od tega, kar analitično zdaj analizirate. Gre za celotne stroške poti
               Slovenske vojske, Ministrstva za obrambo, za sprejem tujih delegacij. In verjetno se
               boste vi …</p>
            </sp>
            <sp xml:id="SDZ7-Redna-11-2015-09-24.sp248">

               <speaker>PREDSEDNIK DR. MILAN BRGLEZ:</speaker>

               <p>Tišina!</p>
            </sp>
            <sp xml:id="SDZ7-Redna-11-2015-09-24.sp249">

               <speaker>JAN ŠKOBERNE (PS SD):</speaker>

               <p>… strinjali, da je sodelovanje, denimo v zavezništvu Nato, sodelovanje v mednarodnih
               operacijah, vprašanje sodelovanja pri skupni obrambi in pri skupnih varnostnih
               vprašanjih v Evropski uniji nekaj, česar se ministrica za obrambo mora udeležiti. Da
               je sodelovanje na vrhu Nata nekaj, česar se tudi Slovenska vojska mora udeležiti. Če
               pa nam skušate s to razpravo povedati, da naj ministri te vlade prenehajo opravljati
               svoje državotvorne funkcije, ki smo jih prevzeli tudi s članstvom v Natu, ki ste ga,
               če prav razumem, tudi vi podprli, potem imamo resen problem, potem je verjetno
               boljše, da skličete referendum o tem, ali je smiselno, da v organizacijah kolektivne
               obrambe sodelujemo, in ali je smiselno, da se naši ministri v tujini še pogovarjajo o
               kolektivni varnosti, o skupni obrambi in o razmerah, o katerih smo en dan nazaj
               govorili, da so izredno pomembne in da moramo tukaj zagotoviti varnost. Če mi našim
               ministrom niti potnih stroškov ne mislimo pokrivati in bomo to razlagali skozi to,
               koliko kosil lahko za ceno udeležbe na vrhu o kolektivni obrambi porabi minister,
               potem je to vse skupaj delanje norca iz državljanov in na koncu koncev tudi seje, ki
               ste jo včeraj predlagali.</p>
            </sp>
            <sp xml:id="SDZ7-Redna-11-2015-09-24.sp250">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima gospod Franc Jurša.</p>
            </sp>
            <sp xml:id="SDZ7-Redna-11-2015-09-24.sp251">

               <speaker>FRANC JURŠA (PS DeSuS):</speaker>

               <p>Hvala za besedo, gospod predsednik.</p>
               <p>Jaz moram takoj v začetku povedati, da predloga gospoda Vinka Gorenaka ne bom
               podprl, da bi se opravila razprava v Državnem zboru, pa ne zato, ker ne bi želel, da
               se transparentno trošijo sredstva davkoplačevalcev, ki jih dobivajo ministrstva,
               ampak bi vseeno pričakoval od nekdanjega miličnika, policaja, komandirja milice, pa
               še ne vem katere druge funkcije vse, do ministra za notranje zadeve, da podatke
               preveri in da s preverjenimi podatki pride pred kamere. Za zunanje ministrstvo
               zagotovo lahko trdim, da so to sredstva reprezentance za ministrstvo, kakor tudi za
               vsa veleposlaništva, ki jih imamo v svetu.</p>
            </sp>
            <sp xml:id="SDZ7-Redna-11-2015-09-24.sp252">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima Miha Kordiš.</p>
            </sp>
            <sp xml:id="SDZ7-Redna-11-2015-09-24.sp253">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči.</p>
               <p>Jaz bom ta predlog podprl. Ne bom ga podprl zaradi statistik, ki jih je kolega
               Gorenak navajal, ampak podprl jih bom zaradi nečesa drugega. Spomnim se namreč, kako
               smo slabo leto nazaj obravnavali nek proračun in spomnim se tudi nekega amandmaja, ki
               smo ga dobili na mizo tekom tistega proračuna. Predlagatelj tistega amandmaja, ki je
               bil težak pol milijona evrov, je zagovoril, da gre denar za jastoge, namesto da bi
               šel za mlade. Šlo je za prerazporeditev iz sredstev za reprezentanco, iz sredstev za
               protokol v sredstva za mlade. In sedaj slabih 12 mesecev od tega je pa mogoče
               trenutek, da se vprašamo, kam je šlo tistih pol milijona evrov za protokol in nemara
               res ne bi bil ta denar bolj smotrno porabljen na mladih.</p>
               <p>Tako da podpiram ta predlog. Hvala.</p>
            </sp>
            <sp xml:id="SDZ7-Redna-11-2015-09-24.sp254">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu gospod Franc Breznik.</p>
            </sp>
            <sp xml:id="SDZ7-Redna-11-2015-09-24.sp255">

               <speaker>FRANC BREZNIK (PS SDS):</speaker>

               <p>Poglejte spoštovani kolegi, pri meni se vidi. Hvala očetu, da sem lahko študiral,
               prvo elektrotehniko, potem pa ekonomijo.</p>
               <p>Prva zadeva, eksaktnost. V vsak strošek reprezentance se štejejo stroški za
               pogostitev, zabavo in pa darila poslovnim partnerjem. Strošek, ki ga lahko
               računovodski servis beleži kot strošek reprezentance, mora biti povezan z zunanjim
               poslovnim partnerjem ali pa z nekom, za katerega domnevamo, da bo to postal. Če se to
               kljub vašim prizadevanjem ne bo zgodilo, boste morali ob obisku inšpekcije pojasniti,
               zakaj do poslovnega sodelovanja ni prišlo. Poglejte, spoštovani kolega, če bi to
               držalo, potem strošek za reprezentanco notranje ministrice, ki je v zadnjih treh
               tednih letela kar nekajkrat v tujino, ne bi bil 3 tisoč evrov. Spoštovani kolega,
               razlika med tistimi, ki smo prišlo v politiko malo bolj pozno, je, da smo najprej
               dali nekaj skozi v svoji poslovni ali pa delovni poti, v izobraževanju, potem pa
               stopili pred obličje in ljudem krojili usodo prek zakonov in prek vseh zadev.
               Poglejte, potni stroški nikakor niso stroški reprezentance. Najhuje pa je, če to
               poslušajo ljudje, tam je tudi en sindikalist, na ministrstvu za obrambo, ki delajo v
               kuhinji, ki pripravljajo reprezentanco, kjer se elita masti, kjer pa ljudje za 600,
               500 evrov torbe znancev pripravljajo. Sam sem bil vodja logistike, bil sem vodje
               oskrbe, kjer sem spremljal na stotine takih dogodkov, ki so bili nepotrebni.
               Spoštovani kolega, vaš govor je nekaj takšnega, kot je bilo eno pravilo enega
               bogataša v Nemčiji, ki je propadel. Rekel je: <q>"Ich kann auf alles verzichten, nur am
               Luxus nicht!"</q> Vsemu se lahko odpovem, samo luksuzu ne! Ste razumeli? Hvala lepa.</p>
            </sp>
            <sp xml:id="SDZ7-Redna-11-2015-09-24.sp256">

               <speaker>PREDSEDNIK DR. MILAN BRGLEZ:</speaker>

               <p>A se bo še kdo prijavil? Lepo.</p>
               <p>Gospod Matjaž Han ima proceduralno.</p>
            </sp>
            <sp xml:id="SDZ7-Redna-11-2015-09-24.sp257">

               <speaker>MATJAŽ HAN (PS SD):</speaker>

               <p>Glejte, zdaj smo pa na polju demagogije, predsednik. Jaz nimam nobenih težav, Vinko
               je to zdaj dobro izračunal, jaz tudi znam računati, verjemite mi, nimam podatkov, ne
               upam reči, da imaš narobe, ampak si pa demagog prve klase. Bi pa nekaj vendarle,
               predsednik, rekel. Od devetih tukaj sedimo in razpravljamo. Včeraj do polnoči, danes
               imamo še sejo Odbora za obrambo, in jaz predlagam, da bomo mogoče malo prišparali mi,
               da bomo malo nekako malico prišparali pa kakšno penzijo, predlagam, da odglasujemo
               tole, da vidimo, koliko si nas ti prepričal. O temi, koliko pa kateri minister
               zapravi, pa bomo našli kakšen odbor in se bomo lahko brez problema pogovarjali. Jaz
               predlagam, da damo na glasovanje in da ne razpravljamo.</p>
            </sp>
            <sp xml:id="SDZ7-Redna-11-2015-09-24.sp258">

               <speaker>PREDSEDNIK DR. MILAN BRGLEZ:</speaker>

               <p>Ali boste tiho? Boste. V redu. Besedo ima za obrazložitev glasu v lastnem imenu mag.
               Andrej Šircelj.</p>
            </sp>
            <sp xml:id="SDZ7-Redna-11-2015-09-24.sp259">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Zdaj za vse tiste, ki ne poznajo tega, kaj je strošek reprezentance, vam lahko
               povem, da je glede tega vladna uredba. Nanaša se izključno na gostinske storitve in
               na darila. Drugo. Od kod so ti podatki? Lahko si pogledate na spletnih straneh
               Državnega zbora, Odgovori Vlade na poslanska vprašanja. In ti podatki so vladni
               podatki. Kolega Gorenak je dal poslansko vprašanje in dobil od Vlade odgovor. Tako da
               brez sprenevedanje, da to ni res. To so vladni podatki. Če vi vaši vladi ne
               verjamete, vprašajte vaše ministre, kogarkoli že in boste dobili te podatke, lahko si
               pa to na spletnih straneh Državnega zbora to tudi pogledate. In tukaj ne gre zdaj za
               to, da bi karkoli o tem, ali je to reprezentanca ali ni, ali kot nekdo prav, saj to
               so pa tudi stroški za vojaške misije pa tako naprej. To so posebne postavke, kolega,
               posebne postavke v proračunu. Zdaj bomo imeli proračun za leti 2016, 2017, in si jih
               lahko natančno pogledate. Poglejte si odgovor Vlade, odgovor, ki ga je dobil, gospod
               Gorenak. S tega zornega kota so ti podatki jasni, o njih ni treba posebej
               polemizirati, ker se ve, kaj je reprezentanca v tej državi. To ve vsak podjetnik, ki
               mora knjižiti reprezentanco v svoje knjige in jaz mislim, da tudi tukaj ni treba
               preveč sprenevedanja.</p>
               <p>Jaz bom seveda glasoval to, da se o tem razpravlja v Državnem zboru.</p>
            </sp>
            <sp xml:id="SDZ7-Redna-11-2015-09-24.sp260">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima dr. Franc Trček.</p>
            </sp>
            <sp xml:id="SDZ7-Redna-11-2015-09-24.sp261">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Bom kratek, bom upošteval nasvet kolega Hana. Jaz ne bom glasoval iz populističnih
               razlogov, ampak iz metodoloških. Ker to, kar je gospod Vinko povedal, je bilo
               premalo. Jaz hočem videti, kakšen je izplen te reprezentance, da se tudi
               demistificira ta reprezentanca. Ker pride, pač ne vem, smo imeli prvo romunsko
               delegacijo in se gre z delegacijo na kosilo. To se tako dela. Nismo se tega spomnili,
               zaradi mene tudi če se ne bi šlo, lahko bi tudi jaz kuhal navsezadnje, če bi imeli
               kuhinjo v parlamentu. V Združeni levici smo prebrali tisto poročilo. Tisto s strani
               ministrstva, ki ga zadnje čase zaseda minister za vse iz Desusa, je bilo ogromno
               napak. Tudi zaradi tega mislim, da moramo o tem neko razpravo imeti, postaviti bolj
               jasne kriterije, ker v tej državi imamo tudi kaj bolj pametnega početi, kot da bomo
               imeli vsake tri mesece, kako je eden kladiva kupoval, eden to, eden tisto, pa bodo
               potem novinarji nas na stranišču lovili, kakšno izjavo bi dali o tem. Da se dejansko
               to demistificira. Ogromno se govori tudi o gospodarski diplomaciji.</p>
               <p>Skratka, ko se govori o tej postavki, je treba vedeti, kakšen je izplen te postavke.
               Tako počez govoriti, kaj pa vem, lahko so žurko delali, lahko je bilo pa to
               upravičeno. Zato bom glasoval za. Hvala za besedo.</p>
            </sp>
            <sp xml:id="SDZ7-Redna-11-2015-09-24.sp262">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu, gospod Matjaž Nemec.</p>
            </sp>
            <sp xml:id="SDZ7-Redna-11-2015-09-24.sp263">

               <speaker>MATJAŽ NEMEC (PS SD):</speaker>

               <p>Hvala, predsednik.</p>
               <p>Prav nerodno mi je ob tej razpravi. Jaz se spomnim, ko smo Socialni demokrati leta
               2009 uvedli takrat to radikalno varčevanje, takrat smo bili tudi predmet posmeha. Se
               spomnite kavic, pa rožic pa tako naprej. To so sistematične stvari. Ti imaš, vemo
               vsi, jaz sem delal nekaj let v kabinetni službi, ne moreš kar tako zapravljati v
               nedogled. To, kar se gremo zdaj, je sicer populizem, ampak postavke so povsem jasne.
               Jaz sem kot en kratek odgovor samo za nazaj pogledal, recimo očitek je bil
               Ministrstvu za kmetijstvo med drugimi ministrstvi, govora je o 57 tisočih evrih, za
               kabinet oziroma da zožijo ekipo je bilo namenjenih 6 tisoč evrov, ko govorimo o
               reprezentanci. To pa ob vseh kitajskih sprejemih in vse kar je bilo potrebno, je
               zaman razpravljati. Vse ostalo pa je šlo za promocijo, kot mi piše tukaj, za
               financiranje sejemskih predstavitev itn. Jaz ne bom pozabil, enkrat sem bil deležen
               obiska v Turčiji, z vsemi varčevalnimi ukrepi. Prišli smo z avionom, častna četa je
               bila postrojena, prvo stvar, ki smo jo naredili, smo šli takoj na toaleto, ker smo
               namreč imeli takšen avion, kjer ni bilo niti toalete. Hočem reči, tukaj je potrebna
               zdrava pamet. Razumem vseeno, da eno je absolutno to, kar je za reprezentanco, drugo
               pa je vse razvidno, vse transparentno, imamo Računsko sodišče in temu primerne
               inštitucije, ki lahko preverijo.</p>
               <p>Če bi bila razprava, bi bila tudi dobrodošla, ampak mislim, da je nepotrebna. Hvala
               lepa.</p>
            </sp>
            <sp xml:id="SDZ7-Redna-11-2015-09-24.sp264">

               <speaker>PREDSEDNIK DR. MILAN BRGLEZ:</speaker>

               <p>Ko dam kateremukoli besedo, se prijavita še dva. Jaz kot predsedujoči imam eno
               možnost. Jaz bi raje kot tol vodil in poslušal to demagogijo, počel nekaj precej bolj
               smiselnega. Sicer vam ne bom povedal, kaj. In če se boste še naprej tako prijavljali,
               bom dejansko prekinil. To pravico imam, sejo prekiniti v vsakem trenutku in jo
               nadaljevati čez, recimo, petnajst minut. O tem zelo resno razmišljam.</p>
               <p>Postopkovno, gospod Uroš Prikl.</p>
            </sp>
            <sp xml:id="SDZ7-Redna-11-2015-09-24.sp265">

               <speaker>UROŠ PRIKL (PS DeSUS):</speaker>

               <p>Spoštovani kolega predsednik! Jaz te prosim, da vodiš oziroma da vodite to sejo brez
               nekih odvečnih komentarjev. Jaz se ne bom prijavljal na tekmovanje, kdo zna bolj
               populistično to predstaviti, ampak verjamem, da se to tekmovanje zaključuje.
               Enostavno sem preslab v tem populizmu. Se mi pa zdi, da ste že tukaj načeli eno
               široko razpravo, če bo to trajalo, če se bo ta razprava razvlekla še na pet ur, če
               slučajno to izglasujete oziroma izglasujemo, <q>"jadna mu majka"</q>. Hvala.</p>
            </sp>
            <sp xml:id="SDZ7-Redna-11-2015-09-24.sp266">

               <speaker>PREDSEDNIK DR. MILAN BRGLEZ:</speaker>

               <p>Tudi proceduralno. Aha. Saj imam napisano, kdo je na vrsti.</p>
               <p>Naslednji ima obrazložitev glasu v lastnem imenu mag. Marko Pogačnik.</p>
            </sp>
            <sp xml:id="SDZ7-Redna-11-2015-09-24.sp267">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo.</p>
               <p>Jaz bom podprl, da se opravi javna razprava, kajti številke teh stroškov za
               reprezentanco so res abnormalne. In preba je povedati, da računovodski standardi
               točno določajo tri postavke, kaj se lahko knjiži pod reprezentančne stroške. In to
               so: pogostitve, zabava in pa darila za poslovne partnerje. In poglejte te številke.
               Darila za poslovne partnerje in pa pogostitve, da lahko ti daš pod stroške za
               reprezentanco, ne da so to potencialni poslovni partnerji, ampak tisti, ki bodo to
               postali. Vsak računovodja raje svetuje, da se teh stroškov izogneš, kajti ne veš, če
               bo postal poslovni partner. Če je temu potem tako, potem jaz predlagam, da tudi
               finančna uprava malo potrka na vrata Ministrstva za obrambo, Ministrstva za
               kmetijstvo in pa Ministrstva za zunanje zadeve. Mogoče pa nepravilno knjižite stroške
               in s tem tudi ne plačate davka, kakor bi ga morali. Pa smo ponovno oškodovani
               davkoplačevalci – dvakrat.</p>
               <p>Jaz mislim, da je smiselna javna razprava na to temo. Verjamem pa, da je zelo
               neugodno tole poslušati poslancem iz vrst SD, poslancem iz vrst Desusa, koder tudi
               hodijo te vaši ministri, ki tako vehementno zapravljajo denar za pogostitve, zabave
               in poslovna darila.</p>
            </sp>
            <sp xml:id="SDZ7-Redna-11-2015-09-24.sp268">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima gospod Jože Tanko.</p>
            </sp>
            <sp xml:id="SDZ7-Redna-11-2015-09-24.sp269">

               <speaker>JOŽE TANKO (PS SDS):</speaker>

               <p>Hvala lepa za besedo. Spoštovani kolegi!</p>
               <p>Jaz bom ta predlog za razpravo podprl in to zato, ker bi rad, da najprej vsi
               poslanci vemo, kaj so stroški reprezentance, da bomo govorili o istih stvareh. Kajti
               eni govorijo o stroških reprezentance, drugi pa poskušajo podtakniti, da je to še vse
               kaj drugega. Drugi razlog, zakaj bom to podprl, je to zato, ker je pred nami razprava
               o proračunu, in bi rad, da poslanci govorimo o pravih definicijah. Ne da eni govorimo
               o stroških reprezentance, drugi pa govorijo o materialnih stroških pri isti postavki.
               To je, bi rekel, praktično zelo potrebno, ker potem tisti poslanci, ki ne ločijo
               stroškov reprezentance od materialnih stroškov, stroškov potovanj, govorijo o
               proračunu, ki je visok devet milijard. In vehementno govorijo o tem, katere stvari so
               prave in katere niso prave, ne ločijo pa niti teh drobnih stvari, o katerih bi zdaj
               opravili razpravo in vsaj razčistili definicije, kaj je kaj, se podučili, kaj piše v
               uredbi, da bi lahko proračunsko razpravo vodili na nek primeren način. Ne da bi vsak
               govoril, kar misli, da je prav pri neki točki, pri neki proračunski postavki. In to
               je ključni problem, ko poslanci, ki govorite o raznih stvareh, ne poznate niti
               osnovne definicije. Zaradi tega imamo tudi veliko napak pri glasovanjih, tudi veliko
               napačnih odločitev in potem se sprašujete, zakaj kakšno temo odpremo. To je pa zato,
               ker ne veste o čem odločate.</p>
               <p>Razpravo bom podprl. Hvala lepa.</p>
            </sp>
            <sp xml:id="SDZ7-Redna-11-2015-09-24.sp270">

               <speaker>PREDSEDNIK DR. MILAN BRGLEZ:</speaker>

               <p>Sedaj se jih je pa že toliko javilo, da bom naredil tisto, kar sem povedal. Prekinjam
               to sejo in nadaljujemo ob 21.10.</p>
               <stage type="time">(Seja je bila prekinjena ob 20.53 in se je nadaljevala ob 21.10.)</stage>
            </sp>
            <sp xml:id="SDZ7-Redna-11-2015-09-24.sp271">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegi, spoštovane kolegice poslanke, gospe in gospodje! Nadaljujemo
               sejo.</p>
               <p>Najprej bom ugotovil, da imam na vrsti še tri obrazložitve glasu v lastnem imenu.
               Želi še kdo razen treh, ki jih bom povedal, obrazložiti glas v lastnem imenu, to so
               Matjaž Han, mag. Branko Grims in gospod Tomaž Gantar. Želi še kdo obrazložiti glas v
               lastnem imenu? Ne. Poslušamo te tri in glasujemo.</p>
               <p>Besedo ima gospod Matjaž Han.</p>
            </sp>
            <sp xml:id="SDZ7-Redna-11-2015-09-24.sp272">

               <speaker>MATJAŽ HAN (PS SD):</speaker>

               <p>Hvala lepa.</p>
               <p>Smo se vsi skupaj malo umirili. Edino, kar se z vami strinjam, je glede definicije
               reprezentance. Vsi vemo, kaj je reprezentanca. Reprezentanca v podjetjih in
               reprezentanca v državnem proračunu je malo drugače, nima zveze z davkom. Sedaj bom pa
               povedal, kako so Dejanu Židanu, ministru za kmetijstvo, kontirali v podpodkontih
               reprezentance, da je prišlo do teh 57 tisoč evrov. Samo za strogo reprezentanco,
               tisto, kar pravite, jesti in piti, je porabil 6 tisoč evrov, se strinjam. Drugo,
               potem so mu pa zaradi novega razvoja podeželja, ki je težak milijardo, ker se morali
               narediti razne zloženke, je dal z ministrstva 25 tisoč evrov in so mu dali en
               podkonto. Drugič. Taisto ministrstvo gre vsako leto na berlinski sejem, gospod
               Breznik vse pozna, Die Woche, pol milijona Nemcev, tam je šlo cca 15 tisoč evrov za
               ta sejem, kjer slovenski proizvajalci dostavljajo svojo hrano. To je ena zadeva.
               Druga zadeva. Kot podpredsednik Vlade je glede na protokol sprejel ekipo s Kitajske,
               150 ljudi s Kitajske in v nek drug podkonto pod reprezentanco so mu dali okoli 7
               tisoč evrov. Zato je ta znesek 57 tisoč.</p>
               <p>Jaz pa predlagam, bom glasoval zdaj proti vašemu predlogu, gospod Vinko, predlagam
               pa predsedniku Komisije za nadzor javnih financ, da to obravnavamo na komisiji in tam
               se bo jasno videlo, ali se je prav kontiralo ali se je narobe kontiralo in ali se je
               ta denar upravičeno v skladu s sprejetim proračunom uporabil. Hvala lepa.</p>
            </sp>
            <sp xml:id="SDZ7-Redna-11-2015-09-24.sp273">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima mag. Branko Grims.</p>
            </sp>
            <sp xml:id="SDZ7-Redna-11-2015-09-24.sp274">

               <speaker>MAG. BRANKO GRIMS (PS SDS):</speaker>

               <p>Glasoval bom za iz skrajno resnega razloga, ker hočem vedeti, kakšen je učinek porabe
               te reprezentance. In za vsaj eno ministrstvo trdim, da je slab. To je Ministrstvo za
               zunanje zadeve.</p>
               <p>Ravno danes je namreč zelo žalosten dan za Evropo. Schengen je bil simbol odprtosti
               in svobode. Včeraj sem napovedal, če se ne bo uveljavil schengen navzven, če se ne
               bodo meje zaprle navzven, se bodo začele graditi navznoter. In danes je dan, ko se je
               začela prvič v zgodovini Evropske unije postavljati bodeča žica med dvema državama
               schengenskega območja. Na naši meji Madžari gradijo v tem trenutku bodečo žico,
               visoko ograjo in postavljajo železno ograjo na mejne prehode.</p>
               <p>Gospe in gospodje, če komu ni jasno, kaj to pomeni, samo še tisti dan, ko bodo Nemci
               zaprli meje, in jih bodo, verjemite, prej ali slej bo ta dan priše,l in takoj za
               njimi Avstrijci, takrat ne samo, da bo treba imeti načrte, ampak bo treba biti
               pripravljen, da se zagotovi polna kontrola, polna obramba in če bo potrebno tudi
               popolna zapora naše južne meje. In tisti denar za reprezentanco naj takrat namenijo
               našim policistom, našim vojakom, vsem tistim, ki bodo zagotavljali, da bo naša meja
               varna in da bo vse funkcioniralo tako, da bomo varni tudi prebivalci Republike
               Slovenije.</p>
            </sp>
            <sp xml:id="SDZ7-Redna-11-2015-09-24.sp275">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima gospod Tomaž Gantar.</p>
            </sp>
            <sp xml:id="SDZ7-Redna-11-2015-09-24.sp276">

               <speaker>TOMAŽ GANTAR (PS DeSUS):</speaker>

               <p>Hvala lepa, predsednik.</p>
               <p>Jaz bom glasoval proti, pa ne zato, ker ne bi želel razprave, ampak zato ker so
               zadeve popolnoma jasne. Tudi Ministrstvo za zunanje zadeve, katerega proračun za
               reprezentanco je res 513 tisoč evrov, realizacija v pol leta je bila 200 tisoč evrov.
               Je pa to namenjeno za celotno mrežo diplomatsko-konzularnih predstavništev, to pomeni
               za vsa veleposlaništva in predstavništva v prvem polletju okrog 33 tisoč evrov na
               mesec. Mislim, da je vsakemu jasno, da Ministrstvo za zunanje zadeve v teh
               predstavništvih določeno reprezentanco potrebuje, je pa zelo racionalno
               organizirano.</p>
               <p>Glasoval bom proti. Hvala.</p>
            </sp>
            <sp xml:id="SDZ7-Redna-11-2015-09-24.sp277">

               <speaker>PREDSEDNIK DR. MILAN BRGLEZ:</speaker>

               <p>Končali smo z obrazložitvami glasu.</p>
               <p>Glasujemo. Navzočih je 49 poslank in poslancev, za je glasovalo 27, proti 13.</p>
               <p><stage>(Za je glasovalo 27.)</stage> <stage>(proti 13.)</stage></p>
               <p>Ugotavljam, da je sklep sprejet.</p>
               <p>V skladu s predlogom poslanca gospoda Marjana Pojbiča bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za gospodarski razvoj in tehnologijo, gospoda Zdravka Počivalška na
               poslansko vprašanje gospoda Marijana Pojbiča v zvezi s prodajo državnega premoženja.</p>
               <p>Obrazložitev glasu v imenu Poslanske skupine SDS ima gospod Marijan Pojbič.</p>
            </sp>
            <sp xml:id="SDZ7-Redna-11-2015-09-24.sp278">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani, gospod predsednik.</p>
               <p>Jaz upam, da ne bo plaz obrazložitev glasu, kot je bil pri prejšnjem vprašanju,
               čeprav je ta tema izjemno pomembna. Glede na to, da včeraj nisem dobil eksaktnih
               odgovorov s strani ministra na vprašanja, ki sem jih postavil ministru Počivalšku v
               zvezi z domnevnimi nepravilnostmi v zvezi s privatizacijo podjetja Paloma, sem
               predlagal, da se o tem vprašanju opravi razprava v Državnem zboru.</p>
               <p>Ker imam občutek, da se je minister postavil na stran kršiteljev, torej tistih, ki
               želijo podjetje Paloma peljati po poti divje privatizacije, saj iz dokumentov, ki so
               na voljo, izhaja, da se je direktorju Palome gospodu Gosaku dopuščalo, da je kršil
               zakonodajo o Slovenskem državnem holdingu, ZSDH1, glede privatizacije Palome, saj je
               SDH pri postopkih dokapitalizacije, ki pomeni hkrati prodajo večinskega deleža v
               Palomi, dovolilo pristransko favoriziranje samo enega ponudnika od šestih mednarodno
               uglednih potencialih investitorjev. Da si je predsednik uprave Palome protizakonito
               rezerviral sredstva za izplačilo nagrade za leto 2014, in to v višini 25 tisoč evrov
               neto in s tem obremenil podjetje. Prav tako je iz konto kartic kopij, ki jih je imel
               v rokah minister, razvidno, da je za delavce po individualni pogodbi in direktorju
               podjetja v Palomi bil že plačan prispevek, in sicer v višini 229 tisoč evrov bruto
               rezerviranih nagrad. Če primerjamo znesek, ki je bil plačan za izplačilo nagrad za
               ostale zaposlene v Palomi, ki jih je nekaj nad 700, ki je znašal le 80 tisoč evrov,
               torej 150 evrov bruto na delavca oziroma 125 evrov neto na delavca, to kaže na to, da
               je direktor državnega podjetja, državnega podjetja Palome zaslužil nagrado za svoje
               delo v podjetju, ki znaša 200-krat več, kot so prejeli zaposleni. Prav tako je
               spoštovani gospod direktor državnega podjetja Palome odpustil večje število delavcev
               iz podjetja, ki so praktično sokreirali in ustvarjali podjetje Paloma, v podjetje pa
               je pripeljal približno 20 novih ljudi in za njih skupaj porabil skoraj 800 tisoč
               evrov. Vsak si lahko zamisli in odgovor je vsakemu jasen. Ponovno smo v situaciji, ko
               si tisti, ki so privilegiranci na neki strani, ne vem kakšna hudodelska združba
               zadaj, ustvarjajo pogoje, da lahko izčrpavajo državna podjetja. Jaz sem pričakoval,
               tukaj so sodelovali tudi kolegi iz SMC, da bomo to enkrat presekali.</p>
               <p>Prosim vas, da to potrdite, da enkrat presekamo in prenehamo z izčrpavanjem državnih
               podjetij.</p>
            </sp>
            <sp xml:id="SDZ7-Redna-11-2015-09-24.sp279">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 60 poslank in poslancev, za jih je glasovalo 24, proti pa 35.</p>
               <p><stage>(Za jih je glasovalo 24.)</stage> <stage>(Proti 35.)</stage></p>
               <p>Ugotavljam, da sklep ni sprejet. S tem zaključujem to točko dnevnega reda.</p>
               <p>Članice in člane Odbora za obrambo obveščam, da se bo čez 15 minut začela seja odbora
               v sobi 212.</p>
               <p>Prekinjam 11. sejo Državnega zbora, ki jo bomo nadaljevali jutri ob 10. uri. <stage type="time">(SEJA JE BILA PREKINJENA 24. SEPTEMBRA 2015 OB 21.24.)</stage>
               </p>
            </sp>
         </div>
      </body>
   </text>
</TEI>