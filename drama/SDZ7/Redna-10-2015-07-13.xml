<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Redna-10-2015-07-13">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|EFE4D7869EA547ECC1257EE6004A3704</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=EFE4D7869EA547ECC1257EE6004A3704</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-10-2015-07-13.DZ" n="10">
               <name>Redna</name>
               <date when="2015-07-13"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-10-2015-07-13.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 10. redne seje</stage>
            <stage type="chairman">Sejo sta vodila predsednik Državnega zbora dr. Milan Brglez in podpredsednik
            Primož Hainz. </stage>
            <stage type="time">Seja se je začela ob 9. uri.</stage>


            <sp xml:id="SDZ7-Redna-10-2015-07-13.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 10. seje Državnega zbora. Obveščen sem, da se današnje seje
               ne morejo udeležiti naslednje poslanke in poslanci: mag. Tanja Cink, gospa Eva Irgl,
               gospod Kamal Izidor Shaker, gospod Roberto Battelli, gospod Danilo Anton Ranc do 16.
               ure, gospod Ivan Škodnik do 14. ure, mag. Matej Tonin do 14. ure in dr. Lázsló Göncz
               do 13. ure. Vse prisotne lepo pozdravljam.</p>
               <p>Prehajamo na <title>2. TOČKO DNEVNEGA REDA – OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O DOHODNINI PO NUJNEM POSTOPKU. </title>
               </p>
               <p>V zvezi s to točko sta bila v zakonodajni postopek vložena dva predloga zakona, in
               sicer Predlog zakona o spremembah in dopolnitvah Zakona o dohodnini po skrajšanem
               postopku, 
                  EPA 543
               /7, ki ga je Državnemu zboru predložilo 5 tisoč volivk in volivcev, in Predlog
               zakona o spremembah in dopolnitvah Zakona o dohodnini po nujnem postopku, 
                  EPA 574
               /7, katerega predlagateljica je Vlada.</p>
               <p>Odbor za finance in monetarno politiko je v razpravi o navedenih predlogih zakonov
               odločil, da jih bo obravnaval v skladu s tretjim odstavkom 117. člena Poslovnika
               Državnega zbora. Hkrati je tudi sklenil, da bo nadaljnji postopek v skladu s 127.
               členom Poslovnika Državnega zbora vodil na podlagi predloga zakona, ki ga je
               Državnemu zboru v obravnavo predložila Vlada po nujnem postopku.</p>
               <p>V skladu s 4. odstavkom 117. člena Poslovnika Državnega zbora dajem besedo
               predlagateljem obeh predlogov zakona za dopolnilno obrazložitev. Besedo dajem najprej
               predstavnici Vlade, državni sekretarki na Ministrstvu za finance mag. Mateji
               Vraničar.</p>
            </sp>
            <sp xml:id="SDZ7-Redna-10-2015-07-13.sp2">

               <speaker>MAG. MATEJA VRANIČAR:</speaker>

               <p>Spoštovani gospod predsednik, hvala za besedo. Spoštovani gospe in gospodje
               poslanci!</p>
               <p>Na podlagi dveh vloženih predlogov novel zakonov o dohodnini, enega je vložila
               skupina volivk in volivcev, drugega Vlada, je pred vami dopolnjen predlog zakona, ki
               vsebinsko združuje oba izhodišča predloga v enotni predlog. Temeljni namen
               dopolnjenega predloga zakona je uskladiti slovensko zakonodajo na področju
               obdavčevanja dohodkov fizičnih oseb z zahtevami evropskega prava na več področjih.
               Prvič, s spremembo 26. člena Zakona o dohodnini se usklajuje seznam neposrednih
               plačil na področju kmetijstva, ki so oproščeni plačila dohodnine, s spremembami, ki
               jih na tem prinaša evropska zakonodaja nove finančne perspektive. Drugič, odpravlja
               se domneva neskladnosti med slovenskim zakonom o dohodnini in evropsko zakonodajo in
               tudi študentom nerezidentom omogoča koriščenje študentske olajšave. Tretjič,
               odpravlja se domnevna neskladnost med slovenskim zakonom o dohodnini in evropsko
               zakonodajo ter priznava poseben pogoj za oprostitev plačila dohodnine ob prodaji
               rezidenčnega stanovanja, kadar je prodajalec tujec. Ti zavezanci namreč zaradi
               predpisov na drugih področjih ne morejo takoj ob preselitvi v Slovenijo pridobiti
               dovoljenja za stalno prebivanje in je zato zanje pogoj, da so lahko oproščeni plačila
               dohodnine pri prodaji rezidenčnega stanovanja le, če so najmanj tri leta imeli
               prijavljeno stalno prebivališče na tem naslovu, pomeni diskriminatoren pogoj, ki je
               po evropski zakonodaji nedopusten.</p>
               <p>Upoštevaje predlog skupine volivk in volivcev se v dopolnjenem predlogu zakona
               spreminja tudi 47. člen Zakona o dohodnini in ukinja obvezno vodenje knjig za kmete,
               katerih povprečni skupni dohodek v dveh zaporednih letih vseh članov kmečkega
               gospodinjstva iz osnovne in kmetijske dejavnosti preseže 7 tisoč 500 evrov. S tem se
               lahko vsakdo prostovoljno odloči o tem, na kakšen način bo evidentiral prihodke in
               odhodke osnovne kmetijske in gozdarske dejavnosti. Zaradi preprečitve morebitnih
               zlorab je dodan pogoj, da se za vodenje knjigovodstva lahko odloči le kmet, ki je
               hkrati tudi zavezanec za DDV in knjige vodi v vsakem primeru. Gre za administrativno
               poenostavitev, ki je z vidika kmetov tako pomembna, da je po mnenju predlagateljev
               dopusten odstop od načela enake obravnave zavezancev v enakem dohodkovnem položaju.
               Na obseg pobranih dajatev od kmetijske in gozdarske dejavnosti pa ta sprememba ne bo
               imela bistvenega vpliva.</p>
               <p>Upoštevaje vse navedeno, Vlada predlaga Državnemu zboru, da predlog zakona podpre,
               tako v drugi kot tretji obravnavi. Hvala lepa.</p>
            </sp>
            <sp xml:id="SDZ7-Redna-10-2015-07-13.sp3">

               <speaker>PREDSEDNIK DR. MILAN BRGLEZ:</speaker>

               <p>Besedo dajem še predstavniku 5 tisoč volivk in volivcev, gospodu Cvetku
               Zupančiču.</p>
            </sp>
            <sp xml:id="SDZ7-Redna-10-2015-07-13.sp4">

               <speaker>CVETKO ZUPANČIČ:</speaker>

               <p>Hvala lepa za besedo, spoštovani gospod predsednik. Spoštovane poslanke in poslanci,
               predstavniki Vlade!</p>
               <p>Na Kmetijsko gozdarski zbornici se dnevno ukvarjamo s problemi ljudi, ki živijo na
               podeželju, predvsem pa tistih, ki se ukvarjajo s kmetovanjem. Glede na to, da smo
               organizacija, ki si na demokratičen način prizadeva za oblikovanje pogojev za
               kmetovanje in ukrepov za njihovo podporo ter na različne načine poskušamo odpravljati
               omejitve, v še večji meri pa si prizadevamo, da do omejevanja sploh ne bi prihajalo.
               Zato pogosto opozarjamo na rešitve, ki so po našem mnenju neustrezne, neprimerne ali
               celo v nasprotju s cilji. Za nas je zato zelo pomembno sodelovanje, partnerstvo z
               organizacijami in organi države, kjer menimo, da je skozi pravi dogovor mogoče doseči
               največ za razvoj kmetijstva, podeželja in širše. Zato tudi danes obravnavate
               spremembe zakona, ki so nastale kot posledica težav, nedorečenosti in administrativne
               zahtevnosti na eni strani ter sprememb v ukrepih skupne kmetijske politike za
               programsko obdobje 2014–2020 na drugi strani. Na pobudo številnih kmetov, ki so na
               srečanjih ob različnih priložnostih opozarjali na neustreznost rešitve obveznega
               knjigovodstva na področju kmetijstva, smo se odločili za vložitev zakonske pobude s
               podporo volivcev, s katero prag za obvezno knjigovodstvo odpravljamo.</p>
               <p>Druga pomembna vsebina, ki smo jo naslovili, je izvzetje tako imenovane zelene
               komponente pri neposrednih plačilih iz obdavčitve. Predlagali smo tudi izvzetje
               plačil za zagon dejavnosti mladih kmetov iz obdavčitve, saj menimo, da program
               razvoja podeželja 2014-2020 določa vsebine poslovnega načrta in s tem omejitve za
               porabo denarja, ki ga mladi kmet pridobi. Denarnih sredstev mladi kmet ne sme
               porabiti za karkoli, temveč za razvoj svoje kmetije. Menimo, da bi bilo pomembno, da
               se omogoči izkoristiti olajšavo za vse vsebine iz poslovnega načrta, ki so vezane na
               investicije tudi v dopolnilne dejavnosti kot tudi druge stroške vezane na prenos
               kmetije</p>
               <p>Zadovoljni smo, da so predlagane spremembe prišle v nadaljevanje obravnave kot
               dopolnilo predloga sprememb zakona, ki ga je predlagala Vlada, in pričakujemo njihov
               sprememb in s tem pomemben prispevek k nadaljevanju razvoja kmetijstva in
               podeželja.</p>
               <p>Na Kmetijsko gozdarski zbornici se zahvaljujemo vsem, ki so dali svoj podpis v
               podporo spremembam zakona kot tudi vsem ostalim, ki so podprli predlagane rešitve. Na
               Kmetijsko gozdarski zbornici pričakujemo, da bo država že v osnovi zagotovila za
               kmetijstvo spodbudnejše in prijaznejšo zakonodajno okolje ter da takšnih akcij ne bo
               treba pogosto ponavljati. Hvala lepa.</p>
            </sp>
            <sp xml:id="SDZ7-Redna-10-2015-07-13.sp5">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo podpredsedniku gospodu
               Tilnu Božiču.</p>
            </sp>
            <sp xml:id="SDZ7-Redna-10-2015-07-13.sp6">

               <speaker>TILEN BOŽIČ (PS SMC):</speaker>

               <p>Hvala za besedo.</p>
               <p>Odbor za finance in monetarno politiko je na 11. redni seji dne 23. 6. 2015 kot
               matično delovno telo obravnaval dva predloga novel Zakona o dohodnini, in sicer
               Predlog ZDoh-2P, ki ga je Državnemu zboru predložila skupina 5 tisoč volivk in
               volivcev, in Predlog ZDoh-2R, ki ga je Državnemu zboru predložila Vlada.</p>
               <p>Na seji so prisostvovali predstavnice in predstavniki Ministrstva za finance,
               Ministrstva za kmetijstvo, gozdarstvo in prehrano, Državnega svet, Kmetijsko
               gozdarske zbornice Slovenije in Zakonodajno-pravne službe.</p>
               <p>K vsakemu izmed predlogov smo prejeli mnenje Zakonodajno-pravne služb, mnenje
               Komisije Državnega sveta za gospodarstvo, obrt, turizem in finance, k predlogu novele
               ZDoh-2P pa še mnenje Vlade.</p>
               <p>Odbor je v skladu s poslovnikom najprej sklenil, da bo omenjena predloga novel zakona
               obravnaval v okviru iste točke dnevnega reda, nato sta predlagatelja predstavila
               namen in vsebino vsakega izmed predlaganih novel. Predsednik Kmetijsko gozdarske
               zbornice Slovenije je v okviru predstavitve Predloga ZDoh-2P uvodoma pojasnil učinke
               veljavnih določb Zakona o dohodnini, na podlagi katerih so morala kmečka
               gospodinjstva, ki imajo več kot 7 tosč 500 evrov dohodkov iz osnovne kmetijske in
               gozdarske dejavnosti, začeti z vodenjem obveznega knjigovodstva. Zaradi postopnega
               spreminjanja izračuna dohodkov v prehodnem obdobju je v letu 2014 moralo voditi
               obvezno knjigovodstvo približno tisoč 300 kmetij, v letu 2015 pa še dodatnih 172. Po
               njegovi oceni bi moralo zaradi prenehanja začasnega režima v letu 2016 dodatno voditi
               knjigovodstvo še približno 3 tisoč kmetij. Nadalje je pojasnil, da to v praksi za
               kmete pomeni veliko administrativno breme in dodatne stroške računovodskih storitev.
               Opozoril je, da se predlog vložen s podpisi 5 tisoč volivk in volivcev od vladnega
               predloga razlikuje predvsem v odpravi obveznega knjigovodstva na kmetijah. V okviru
               predstavitve konkretnih rešitev predloga je izpostavil, da ta poleg ukinitve
               vstopnega praga za obvezno ugotavljanje dohodkov iz osnovne kmetijske in gozdarske
               dejavnosti na podlagi dejanskih prihodkov in dejanskih ali normiranih odhodkov
               predvideva tudi dopolnitev seznama oprostitev plačil dohodnine za dohodke, povezane z
               osnovno kmetijsko in osnovno gozdarsko dejavnostjo, na način, da se upoštevajo tudi
               novosti programa razvoja podeželja 2014–2020. Kot predsednik Komisije Državnega sveta
               za kmetijstvo, gozdarstvo in prehrano je tudi poudaril, da komisija ZDoh-2P podpira,
               ne podpira pa vladnega predloga ZDoh-2R.</p>
               <p>V uvodni dopolnili obrazložitvi vladnega predloga je državna sekretarka na
               Ministrstvu za finance predstavila naslednje ključne rešitve. Spremembo v primeru
               obdavčitve na podlagi katastrskega dohodka, kjer se posodablja seznam ukrepov iz
               naslova kmetijske politike, ki niso predmet obdavčitve. Po njenem mnenju med
               predlaganima novelama P in R v tem segmentu ni bistvenih razlik. Nato spremembo
               namenjeno preprečevanju izogibanja plačila davkov v primerih, ko zavezanci prehajajo
               iz pavšalnega sistema obdavčitev v sistem obdavčitve na podlagi dejanskih prihodkov
               in odhodkov, in obratno. Nato odpravo razlikovanja med nerezidenti in rezidenti v
               primeru uveljavljanja oprostitve v povezavi s prodajo rezidenčnega stanovanja ali
               stanovanjske hiše, pa tudi izenačitev na področju možnosti uveljavljanja študentske
               olajšave. Tuji študentje je namreč po obstoječem zakonu še ne morejo
               uveljavljati.</p>
               <p>V nadaljevanju je odbor odločal, na podlagi katerega izmed predlaganih zakonov bo
               pripravil dopolnjen predlog zakona in sklenil, da bo to izvršil na podlagi vladnega
               predloga. Sledila je razprava in odločanje o tem, ali katerega izmed členov iz
               ZDoh-2P vključiti v ZDoh-2R, in odločil, da se tretji člen iz slednjega predloga
               vključi v prvega kot novi 1.a člen. Na seji so bili predloženi predlogi amandmajev
               Odbora k noveli ZDoh-2R, ki jih je odbor po razpravi tudi sprejel.</p>
               <p>Nadalje je v skladu s 128. členom Poslovnika Državnega zbora odbor glasoval še o vseh
               členih predloga zakona skupaj in jih sprejel. Odbor je v nadaljevanju sprejel tudi
               sklepa, s katerima je za ZDoh-2R, torej za vladni predlog zakona, predlagal, da se
               uvrsti na dnevni red 10. plenarne seje Državnega zbora, in zaključil zakonodajni
               postopek v zvezi s predlogom ZDoh-2P tako, da se opredeli kot neprimeren za nadaljnjo
               obravnavo. Hvala.</p>
            </sp>
            <sp xml:id="SDZ7-Redna-10-2015-07-13.sp7">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč Poslanskih skupin. Besedo ima Poslanska skupina Socialnih
               demokratov, zanjo gospod Janko Veber.</p>
            </sp>
            <sp xml:id="SDZ7-Redna-10-2015-07-13.sp8">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem v imenu Poslanske skupine Socialnih demokratov, v
               kateri predlog Zakona o spremembah in dopolnitvah Zakona o dohodnini podpiramo v
               obliki, kot ga je oblikovalo matično delovno telo.</p>
               <p>Namreč, samo pobudo je pravzaprav vložila skupina volivcev za spremembo zakona, o
               kateri so s pomočjo tudi Kmetijsko gozdarske zbornice želeli pravzaprav ukiniti
               obvezno vodenje poslovnih knjig za kmetije in kmečka gospodinjstva, hkrati s tem pa
               je vložila predlog sprememb zakona tudi Vlada in na podlagi sodelovanja vseh
               vpletenih je nastal kompromis, ki ga seveda v Poslanski skupini Socialnih demokratov
               podpiramo. Poudarjamo pa, da je v veliki meri tudi volja volivcev upoštevana,
               obveznost vstopa v vodenje poslovnih knjig za dohodnino se zmanjša, hkrati pa bodo
               seveda tudi preprečene zlorabe, ko bi zavezanec, recimo, prostovoljno vstopil v
               sistem DDV in si tako odbijal stroške davka, za namene dohodnine pa knjig ne bi vodil
               in bi plačeval le pavšalni davek. In znotraj tega je bilo oblikovano besedilo zakona,
               ki sem ga v uvodu že omenjal, ki ga v Poslanski skupini Socialnih demokratov
               podpiramo.</p>
               <p>Naj tudi sicer povem, da Socialni demokrati ne podpiramo rešitve, ki ukinjajo ali pa
               zmanjšujejo prekomerna administrativna bremena. Če govorimo o kmetijskih
               gospodarstvih in gospodinjstvih, je to še toliko bolj dobrodošlo. Torej sama
               usmeritev tega zakona je pravilna, zato bomo ta zakon podprli.</p>
            </sp>
            <sp xml:id="SDZ7-Redna-10-2015-07-13.sp9">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo Luka Mesec.</p>
            </sp>
            <sp xml:id="SDZ7-Redna-10-2015-07-13.sp10">

               <speaker>LUKA MESEC (PS ZL):</speaker>

               <p>Hvala za besedo, lep pozdrav vsem skupaj!</p>
               <p>Kot smo v Poslanski skupini Združena levica že konec junija povedali na seji Odbora
               za finance in monetarno politiko, bomo predlagane spremembe Zakona o dohodnini,
               vključno z vsemi dopolnitvami, ki so bile na matičnem delovnem telesu sprejete,
               podprli.</p>
               <p>Predvsem najprej pozdravljamo tiste dele sprememb zakona, ki gredo v smeri večjega
               pretoka oseb in delavcev oziroma večjega pretoka ljudi v Evropski uniji. Takšna je,
               recimo, sprememba, ki državljanom drugih držav omogoča oziroma lajša izpolnitev
               pogojev za oprostitev obdavčenja od prodaje glavnega prebivališča, ali pa tista, ki
               študentom daje pravico do splošne davčne olajšave za delo preko študentskega servisa.
               Te spremembe podpiramo in v preteklih mesecih je bilo veliko govora o tem, kaj Evropa
               je, kaj ni in kaj bi morala biti. Gotovo je, da Evropa ne bi smela biti samo mesto
               prostega pretoka blaga, storitev in kapitala, v kar jo nekateri skušajo narediti.
               Predvsem so po našem mnenju ljudje tisti, ki jim moramo zagotoviti svobodno gibanje
               in življenje kjerkoli v Evropi pod enakimi pogoji, ne glede na to, kaj piše pod
               njihovimi podatki o državljanstvu in rojstni državi v njihovih potnih listih. In ker
               smo trenutno priča migrantski krizi, bi to moralo veljati tako za prebivalce držav
               Evrospke unije kot za tiste, ki to šele želijo postati in se morajo, da bi dosegli
               svoj cilj, poniževati in tvegati svoja življenja. Evropa bi morala postati priložnost
               dostojnega življenja za vse ljudi, ki te priložnosti v svojih rojstnih državah,
               deloma tudi po krivdi Evrope, ne dobijo.</p>
               <p>Hkrati podpiramo tudi predlagane spremembe zakona, ki se dotikajo administrativnega
               razbremenjevanja kmetov. Te spremembe se nam zdijo smiselne, predvsem v luči razvoja
               podeželja, lajšanja preživetja na podeželju, vse večjih regionalnih razlik, ki jih,
               na žalost, imamo, upadanje samooskrbe in tako naprej. Predlagan kompromis v zakonu se
               nam zdi dober, zato bomo zakon v celoti podprli. Hvala.</p>
            </sp>
            <sp xml:id="SDZ7-Redna-10-2015-07-13.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije-krščanskih demokratov, zanjo gospod Jožef
               Horvat.</p>
            </sp>
            <sp xml:id="SDZ7-Redna-10-2015-07-13.sp12">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Lep pozdrav vsem, kolegicam in kolegom, državni
               sekretarki in predstavniku 5 tisoč volivk in volivcev, gospodu Cvetku Zupančiču!</p>
               <p>Najprej želim povedati, da Nova Slovenija iskreno in visoko ceni napore 5 tisoč
               volivk in volivcev, ki so predlagali Državnemu zboru novelo Zakona o dohodnini, na to
               je potem tudi odreagirala Vlada, in prepričani smo, da smo na Odboru za finance in
               monetarno politiko dosegli kompromis in sprejeli predlog zakona, ki bo v zadovoljstvo
               tudi 5 tisoč volivk in volivce in seveda tudi vsem, ki jih ta novela zakona
               tangira.</p>
               <p>Danes obravnavana novela Zakona o dohodnini posega na področje plačil dohodnine
               kmetov oziroma bolje rečeno, oprostitev plačil dohodnine za nove ukrepe s področja
               skupne kmetijske politike Evropske unije v obdobju 2015–2020. Gre za predlog zakona,
               ki pomeni uskladitev davčnih predpisov z zakonodajo Evropske unije. Predlog zakona
               ureja davčno oprostitev za tista plačila kmetom iz nove finančne perspektive, kjer je
               oprostitev že določena z evropskimi uredbami, ki pa jih je zaradi specifičnih
               notranjih ureditev davčnih področij posamezne države treba implementirati tudi v
               notranjo zakonodajo. Novi predpisi skupne kmetijske politike Evropske unije prinašajo
               nekatere nove vrste plačil, podpore za sheme kakovosti kmetijskih pridelkov, plačila
               za ekološko kmetovanje in plačila za okolju in podnebju ugodno pridelavo, to so tako
               imenovana KOP in KOPOP plačila. Plačila dohodnine bodo oproščene tudi vse izplačane
               odškodnine in denarne pomoči zaradi naravnih in drugih nesreč ter za škodo, ki jo
               povzročijo prosto živeče živali. Nadalje se ohranja oprostitev plačila dohodnine za
               dolgoročna vlaganja na kmetijah, med katere sodijo investicijski transferji,
               investicije v pogozditev in plačila za zagon dejavnosti za mlade kmete.</p>
               <p>Na potrebno ureditev tega področja je opozorila že Kmetijsko gozdarska zbornica
               Slovenije, ki je s podporo 5 tisoč volivk in volivcev pred kratkim vložila v
               parlamentarno proceduro predlog novele Zakona o dohodnini, ki na teh področjih
               vsebinsko ureja praktično isto materijo. Obdavčitev kmetij bistveno vpliva na njihov
               ekonomski položaj. Predvsem velja to za obdavčitev z neposrednimi davki, med katere
               sodi tudi dohodnina. Zagotovo se tega dobro zaveda evropska skupnost, ki namenja
               kmetijstvu in kmetijski politiki velik del sredstev Evropske unije, ki pa ne smejo
               biti obdavčena, če naj bodo v dejanskem smislu spodbude kmetom. Skupna kmetijska
               politika Evropske unije s svojimi ukrepi in plačili zasleduje v finančni perspektivi
               2015-2020 poleg cilja čim višjega deleža ekološke pridelave tudi zaščito kmetij z
               manj ugodnimi pogoji pridelave in kmetovanje na okolju in podnebju sprejemljiv način.
               Slovenija mora kot del Evropske unije spoštovati cilje skupne kmetijske politike
               Evropske unije, ki pa se, kot že rečeno, dosegajo tudi skozi davčno zakonodajo. Naj
               ob tem poudarim, da je položaj večine slovenskih kmetov dodatno otežen zaradi
               majhnosti in razdrobljenosti posestev pa tudi zaradi različnih in številnih naravnih
               nesreč, s katerimi se kmetije srečujejo praktično vsako leto, nazadnje toča v
               severovzhodni Sloveniji.</p>
               <p>Predlagani zakon prinaša rešitev in rešitve v podporo slovenskemu kmetijstvu in kmetu
               in poslanci Poslanske skupine Nove Slovenije. Krščanski demokrati bomo zato Predlog
               Zakona o spremembah in dopolnitvah Zakon o dohodnini tudi podprli.</p>
            </sp>
            <sp xml:id="SDZ7-Redna-10-2015-07-13.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospa Vojka Šergan.</p>
            </sp>
            <sp xml:id="SDZ7-Redna-10-2015-07-13.sp14">

               <speaker>VOJKA ŠERGAN (PS SMC):</speaker>

               <p>Hvala za besedo, predsednik. Spoštovana generalna sekretarka s sodelavko in pa
               predstavniki Kmetijsko gozdarskega zavoda, kolegice in kolegi!</p>
               <p>Danes obravnavamo Predlog zakona o spremembah in dopolnitvah Zakona o dohodnini, ki
               ga je pripravila Vlada, in rešitve, ki so bile povzete iz Predloga zakona o
               spremembah in dopolnitvah Zakona o dohodnini, ki ga je pripravilo 5 tisoč volivk in
               volivcev.</p>
               <p>Z rešitvami zakona so želeli dopolniti seznam oprostitev plačil dohodnine za dohodke,
               povezane z osnovno kmetijsko in osnovno gozdarsko dejavnostjo, na način, da se
               upoštevajo novosti iz Programa razvoja podeželja 2014–2020. Vlada je smiselno povzela
               to rešitev v 26. členu zakona. Prav tako pa je predlog rešitve tega zakona, 5 tisoč
               volivk in volivcev, smiselno povzela vladni zakon. Tako se ukinja vstopni prag za
               obvezno ugotavljanje dohodkov iz osnovne kmetijske in osnovne gozdarske dejavnosti na
               podlagi dejanskih prihodkov in dejanskih ali normiranih odhodkov. Dosedanji prag 7
               tisoč 500 evrov dohodkov iz osnovne kmetijske in osnovne gozdarske dejavnosti je
               postavljen zelo nizko in med obveznike zajame kmečka gospodinjstva, ki niso
               primerljiva z velikostjo kmetij, ki morajo voditi knjige v ostalih evropskih državah.
               Pri tem je treba poudariti, da kmečkim gospodinjstvom vodenja računovodstva oziroma
               evidenc za davčne namene povzroča dodatno administrativno breme in stroške. Zaradi
               navedenega so predlagane rešitve smiselno povzete v vladnem zakonu o dohodnini. Tako
               je črtana obveznost vodenja knjig na večjih kmetijah. Vladni zakon pa tudi določa
               dodatni pogoj za prostovoljni vstop v vodenje knjig, in sicer da tako možnost lahko
               izkoristijo samo kmečka gospodinjstva, ki za svojo osnovno kmetijsko in osnovno
               gozdarsko dejavnost obračunavajo davek na dodano vrednost. Kjer so bile povzete
               rešitve 3. člena tega zakona v vladnem zakonu v obliki 1.a člena, bo Poslanska
               skupina Stranka modernega centra glasovala za sklep. Predlog Zakona o spremembah in
               dopolnitvah Zakona o dohodnini, skrajšani postopek, predlagatelja skupine 5 tisoč
               volivk in volivcev, pa ni primeren za nadaljnjo obravnavo. Bo pa poslanska skupina
               podprla zakon o spremembah in dopolnitvah Zakona o dohodnini, ki ga je pripravila
               Vlada. Ta zakon poleg bistvenih rešitev iz zakona volivk in volivcev vsebuje rešitve,
               da se spremembo drugega odstavka 39. člena Zakona o dohodnini, s katero se bolj
               splošno za vse mogoče primere prehoda med različnimi načini ugotavljanja dohodka
               uredi davčno pravilo, skladno s katerim se vsak prihodek in odhodek upošteva le
               enkrat. Zakon pa tudi določa spremembe 116. člena Zakona o dohodnini z določitvijo
               olajšave za rezidente države članic Evropske unije in evropskega gospodarske
               prostora, ki najmanj 90 % aktivnega dohodka dosegajo v Sloveniji, in sicer tako, da
               se med navedene olajšave uvrsti tudi posebna osebna olajšava določena v skladu s
               tretjim odstavkom 113. člena Zakona o dohodni za dohodke od študentskega dela.</p>
               <p>Kot rečeno, bo Poslanska skupina Stranke modernega centra Predlog Zakona o dohodnini,
               ki ga je pripravila Vlada, podprla. Zakon vsebuje najbolj bistvene rešitve ukinitve
               vodenja knjig iz zakona 5 tisoč volivk in volivcev. Zaradi navedenega bomo glasovali
               tudi za sklep, da zakon volivk in volivcev ni primeren za nadaljnjo uporabo. Hvala.
            </p>
            </sp>
            <sp xml:id="SDZ7-Redna-10-2015-07-13.sp15">

               <speaker>PREDSEDNIK DR. MILAN BRGLEZ:</speaker>

               <p> Besedo ima Poslanska skupina Slovenske demokratske stranke, zanjo mag. Andrej
               Šircelj.</p>
            </sp>
            <sp xml:id="SDZ7-Redna-10-2015-07-13.sp16">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik. Spoštovana državna sekretarka, spoštovani
               predstavniki pettisočih volivcev in volivk, kolegi in kolegice!</p>
               <p>V Slovenski demokratski stranki podpiramo vse rešitve, ki pomenijo enostavnejše
               poslovanje, ki pomenijo manj ovir pri poslovanju, predvsem manj birokratskih ovir, in
               pa seveda tudi tiste, ki omogočajo večjo produktivnost in večjo konkurenčnost. Eden
               izmed takih predpisov je sprememba Zakona o dohodnini, ki se nanaša na obdavčitev
               kmetov. Menimo, da bodo zaradi tega kmetje lažje poslovali in bodo seveda tudi
               konkurenčnejši ne le na slovenskem, ampak tudi na evropskem trgu. Prav tako nas
               veseli, da je prišlo do združitve dveh pravnih predpisov, in sicer zakona, ki ga je
               predlagalo 5 tisoč volivk in volivcev, in zakona, ki ga je predlagala Vlada. Menimo,
               da je tudi to nek odraz vzajemnosti in sodelovanja.</p>
               <p>V Slovenski demokratski stranki smo že približno pred enim letom poudarili, da bomo
               podpirali vse rešitve, ki pomenijo izboljšanje poslovanja, ki so smiselne in ki
               pomenijo povečanje konkurenčnosti. Te rešitve so v tem zakonu in se nanašajo tako na
               obračunavanje davka, nanašajo se tako na spodbude, predvsem tudi mladih, glede tega
               imamo v Slovenski demokratski stranki, zato da bi natančnejše to določili, še
               amandma. Jaz predvidevam, da bo ta amandma tudi sprejet. Nanaša se predvsem na
               začetek upravljanja kmetijske dejavnosti, predvsem mladih, in menimo, da ta amandma
               natančneje in preciznejše določa oprostitev plačila, ki velja tudi za mlade. Prav
               tako podpiramo vse tiste določbe, ki dejansko pomenijo le enkratno obdavčitev
               kmetijske dejavnosti, ter seveda tudi določbe, ki pomenijo to, da se investicijska
               dejavnost v kmetijstvu ne obdavčuje. Žal smo bili v preteklosti priča številnim
               določbam Zakona o dohodnini, ki je obdavčeval sama vlaganja. Kmetijska dejavnost mora
               biti izenačena z gospodarsko dejavnostjo in zakon gre v tej smeri, seveda na podlagi
               smernic oziroma direktiv Evropske unije.</p>
               <p>Iz navedenih razlogov bomo v Slovenski demokratski stranki ta zakon podprli. Hvala
               lepa.</p>
            </sp>
            <sp xml:id="SDZ7-Redna-10-2015-07-13.sp17">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospa
               Marija Antonija Kovačič.</p>
            </sp>
            <sp xml:id="SDZ7-Redna-10-2015-07-13.sp18">

               <speaker>MARIJA ANTONIJA KOVAČIČ (PS DeSUS):</speaker>

               <p>Spoštovani gospod predsednik, spoštovana sekretarka, spoštovani predstavnik volivcev
               in volivk!</p>
               <p>Dovolite, da predstavim še stališče Poslanske skupine Desus za Predlog zakona o
               spremembah in dopolnitvah Zakona o dohodnini.</p>
               <p>V proceduralni zakonodajni postopek sta bila vložena dva predloga zakona hkrati, in
               sicer predlog, ki je bil oblikovan na Ministrstvu za finance, ter predlog, ki so ga
               vložili volivke in volivci na pobudo Kmetijsko gozdarske zbornice Slovenije. Ker gre
               za vsebinsko enaka predloga, je bilo v skladu s poslovnikom Državnega zbora določeno,
               da se kot izhodišče obravnava vladni predlog. Gre pa dejansko za tako imenovani
               hibridni zakon, ki je po končani obravnavi na matičnem delovnem telesu tudi usklajen.
               Besedilo veljavnega zakona je treba novelirati zaradi novega programa razvoja
               podeželja. To je bil tudi glavni namen obeh predlogov, ki ju v Poslanski skupini
               Desus podpiramo. Ustrezno se je dopolnil seznam odhodkov, povezanih s kmetijsko in
               gozdarsko dejavnostjo, ki so oproščeni plačila dohodnine. Dodatno so bila vključena
               plačila kot, denimo, za zeleno komponento ali ekološko kmetovanje. Izhajajoč iz
               primerjave obeh predlogov, se je v začetku zdelo, da je edina razlika spremembe
               veljavnega 26. člena novele Zakona o dohodnini. Vsebina člena je bila še pred samo
               obravnavo na seji matičnega delovnega telesa medresorsko usklajena. Dogovorjeno je
               bilo, da se med investicijske podpore, ki so oproščene dohodnine, ne uvrsti pomoči za
               zagon dejavnosti mladih kmetov, kot je prvotno predlagala skupina volivk in volivcev.
               Slednja je že oproščena dohodnine v veljavni dohodninski zakonodaji, zato v Poslanski
               skupini Desus ne vidimo potrebe po dodatni oprostitvi. Bolj se je zapletlo pri
               vsebini člena, ki določa obvezno računovodstvo za kmete. Na seji pristojnega odbora
               je s sprejetjem amandmaja koalicije bil usklajen kompromisni predlog, da se črta
               obveznost vodenja knjig na večjih kmetijah ter določi dodaten pogoj prostovoljnosti
               samo za tista kmečka gospodinjstva, ki za svojo dejavnost obračunavajo davek na
               dodano vrednost. V Poslanski skupini Desus pozdravljamo takšno odločitev, saj smo
               zagovorniki zmanjšanja finančnih in administrativnih bremen, še posebno za male
               kmetije. Odprava obveznega knjigovodstva je bila predhodno zastavljena obljuba že pri
               prejšnjem noveliranju, zato je ustrezna ureditev več kot nujna. Po drugi strani
               menimo, da je prav, da še vedno obstaja enakopraven položaj vseh davčnih zavezancev,
               ne glede na dejavnost, s katero se ukvarjajo.</p>
               <p>Ker je bilo celotno besedilo z amandmaji ustrezno preoblikovano, nanj nimamo pripomb,
               zato bomo v Poslanski skupini Desus predlagano novelo podprli. Hvala.</p>
            </sp>
            <sp xml:id="SDZ7-Redna-10-2015-07-13.sp19">

               <speaker>PREDSEDNIK DR. MILAN BRGLEZ:</speaker>

               <p>Končali smo predstavitev stališč poslanskih skupin.</p>
               <p>Prehajamo na razpravo o členih in vloženih amandmajih.</p>
               <p>V razpravo dajem 1. člen ter amandma Poslanske skupine SDS. Želi kdo razpravljati?
               Prosim za prijavo.</p>
               <p>Besedo ima gospod Bojan Podkrajšek.</p>
            </sp>
            <sp xml:id="SDZ7-Redna-10-2015-07-13.sp20">

               <speaker>BOJAN PODKRAJŠEK (PS SDS):</speaker>

               <p>Spoštovani predsednik, najlepša hvala za besedo. Cenjena državna sekretarka, direktor
               in predsednik Kmetijsko gozdarske zbornice, kolegice in kolegi!</p>
               <p>Ko danes govorimo o tem Zakonu o dohodnini, je morda za nekatere nekaj malega, za
               mene in našo poslansko skupino pa velik dokaz, da ko dobimo signal širše iz Republike
               Slovenije, v tem primeru ljudi, ki živijo na podeželju in se ukvarjajo s kmetijstvom,
               in ko vsi skupaj zaznamo, tako tisti, ki imajo težave, Kmetijsko gozdarska zbornica,
               Vlada, cenjene poslanke in poslanci, da je tu težava in če hočemo, lahko ta problem
               rešimo. To je, mislim, da dober signal tudi za ostale zakone, ki jih pripravljamo.
               Veseli tudi podatek, kot je rekla gospa državna sekretarka, da ta sprememba ne
               prinaša nekih velikih finančnih posledic. Zakon, o katerem govorimo, je prav gotovo
               za hitrejši in lažji razvoj našega podeželja. Seveda, naše podeželje je odvisno od
               kmetij po Sloveniji. Žalostno je večkrat, ko vidiš na kakšnem gorskem območju, ko se
               kakšna kmetija zarašča. Seveda v tem zakonu, predvsem pa amandmaju Slovenske
               demokratske stranke se tudi dotikamo mladih prevzemnikov, predvsem pa mladih, ki bodo
               živeli in delali na teh kmetijah.</p>
               <p>Iskreno želim, da ta zakon, tudi amandma, podprete v dobrobit slovenskega podeželja,
               slovenskega kmetijstva in tudi posledično evropskega kmetijstva. Še enkrat
               pozdravljam napor Kmetijsko gozdarske zbornice, vseh tistih, ki so se podpisali,
               Vlade, Ministrstva za finance in seveda vseh vas v dvorani, spoštovane poslanke in
               poslanci, da bomo s tem, ko bomo to izglasovali, omogočili hitrejši in lažji razvoj
               našega lepega slovenskega podeželja. Hvala.</p>
            </sp>
            <sp xml:id="SDZ7-Redna-10-2015-07-13.sp21">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Vojka Šergan.</p>
            </sp>
            <sp xml:id="SDZ7-Redna-10-2015-07-13.sp22">

               <speaker>VOJKA ŠERGAN (PS SMC):</speaker>

               <p>Oprostitve morajo biti zato, da se odmere dohodnine izvzamejo iz plačil, ki so
               namenjene pokrivanju izpada dohodkov ali pa pomoči pri investicijah. Prav je, da so
               investicije, namenjene iz teh ukrepov PRP 2014–2020 mladim prevzemnikom za zagon
               dejavnosti, vendar pa morajo biti usmerjene v dolgoročna vlaganja, v osnovno
               kmetijsko dejavnost ali pa gozdarsko dejavnost. Samo tako bomo v kmetijstvu dosegli
               dolgoročni cilj večje samooskrbe z doma pridelano hrano in pa ekološko pridelano
               hrano. Vaš amandma pa bi omogočil, da bi bili oproščeni vsi, ki bi prevzemali
               kmetije, torej če bi samo prevzeli kmetije in ne bi vlagali in imeli teh
               investicijskih vlaganj. Mislim, da s tem ne bi dosegli cilja razvoja kmetijstva in bi
               bilo tudi na konec koncev to v nasprotju z neko ekonomsko logiko, ker samo
               investicije prispevajo k boljšemu razvoju slovenskega podeželja. Hvala.</p>
            </sp>
            <sp xml:id="SDZ7-Redna-10-2015-07-13.sp23">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Uroš Prikl.</p>
            </sp>
            <sp xml:id="SDZ7-Redna-10-2015-07-13.sp24">

               <speaker>UROŠ PRIKL (PS DeSUS):</speaker>

               <p>Hvala lepa za besedo. Spoštovane kolegice in spoštovani kolegi!</p>
               <p>Jaz sem zelo zadovoljen ob tej priložnosti, ko sprejemamo zakon o dohodnini, saj
               vidimo tukaj, da je možno doseči takšne zakonske rešitve, ki združujejo, ki
               povezujejo in ko najdejo skupne imenovalce na dveh nivojih, torej na čim širšem
               območju Slovenije, kjer so, jaz verjamem, s tem kompromisnim predlogom zadovoljni
               tako predstavniki 5 tisoč podpisnikov spremembe predloga zakona kot tudi Vlada, ki je
               v končni fazi pred nas postavila ta zakon, kot seveda, kot rečeno, vse politične
               grupacije v tem parlamentu. Torej, če je le volja, je tudi znanje in moč.</p>
               <p>Povedali smo že uvodoma, v Poslanski skupini Desus podpiramo predlog tega tako
               imenovanega, v končni fazi hibridnega zakona, saj veljavni Zakon o dohodnini na nek
               način mora biti tudi usklajen oziroma homogen s predpisi na področju kmetijstva, ki
               se uporabljajo v naši državi že v letošnjem letu, kot je denimo Program razvoja
               podeželja. Potrebna je seveda tudi nujna uskladitev zakonodaje Evropske unije, zlasti
               z določbami o prostem gibanju oseb in delavcev. Vemo, da Evropa ni samo zgolj prosto
               gibanje blaga, storitev in kapitala, ampak tudi delovne sile, prebivalcev in ljudi
               ter pravice do ustanavljanj, in sicer zaradi diskriminatornega obdavčevanja dobička
               iz kapitala od prodaje glavnega prebivališča ter zaradi neobstoja posebne olajšave za
               rezidente držav članic EU s statusom dijaka in študenta, ki glavni del obdavčljivega
               dohodka dosežejo v Sloveniji. Kot rečeno, stališče naše Poslanske skupine je, da bo
               zakon podprla, nenazadnje v tem zakonu vidimo tudi odpravo mnogih finančnih in seveda
               tudi administrativnih bremen, kar je za delovanje kmetijskega sektorja nujno
               potrebno. S tem, verjamem, da bo dosežena tudi večja konkurenčnost našega kmetijstva
               v najširšem možnem prostoru, s tem pa boljši jutri kmečkega življa, kar je na vsak
               način skladno tudi z našimi programskimi usmeritvami.</p>
               <p>Z eno besedo – v Desus zakon podpiramo. Verjamemo, da bo implementacija tega predpisa
               dosegla pozitivne učinke. Hvala lepa.</p>
            </sp>
            <sp xml:id="SDZ7-Redna-10-2015-07-13.sp25">

               <speaker>PREDSEDNIK DR. MILAN BRGLEZ:</speaker>

               <p>Besedo ima državna sekretarka na Ministrstvu za finance mag. Mateja Vraničar.</p>
            </sp>
            <sp xml:id="SDZ7-Redna-10-2015-07-13.sp26">

               <speaker>MAG. MATEJA VRANIČAR:</speaker>

               <p>Hvala lepa.</p>
               <p>Dovolite mi, da se opredelim do predlaganega amandmaja.</p>
               <p>Predlagani amandma širi vsebino 26. člena v dveh elementih oziroma v dveh točkah.
               Najprej se predlaga, da bi se oprostila plačila dohodnine tudi dolgoročna vlaganja v
               zvezi s kmetijsko in gozdarsko dejavnostjo, za katero se davčna osnova ugotavlja v
               skladu s 3., 4., 6. in 7. odstavkom 48. člena. Poenostavljeno rečeno, gre za
               dolgoročna vlaganja na tistih kmetijah, kjer se odločijo, da bodo vodili evidenco
               svojega poslovanja z ugotavljanjem dejanskih prihodkov in normiranih odhodkov.</p>
               <p>V drugem delu pa se predlagani amandma nanaša na plačila za zagon dejavnosti mladih
               kmetov.</p>
               <p>Najprej, kar se tiče prvega dela predlaganega amandmaja, predlagatelj spregleda, da
               je v letu 2012 prišlo do pomembne spremembe pri poenostavljenem obračunavanju
               dohodnine, torej v primerih, ko se od te dejavnosti ugotavljajo odhodki kot normirani
               odhodki, in sicer se ne ugotavljajo prihodki več v tem primeru po plačani
               realizaciji, ampak se prihodki ugotavljajo na podlagi obračunane realizacije. To
               pomeni, da se upoštevajo splošni računovodski standardi, ki v zvezi z dolgoročnimi
               vlaganji omogočajo časovno razmejitev na obdobje amortiziranja. Zaradi te spremembe
               dejansko oprostitev, ki je bila v trenutno še veljavnem 26. členu zakona, ni več
               primerna.</p>
               <p>V drugem delu, ko govorimo o plačilu za zagon dejavnosti mladih kmetov, pa je treba
               upoštevati vsebino plačil, ki jih mladi kmetje za prevzem kmetije dobijo. Če po
               vsebini ta plačila predstavljajo dolgoročna vlaganja, so že po splošni določbi 26.
               člena Zakona o dohodnini oproščeni plačila dohodnine. Po našem mnenju tudi ta navedba
               v zakonu ni primerna, saj bi vnaprej oprostila vsa plačila za zagon dejavnosti mladih
               kmetov dohodnine, ne glede na to, kaj po vsebini ta plačila dejansko pomenijo. Za
               povečanje pravne varnosti pa v dogovoru z nami Ministrstvo za kmetijstvo že
               pripravlja izvedbene predpise, ki bodo podrobneje določili, kdaj se šteje, da so
               sredstva za zagon dejavnosti mladih kmetov vlaganja dolgoročna vlaganja. S tem se bo
               v bistvu dejansko tudi v praksi povečala pravna varnost oziroma zavedanje, katera
               plačila in pod kakšnimi pogoji so lahko oproščena plačila dohodnine že na podlagi
               splošne opredelitve 26. člena. Hvala lepa.</p>
            </sp>
            <sp xml:id="SDZ7-Redna-10-2015-07-13.sp27">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja gospod Branko Ravnik.</p>
            </sp>
            <sp xml:id="SDZ7-Redna-10-2015-07-13.sp28">

               <speaker>BRANKO RAVNIK:</speaker>

               <p>Hvala za besedo. Spoštovane poslanke in poslanci!</p>
               <p>Tudi sam se bom opredelil do predloga amandmaja. Namreč, po našem mnenju amandma
               smiselno povzema rešitve, ki so bile zapisane tudi v predlogu zakona, ki ga je
               vložila Kmetijsko gozdarska zbornica ob podpori volivk in volivcev. Namreč, za kaj
               gre? Gre za izvzem iz obdavčitve podpore za zagon dejavnosti mladih kmetov. Program
               razvoja podeželja namreč določa vsebino poslovnega načrta in s tem tudi omejitve za
               porabo denarja, ki ga mladi kmet dobi. Gre za to, da že s tem, ko nekdo zaprosi za ta
               sredstva, se zaveže, da denarja ne bo porabil za karkoli, ampak za razvoj kmetije.
               Namreč, poslovni načrt, ki ga predloži – poslovni načrt je tudi ocenjevan, najboljši
               poslovni načrti so seveda potem tudi finančno podprti. Že s tem, ko so tiste vsebine,
               ki so vezane na razvoj kmetije, tudi na koncu bolje ocenjene, s tem podprte, se
               nekako na ta način zagotavlja, da bo ta denar tudi smiselno porabljen za razvoj. Sam
               poslovni načrt mora za obdobje treh let pokazati ekonomski razvoj kmetije, prispevek
               k horizontalnih ciljem, kot so vplivi na okolje, podnebne spremembe in inovacije.
               Tudi sam poslovni načrt ima glavne elemente, izhodiščno stanje, ključni mejniki,
               cilji za razvoj kmetijskega gospodarstva, opis dejavnosti vključno s tem, katere
               naložbe se bodo podpirale, sredstva se lahko uporabijo tudi za usposabljanje,
               svetovanja ali drugo dejavnost. Zato menimo, da je že s tem, ko so pogoji pridobitve
               teh sredstev relativno natančno opisani, zagotovljeno, da bodo ta sredstva tudi
               dejansko v tem smislu porabljena. Namreč, tisto, kar je bil naš cilj pri predlogu, in
               tak cilj se zasleduje tudi z amandmajem, je, da bi bile izvzete iz obdavčitve tudi
               investicije, na primer, v dopolnilno dejavnost na kmetijah. Mladi prevzemniki
               dostikrat začenjajo ne samo z osnovno, ampak tudi dopolnilnimi dejavnostmi in s
               stroški, ki so povezani s prenosom kmetije, kot so, recimo, izplačilo dedičev in
               drugi stroški prenosa oziroma prevzema kmetije. Na ta način bi zagotovili bistveno
               širšo možnost. Sicer sedanji predlog Vlade oziroma ta, ki je v obravnavi, omogoča
               olajšavo v primeru investicij oziroma vlaganj v osnovno kmetijsko dejavnost, zato smo
               tako rešitev tudi podprli. Dejstvo je, da bi rešitev, če bi bila dopolnjena tudi z
               amandmajem, bi bila po našem mnenju ustreznejša, vendar podpiramo tudi tako rešitev,
               kot je zdaj predvidena v obstoječem zakonu.</p>
            </sp>
            <sp xml:id="SDZ7-Redna-10-2015-07-13.sp29">

               <speaker>PREDSEDNIK DR. MILAN BRGLEZ:</speaker>

               <p>Prosim, da se prijavite za nadaljnjo razpravo.</p>
               <p>Besedo ima mag. Andrej Šircelj.</p>
            </sp>
            <sp xml:id="SDZ7-Redna-10-2015-07-13.sp30">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Da ne bi bilo nekih nesporazumov glede predlaganega amandmaja. Mi menimo, prvič, da
               ni nič narobe, če se neka sredstva amortizirajo, da so lahko tudi oproščena, skratka
               eno ali drugo, da ne bo tukaj kakšne pomote. Imamo ravno tako pri podjetjih
               investicijske olajšave in v takšnih primerih je potem treba to urediti v zvezi z
               amortizacijo. Tako da glede prvega dela našega amandmaja, jaz mislim, da je
               relevanten in da dolgoročna vlaganja lahko predstavljajo oprostitev za kmetijsko
               gospodarstvo, za kmetijo in navsezadnje spodbuja takšna rešitev tudi večjo
               produktivnost in nenazadnje tudi večjo konkurenčnost. Tudi drugi del amandmaja, ki se
               nanaša na mlade in zagon dejavnosti, je popolnoma jasen. Tukaj ne more priti do
               nikakršnih stroškov, ki ne bi bili povezani z zagonom dejavnosti. Namreč, ta amandma
               govori o dejavnosti in zagonu dejavnosti, tukaj ne gre za stroške, ki bi bili neki
               osebni stroški in tako naprej. Skratka, tukaj je točno določeno. Kot je gospod Ravnik
               povedal, to se naredi na podlagi poslovnega načrta, poslovnega modela, kar z drugimi
               besedami pomeni, da ta amandma predvsem spodbuja mlade, da bodo ostali na kmetijah,
               da bo dejansko kmetijsko območje Slovenije bolje poseljeno, bolje zaseljeno, da ne
               bodo ljudje odhajali s kmetij, da bo tudi neko ravnovesje v celotni državi glede
               poseljenosti, glede proizvodnje, glede pridobivanja dohodka in glede tega, da bodo
               vsem, ne glede na to, kje živijo in kje delajo v tej državi, zagotovljene bolj enake
               možnosti. Seveda smo vsi za to, da so zagotovljene vsem enake možnosti, vendar se
               osebno ne morem slepiti s tem, da so vsem zagotovljene enake možnosti, ampak bolj
               enake, da bo večja izenačitev ljudi, kjerkoli živijo, kjerkoli se rodijo in kjerkoli
               delajo, bivajo, da bodo imeli možnosti za to, da bodo ustvarjali, da bodo s tem tudi
               živeli na kmetijah in ne bo preseljevanja s kmetij v mesta ali celo v tujino, kot se
               v zadnjem času dogaja. Tako s tem amandmajem v Slovenski demokratski stranki želimo
               zagotoviti tudi izenačitev pogojev gospodarjenja na celotnem območju Slovenije, in se
               nam zaradi tega zdi popolnoma relevanten.</p>
            </sp>
            <sp xml:id="SDZ7-Redna-10-2015-07-13.sp31">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Ljudmila Novak.</p>
            </sp>
            <sp xml:id="SDZ7-Redna-10-2015-07-13.sp32">

               <speaker>LJUDMILA NOVAK (PS NSi):</speaker>

               <p>Spoštovani gospod predsednik, kolegice in kolegi, gostje, lepo pozdravljeni!</p>
               <p>Podpiram vsak ukrep, ki bo pripomogel k temu, da bo slovensko kmetijstvo boljše, da
               bomo imeli večjo samooskrbo, in ki bo spodbujal mlade ljudi, da bodo pripravljeni
               prevzeti kmetije. Vemo, da kmetijstvo ni katerakoli panoga, ampak za vsako državo
               izredno pomembno, saj je samooskrba s hrano izrednega strateškega pomena za vsako
               državo. Vemo, da imamo tudi kar nekaj problemov, da so na kmetijah ostareli lastniki
               kmetij, da mnogi mladi, ki želijo naprej kmetovati, v tem ne vidijo prihodnosti. Tudi
               odnos do slovenskega kmeta ni vedno najbolj prijazen. Konkurenca je močna, če
               pogledamo sosednje države ali druge večje države, kjer so ugodnejši pogoji za
               kmetovanje. Zato sem temu naklonjena in se mi zdi prav, da naredimo vse, da mlade
               ljudi spodbujamo tudi s takšnimi ukrepi, kot je predlagan v tem amandmaju ali pa na
               splošno s tem zakonom, da bomo imeli več mladih prevzemnikov kmetij, ki imajo še
               energijo, ki se lahko spopadajo z novimi administrativnimi ukrepi. Hkrati pa
               poudarjam, da imamo preveč teh administrativnih ukrepov, da bi morali težiti k temu,
               da stvari čim bolj poenostavimo, tam kjer lahko. Vemo, da evropska kmetijska politika
               zahteva določeno administracijo, vendar moramo težiti k temu, da tega še dodatno ne
               zaostrujemo, povečujemo, ker so ljudje na kmetijah predvsem vajeni delati na zemlji,
               medtem ko vse, kar je dodatnega v zvezi s papirologijo, je pa velikokrat lahko zelo
               obremenjujoče. Tako podpiram ta amandma.</p>
            </sp>
            <sp xml:id="SDZ7-Redna-10-2015-07-13.sp33">

               <speaker>PREDSEDNIK DR. MILAN BRGLEZ:</speaker>

               <p>Torej, bo še razprava. Prosim, da se prijavite. Besedo ima gospod Primož Hainz.</p>
            </sp>
            <sp xml:id="SDZ7-Redna-10-2015-07-13.sp34">

               <speaker>PRIMOŽ HAINZ (PS DeSUS):</speaker>

               <p>Hvala lepa za besedo, gospod predsednik. Lep pozdrav ministrski garnituri oziroma
               predstavnikom Vlade, kolegicam in kolegom!</p>
               <p>Če ne bi poslušal teh uvodnih razprav, se sploh ne bi oglasil v današnji razpravi,
               ker sem pač koalicijski član, član koalicijske stranke in podpiramo ukrepe, ki jih
               imamo danes na mizi. Vendar moram kljub temu reči, da sem sam veliko bolj navdušen
               nad večjim številom obdavčitev, ki bi šle v smeri pavšalizacije. Na tej točki nisem
               navdušen nad tem razmišljanjem naše Vlade. Namreč, vse, kar bi poenostavilo, kajti ne
               gre samo za poenostavitev, gre za to, da imajo ljudje psihološko popolnoma drugačen
               odnos do davkov, če imajo neko svobodo znotraj tistega minimuma. Kajti treba je
               vedeti, mi v tem primeru govorimo samo o ljudeh, ki takoj zapravijo vse, kar
               zaslužijo, torej, ta denar se neposredno vrača, to ni denar, ki gre v nakupe jaht ali
               pa ne vem na kakšne otoke in se izognejo plačilu davkov. Pavšal se mi zdi rešitev, ki
               bi jo morali večkrat uporabljati.</p>
               <p>Tisto, zaradi česar sem se resnično oglasil, je pa naslednje. Nekateri ste grozno
               zaskrbljeni za kmeta na Slovenskem in za vsako malenkost, ki bi jo prizadela v smislu
               obdavčitve ali olajšave, zaraščanja gozdov in tako naprej. Moram vam reči, da se
               Janez Evangelist Krek obrača v grobu. To ste ravno tisti, ki ponavadi govorite o tem,
               da je treba vse prodati. Berite danes današnje časopise. Pa ni bilo treba današnjih,
               ampak tudi današnje. Bili ste zato, da se proda Žito, bili ste za to, da se proda
               Mercator, danes pa – presenečenje! – kupujemo in jemo hrvaško meso. Se opravičujem za
               to razpravo, ampak ta odnos do kmeta se ne začne samo pri tistem gorskem kmetu, ki
               dobi rahlo olajšavico, ampak se začne v celoti! Slovensko blago, slovenski kmetijski
               proizvodi se bistveno manj prodajo, nedvomno, v to ni nobenega dvoma, če bi hoteli
               govoriti o vlogi kmeta in kmečke proizvodnje na Slovenskem. Hvala lepa.</p>
            </sp>
            <sp xml:id="SDZ7-Redna-10-2015-07-13.sp35">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Bojan Podkrajšek.</p>
            </sp>
            <sp xml:id="SDZ7-Redna-10-2015-07-13.sp36">

               <speaker>BOJAN PODKRAJŠEK (PS SDS):</speaker>

               <p>Hvala še enkrat, spoštovani predsednik, za dano besedo.</p>
               <p>Ko sem sedaj poslušal mojega predhodnika, imam občutek, da smo malo pomešali stvari.
               Pa ne bi želel v stvari zahajati, hotel bi sledeče povedati. Poglejte, sv Sloveniji
               imamo veliko sodobnih kmetij, na katere smo lahko izjemno ponosni. Lahko se prav to
               primerjajo z vsemi državami po Evropi. Danes govorimo o podeželju, o kmetijah, ki so
               manjše, ki so gorske. Poglejmo, spoštovane kolegice in kolegi, tudi na tej kmetiji,
               ko mlad prevzema to kmetijo, moramo upoštevati njihovo finančno-ekonomsko plat. Jaz
               mislim, da danes mlad, ki je bil vzgojen na kmetiji, ki je bil rojen na kmetiji, bil
               20 let na kmetiji, ni nobena težava, da te kmetije ne bi prevzel, ampak glejte,
               moramo upoštevati, da njega skrbi prav gotovo ne samo to, kako bo upravljal s to
               kmetijo, kako bo preživel svojo družino. In zato se mi zdi pomemben ta amandma. Zelo
               blizu smo. Jaz sem v prejšnji razpravi pohvalil vse segmente, da je to lahko en
               vzorec, kako znamo stopiti skupaj, da ko dobimo signal od zunaj, izven te dvorane, da
               je treba nekaj spremeniti, da znamo, če hočemo skupiti skupaj, da lahko to
               spremenimo.</p>
               <p>Tu gre tudi za vlaganja. Slovenija je na več segmentih zelo slabo samooskrbna. In
               seveda ta amandma se prav gotovo nanaša na področje investicij, tistih manjših kmetij
               z dopolnilno dejavnostjo. Tu pa vidim sam, ki tudi prihajam iz podeželja, da lahko
               tista mala kmetija s petimi ali še celo kakšnim hektarjem manj preživi, če bo imela
               še boljše pogoje na področju, ki sem ga omenjal.</p>
               <p>Zato, spoštovani kolegice in kolegi, dajmo se poslušati in ne mešajmo zdaj žita pa ne
               vem koga, ampak se pogovarjajmo o razvoju našega podeželja. Hvala.</p>
            </sp>
            <sp xml:id="SDZ7-Redna-10-2015-07-13.sp37">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jožef Horvat.</p>
            </sp>
            <sp xml:id="SDZ7-Redna-10-2015-07-13.sp38">

               <speaker>JOŽEF HORVAT (PS NSi):</speaker>

               <p>Hvala za besedo, gospod predsednik. Kolegice in kolegi, spoštovani gostje!</p>
               <p>Saj je prav in kulturno, da se je naš spoštovani kolega Primož Hainz opravičil za
               svojo razpravo, ker res ta razprava z Janezom Evangelistom Krekom nima prav nobene
               veze, bilo bi pa tudi korektno, da bi gospod Hainz dodal za slovensko javnost, ker
               seveda javnost to že ve, da je prav njegova poslanska skupina, Desus, bila tista, ki
               je glasovala za seznam 15 podjetij, ki gredo v prodajo. Na tem seznamu je bilo tudi
               podjetje Žito, delniška družba. Nova Slovenija tega seznama ni, podčrtujem, ni
               podprla, čeprav se nam nekako očita, da mi želimo vse prodati, menda še celo boga.
               No, toliko morda za uvod, pa nisem hotel takšnega narediti.</p>
               <p>Želel sem povedati to, da je prav, da je parlament izredno senzibilen do področja
               kmetijstva. Jaz ne razumem področja kmetijstva kot zgolj neko dejavnost, ki
               producira, ki proizvaja hrano. Ne, ni. Kmetijstvo ni to. Kmetijstvo je tudi
               dejavnost, ki skrbi za ohranjanje naše kulturne krajine. Čeprav je po mojem
               razumevanju slovenski jezik najlepši in najbogatejši, ampak tukaj pa imajo Angleži
               zelo, bi rekel, primerno besedo za kmetijstvo: agriculture. Ta beseda veliko pove,
               pravzaprav govori o tem, da je kmetovanje več kot pridelava hrane, da je kmetijstvo
               torej kultura obdelovanja zemlje. Kultura obdelovanja zemlje, pridelovanja rastlinske
               hrane in reje živali. Vse mora potekati na primerni etični ravni, h kakršni razviti
               svet vse bolj teži in jo podpira. Takšen način kmetovanja je sonaraven, je
               trajnosten. Slovenski človek je skozi zgodovino kulturno kmetoval in s tem oblikoval
               kulturno krajino, na katero smo ponosni in jo občuduje ves svet. Včasih mi, ko se
               vozimo po prelepi Sloveniji, ne vidimo te lepe kulturne krajine, tuji turisti nas
               morajo na to opozoriti. Kdo neguje to kulturno krajino? Pa ne samo letos, ne samo v
               tem mandatu, že pravzaprav skozi vso zgodovino, kar slovenski narod obstoja na tej
               zemlji. Kmetijstvo ni le dejavnost za proizvodnjo hrane, je tudi dejavnost za
               ohranjanje naše kulturne krajine. In če smo že pri lastništvu, ali državno ali
               zasebno ali kakršno že pač, tukaj želim izpostaviti eno trditev, da je pa kmet tisti,
               ki je najbolj odgovoren lastnik, gospe in gospodje. Najbolj odgovoren lastnik. Tudi
               na tej točki moram, čeprav ne govorimo o strategiji razvoja slovenskega kmetijstva,
               na neki način pa tudi davki, k temu moramo pripomoči, potem se tudi danes na tej
               točki dnevnega reda spomnim prvega ministra za kmetijstvo prof. dr. Jožeta Osterca,
               ki je leta 1990 že spisal program razvoja slovenskega kmetijstva, kjer seveda pravi,
               s čimer se globoko strinjam, da je perspektiva slovenskega kmetijstva v družinskih
               kmetijah. V družinskih kmetijah. O tem veliko govorijo tudi evropski dokumenti skupne
               evropske kmetijske politike. Če govorim o družinskih kmetijah, imam v mislih mlade
               prevzemnike, ker druga, če ni družinskih kmetij, če ni nasledstva, če ni mladih
               prevzemnikov. Tem moramo, kolegice in kolegi, na neki način stimulirati tudi z davčno
               politiko, tudi z dohodninsko politiko, da na kmetiji ostanejo, da ne zamahnejo z roko
               in da ne bodo rekli, dovolj imam teh birokratskih ovir, dovolj imam raznoraznih
               preprek, ne grem se več, grem raje v Avstrijo delat. To je naloga zakonodajalca, da
               bomo take scenarije preprečili in da bomo mlade ljudi obdržali na kmetijah. Življenje
               na kmetih je gotovo lepo, pomembno poslanstvo, ampak država mora tu kmetom na nek
               način sporočati preko zakonodaje, da jih država potrebuje, da so spoštovani, da je
               kmetski sloj, da je kmetsko prebivalstvo spoštovanja vredno. Velikokrat smo tukaj v
               Državnem zboru, na odborih Državnega zbora morda preveč mačehovski do kmečkega
               prebivalstva. Spomnimo se, ko smo obravnavali na Odboru za kmetijstvo problematiko
               škode, ki jo naredi divjad. Pripravili smo, konkretno Nova Slovenija, nekaj ukrepov
               za to, pa so bili enostavno povoženi. Res je, počakali bomo, kaj se bo dogajalo do
               konca letošnje jeseni, in pogledali, kakšen je rezultat konkretno v lovišču posebnega
               namena Kompas Peskovci, kjer divjad uniči tudi do 90 % proizvodov. Do 90 %. Potem je
               normalno, da kmet izgubi vso voljo, vso motivacijo, da še naprej kmetuje, da še
               naprej proizvaja hrano za državljanke in državljane, morda tudi za izvoz in da še
               naprej skrbi za urejeno kulturno krajino.</p>
               <p>Amandma, ki je predlagan, je seveda vreden razmisleka. Osebno bom ta amandma podprl.
               Gre torej v smeri rešitve, kot jo je trasirala tudi Kmetijsko gozdarska zbornica in
               kar je podpisalo 5 tisoč volivk in volivcev, česar pa, kolegice in kolegi, ne smemo
               nikoli zanemariti. Hvala lepa.</p>
            </sp>
            <sp xml:id="SDZ7-Redna-10-2015-07-13.sp39">

               <speaker>PREDSEDNIK DR. MILAN BRGLEZ:</speaker>

               <p>Želi na tej točki še kdo razpravljati?</p>
               <p>Besedo ima državna sekretarka na Ministrstvu za finance mag. Mateja Vraničar.</p>
            </sp>
            <sp xml:id="SDZ7-Redna-10-2015-07-13.sp40">

               <speaker>MAG. MATEJA VRANIČAR:</speaker>

               <p>Hvala lepa.</p>
               <p>Samo še enkrat bi rada poudarila, da stališče Vlade ne pomeni, da bodo plačila za
               zagon dejavnosti mladih kmetov obdavčena oziroma obremenjena z dohodnino, šla v
               dohodninsko osnovo. Stališče Vlade pomeni, da bodo ta plačila oproščena plačila
               dohodnine, če po vsebini predstavljajo investicijska vlaganja. In glede na to, kako
               so pojasnjevali tudi sopredlagatelji vsebino teh plačil, je možno trditi, da bo
               velika večina tovrstnih plačil res oproščenih plačila dohodnine. Del plačil pa je
               tudi dohodkovnih pavšalnih plačil, ki niso povezana z dolgoročnimi vlaganji. In za te
               je prav, da delijo usodo vseh ostalih plačil, ki so vključena v 26. člen zakona.
               Hvala lepa.</p>
            </sp>
            <sp xml:id="SDZ7-Redna-10-2015-07-13.sp41">

               <speaker>PREDSEDNIK DR. MILAN BRGLEZ:</speaker>

               <p>Želi na tej točki še kdo razpravljati? (Ne.) Ker ne želi nihče več razpravljati,
               zaključujem razpravo.</p>
               <p>V razpravo dajem 1.a člen in amandma Poslanske skupine SDS. Želi kdo razpravljati?
               Prosim za prijavo.</p>
               <p>Besedo ima gospa Vojka Šergan.</p>
            </sp>
            <sp xml:id="SDZ7-Redna-10-2015-07-13.sp42">

               <speaker>VOJKA ŠERGAN (PS SMC):</speaker>

               <p>Lepo pozdravljeni še enkrat!</p>
               <p>Rada bi se opredelila tudi do drugega amandmaja. Pred tem pa bi samo to rada
               poudarila, da ko smo ta predlog spremembe Zakona o dohodnini prejeli in ko smo se
               nekako poskušali resnično potruditi, da bi šel v smer olajšanja poslovanja teh
               subjektov ali podjetnikov na podeželju, ker nenazadnje so mali kmetje tudi na nek
               način prav tako podjetniki, čeprav to včasih nekako pozabljamo. Pri tem, ko smo
               poskušali najti dobro rešitev, nismo šli v smeri, da bi bili samo všečni, ampak da bi
               se resnično potrudili, da bi imeli kmetje in podjetniki na podeželju dobre pogoje,
               dobro poslovno okolje, enako kot vsa druga mikro in mala podjetja. To bi resnično
               rada poudarila, ker se mi zdi, da ni prav, da včasih preveč všečno govorimo, potem,
               ko je pa treba neko zadevo zapeljati v korist teh ljudi, pa se potem na terenu
               izkaže, da temu ni tako. Sama zagovarjam odkrit in odprt odnos, zato bom tudi v
               naprej delovala v tej smeri.</p>
               <p>Zdaj pa k drugemu amandmaju. Tega amandmaja vsekakor ne bom podprla, in sicer zaradi
               tega, ker, kot sem že uvodoma povedala, bi želela, da imajo vsi subjekti, vsi
               ekonomski subjekti, vse ekonomske kategorije enako obdavčitev v neki svoji osnovni
               dejavnosti. Zato se mi zdi prav, da podpremo vladni predlog, tega amandmaja pa ne,
               ker ni prav, da spodbujamo, da posamezni subjekti prehajajo iz pavšalne v obvezno
               obdavčitev, ker to ne pomeni enakih pogojev za ostale kategorije podjetnikov, če se
               poenostavljeno izrazim. Skratka, zaradi tega ne bom podprla tega amandmaja. Hvala.
            </p>
            </sp>
            <sp xml:id="SDZ7-Redna-10-2015-07-13.sp43">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Bojan Podkrajšek.</p>
            </sp>
            <sp xml:id="SDZ7-Redna-10-2015-07-13.sp44">

               <speaker>BOJAN PODKRAJŠEK (PS SDS):</speaker>

               <p>Hvala še enkrat za dano besedo.</p>
               <p>Če bi nas poslušali podjetniki, bi nam prav gotovo povedali, da zelo težko primerjamo
               gospodarstvo in temo podeželje in kmetijstvo na podeželju, o katerem danes govorimo
               že eno uro. V Slovenski demokratski stranki smo ta amandma pripravili ne zato, ker je
               to nam všeč. Kmetijsko gozdarska zbornica, ki daje vsem kmetom na slovenskem veliko
               znanja, mnogo znanja in venomer pomaga in jih tudi spodbuja k razvoju. Seveda ljudje
               danes, ko dajo nek podpis, jaz mislim, da se prekleto prepričajo, kaj podpišejo. In
               teh 5 tisoč podpisov, jaz mislim, da ni bilo težko zbrati, če bi bilo treba, bi jih
               zbrali še več. To je bilo za našo poslansko skupino, Slovensko demokratsko stranko,
               jasen signal, da dajmo te stvari zapeljati v smer, na kateri bo šlo v prid
               slovenskega podeželja. Če kdo misli v tej dvorani, da bomo od kmetije, ki ima tri ali
               štiri hektarje, neke gorske, videli jutri ali pa čez eno leto na policah Mercatorja,
               se prekleto motimo. To je dolgotrajen proces. Slovensko podeželje pa vsak dan vidijo
               tisti, ki tudi prihajajo v našo državo, ko gredo na Bled, gredo v Portorož in ko si
               ogledajo slovenske bisere. Slovenski biseri so prav gotovo biseri tudi zato, ker
               imamo urejeno slovensko podeželje. Hvala.</p>
            </sp>
            <sp xml:id="SDZ7-Redna-10-2015-07-13.sp45">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Prosim za prijavo.</p>
               <p>Besedo ima gospod Franc Jurša.</p>
            </sp>
            <sp xml:id="SDZ7-Redna-10-2015-07-13.sp46">

               <speaker>FRANC JURŠA (PS DeSUS):</speaker>

               <p>Predsednik, hvala za besedo.</p>
               <p>Lep pozdrav predstavnikom Ministrstva za finance, predlagateljem, kakor tudi vam,
               kolegice in kolegi, v tej dvorani!</p>
               <p>Ko govorimo o kmetijstvu, moramo biti relativno tankočutni. Tudi sam bom rekel, da
               kmetijske dejavnosti ni moč primerjati z gospodarsko dejavnostjo, kmetijska dejavnost
               je nekaj čisto specifičnega. Dostikrat tisti ljudje, ki se s to dejavnostjo nikdar v
               življenju niso ukvarjali, imajo svoje mnenje, in to svoje mnenje širijo mogoče med
               ostale ljudi, potem pride do nekega spačenega zaključka o kmetijski dejavnosti.</p>
               <p>To, kar je bilo s strani Kmetijsko gozdarske zbornice predlagano, sem v samem začetku
               podpiral in bom tudi s svojim glasovanjem podprl ta predlog, ki je bil na koncu
               izoblikovan na Odboru za kmetijstvo. Kmetijska dejavnost je tista dejavnost, ki
               zahteva od vsakega posameznika poseben napor. In veste, če ne bi v Evropi na tak
               način ocenjevali kmetijske dejavnosti, kot jo ocenjujejo v tem trenutku, v
               preteklosti in tudi v prihodnje jo bodo tako ocenjevali, verjetno takšnega načina
               spodbujanje kmetijske dejavnosti nikoli v Evropi ne bi imeli. Ve se zakaj –
               vzdrževanje krajine je ključnega pomena. In to vzdrževanje krajine je s tem, da se
               spodbuja kmetijska politika, najcenejša oblika. Cenejše oblike ni. Si predstavljate,
               da bi nam hribe kosila komunalna podjetja, koliko bi to državo stalo. Ali pa, če
               primerjamo tudi Evropo, da bi po celotni Evropi vzdrževali to gorsko zemljišče
               dejansko ljudje, delavci zaposleni v komunalnih podjetjih. To bi bilo, kot sem že
               omenil, bistveno dražje.</p>
               <p>Glede na to, da so vsi razpravljavci nekako splošno ocenjevali današnji predlog
               zakona, tudi sam se ga na nek način lotevam bolj na širok način. Glede na to, da sem
               poslušal razpravo kolega Primoža Hainza in potem kolega Horvata, moram reči, da je to
               igra besed. Res je, da smo mi bili takrat v koaliciji, ko se je sprejemalo teh 15
               podjetij, in kolega Horvat, dobro veste, da enostavno in preprosto takrat neke druge
               izbire ni bilo. Očitanje, kdo bi kaj prodal in ne bi prodal, bomo imeli danes na
               naslednji točki možnost več razprave in bomo takrat verjetno o tem več govorili. Ja,
               na tem seznamu se je znašlo tudi Žito. Tudi meni, kljub temu, da sem za to glasoval,
               mi je žal, da je Žito prišlo v last tistih, katerih je pač prišlo. Pa bom na tej
               točki zaključil, ne bom spodbujal razprave o prodajah podjetij, kajti imeli bomo to
               možnost in priložnost na naslednji točki kaj več reči. Hvala.</p>
            </sp>
            <sp xml:id="SDZ7-Redna-10-2015-07-13.sp47">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Franc Laj.</p>
            </sp>
            <sp xml:id="SDZ7-Redna-10-2015-07-13.sp48">

               <speaker>FRANC LAJ (PS SMC):</speaker>

               <p>Spoštovani predsednik, hvala za besedo. Spoštovani predstavniki ministrstva, drage
               kolegice in kolegi!</p>
               <p>Kmetijstvo je izredno pomembna gospodarska panoga v vsaki nacionalni ekonomiji.
               Dostikrat so slabe primerjave, ker se primerjava dela na tem, kolikšen delež
               družbenega bruto produkta prinašajo. Vendar, kot je kolega Jurša že rekel, da je to
               izredno specifična dejavnost, pomeni, da so izredno dolgi cikli. Vsak cikel, samo
               poglejmo v živinoreji, kako dolgi je, da pride praktično rečeno do pravih dohodkov v
               tej panogi in seveda normalno v družinski kmetiji.</p>
               <p>Absolutno sem za to, da se izvedejo vsi postopki debirokratizacije te panoge, ker
               tako in tako so kmetje izredno močno obremenjeni z raznoraznimi poročili, evidencami,
               tudi na podlagi koriščenja subvencij in vseh ostalih podpor, ki se tičejo njihove
               osnovne dejavnosti. Da bi lahko kmetje več pozornosti, več časa posvečali svoji
               dejavnosti, je pomembno, da se njihovo poslovno okolje maksimalno poenostavi in
               seveda tudi poceni. Če morajo voditi poslovne knjige, to za njih pomeni eno dodatno
               finančno obremenitev in nenazadnje tudi zmanjšuje njihovo ekonomičnost poslovanja.
               Prav tu dostikrat prihaja do velikih problemov in se ti ljudje znajdejo v velikih
               težavah. Naj vam povem, da je večina kmetov na podeželju daleč stran od urbanih
               okolij, naselij in vsak kontakt, vsako razčiščevanje te problematike, kar se tiče
               poročanja, je za njih velika težava. Dostikrat morajo narediti tudi po 30 in več
               kilometrov, da lahko stvari uredijo. In to je prav, da stvari gredo v smer
               debirokratizacije. Ne smemo pozabiti, da ima kmetijstvo lahko izredno močne,
               multiplikativne učinke tudi na ostale gospodarske dejavnosti, tu predvsem mislim na
               turizem. Zelo dobro lahko to dvoje funkcionira in daje sinergijske učinke na področju
               oziroma v panogi turizma. Zelo pomembno je tudi, da si ustvarimo zanesljivo lokalno
               oskrbo z zdravo hrano, kar se potem tudi zelo močno odraža na zdravju prebivalstva in
               seveda potem tudi na zmanjšanju stroškov v zdravstvu. To pomeni, da vsaka taka
               zadeva, ki pozitivno vpliva na kmetijstvo, se bo v prihodnosti zagotovo večkratno
               povrnilo v dobrobit vseh nas, se pravi celotne družbe. Hvala.</p>
            </sp>
            <sp xml:id="SDZ7-Redna-10-2015-07-13.sp49">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Vojka Šergan.</p>
            </sp>
            <sp xml:id="SDZ7-Redna-10-2015-07-13.sp50">

               <speaker>VOJKA ŠERGAN (PS SMC):</speaker>

               <p>Jaz bi rada, mogoče nisem nekaj stvari, dosti poudarila. Bi vendarle še enkrat
               povedala. Sama vidim zelo velike priložnosti prav v kmetijski dejavnosti. Rada bi
               tudi poudarila, da je delovanje od spodaj navzgor izrednega pomena. Sama sem se imela
               priložnost s posamezniki srečevati in zato mogoče, bom rekla, tudi sama zelo
               zagovarjam, da se za kmete in dopolnilne dejavnosti, za katere je treba poudariti, da
               so gospodarska dejavnost in ekonomska dejavnost, vedno se bom zavzemala za to, da se
               te posameznike, ki se dejansko ukvarjajo z dejavnostjo, razbremeni na različne
               načine. Na drugi strani pa ne smemo pozabiti, da z davčno politiko lahko mi dejavnost
               spodbujamo ali pa ne. Tako da, zdi se mi, da pri tem, ko smo s Kmetijsko gozdarsko
               zbornico dosegli konsenz, da je ta zakon o dohodnini dober, mislim, da smo prav temu
               naredili tako. Rada bi, da nekako vsi vzamemo na znanje, da se v neki meri zavzemamo
               za razvoj te dejavnosti. Na drugi strani pa ne pozabimo, da z davki reguliramo
               dejavnost tudi na ta način, da jo spodbujamo, in z investicijam v tem primeru, kjer
               so še dodatne olajšave, vsekakor to delamo. Hvala.</p>
            </sp>
            <sp xml:id="SDZ7-Redna-10-2015-07-13.sp51">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja gospod Branko Ravnik.</p>
            </sp>
            <sp xml:id="SDZ7-Redna-10-2015-07-13.sp52">

               <speaker>BRANKO RAVNIK:</speaker>

               <p>Hvala.</p>
               <p>Glede na to, da je rešitev o obravnavanem predlogu zakona nekoliko drugačna, kot je
               bila v predlogu Kmetijsko gozdarske zbornice, bi rad pojasnil to spremembo. Postopek
               sprejemanja zakona je zahteven proces, v katerem so običajno različna mnenja in
               rešitve, ta mnenja je treba izmenjavati in iskati skupni imenovalec rešitev. V
               postopku usklajevanja je bil dan predlog s strani vlade, da je tisti, ki se
               prostovoljno vključi v sistem ugotavljanja dohodka na podlagi knjigovodstva, samo
               nekdo, ki je sicer vključen tudi v sistem obračunavanja davka na dodano vrednost. S
               tako rešitvijo smo se v postopku usklajevanja tudi strinjali. Hvala.</p>
            </sp>
            <sp xml:id="SDZ7-Redna-10-2015-07-13.sp53">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? (Nihče.) Ker ne želi nihče več razpravljati, zaključujem
               razpravo. O amandmajih bomo v skladu z časovnim potekom seje zbora odločali danes v
               okviru glasovanj, pol ure po prekinjeni 3. točki dnevnega reda. S tem prekinjam to
               točko dnevnega reda.</p>
               <p>Prehajamo na <title>29. TOČKO DNEVNEGA REDA – OBRAVNAVA PREDLOGA ODLOKA O STRATEGIJI
                  UPRAVLJANJA KAPITALSKIH NALOŽB DRŽAVE. </title>
               </p>
               <p>Predlog odloka je v obravnavo zboru predložila Vlada. Za dopolnilno obrazložitev
               predloga odloka dajem besedo predstavniku Vlade, državnemu sekretarju na Ministrstvu
               za finance gospodu Metodu Dragonji.</p>
            </sp>
            <sp xml:id="SDZ7-Redna-10-2015-07-13.sp54">

               <speaker>METOD DRAGONJA:</speaker>

               <p>Hvala lepa, gospod predsednik. Spoštovani poslanke in poslanci!</p>
               <p>Vlada Republike Slovenije je po dvomesečni javni obravnavi sprejela strategijo
               upravljanja kapitalskih naložb in jo posredovala v nadaljnjo obravnavo in sprejem
               Državnemu zboru. Gre za temeljni dokument, ki predstavlja osnovno za aktivno
               opravljanje kapitalskih deležev v lasti Republike Slovenije in državnih skladov.
               Strategijo država upravljavcu kapitalskih deležev, to je Slovenskemu državnem
               holdingu, državnim skladom, podjetjem v državni lasti, njihovim nadzornikom, upravam
               in zaposlenim v teh podjetjih ter zainteresirani javnosti sporoča jasne cilje, na
               podlagi katerih bodo merili uspešnost in strokovnost upravljanja naložb države v
               gospodarskih družbah. Strategija upravljanja je temeljni dokument, ki ga predvideva
               28. člen Zakona o Slovenskem državnem holdingu, in ima vse sestavine strateškega
               dokumenta. Opredeljuje temeljne cilje, ki jih država želi doseči z aktivnim
               lastništvom v državnih podjetjih, opredeljuje in utemeljuje merila in kriterije za
               trajno oziroma dolgoročno prisotnost države v lastništvu gospodarskih družb in
               postavlja najvišje standarde korporativnega upravljanja v podjetjih v državni lasti
               ter daje temeljne usmeritve, kako naj upravljavci in podjetja v državni lasti
               dosegajo postavljene cilje in pričakovanja. Utemeljenost državnega lastništva se
               opira na priporočila in dobre prakse Organizacije za ekonomsko sodelovanje in razvoj,
               OECD.</p>
               <p>Za upravljanje naložb je v strategiji določenih 7 temeljnih ciljev, ki jih ne bi
               posebej ponavljal. Ključni del strategije je razvrstitev naložb v skladu z 10. členom
               Zakona o SDH, na strateške, pomembne in portfeljske. Skupaj je razvrščenih v
               strategiji 91 gospodarskih družb, od katerih je 24 strateških, 21 pomembnih in 46
               portfeljskih. Vse naložbe so dosledno razvrščene, upoštevaje merila za opredelitev
               njihove strateške pomembnosti, pri nekaterih pa so upoštevana tudi določila posebnih
               zakonov, ki so opredelili status in posebno vlogo posameznih podjetij. V strategiji
               določamo ključne finančne in deloma tudi nefinančne cilje za vsa strateška in
               pomembna podjetja v državni lasti, skupaj za 46 družb, kar je tekom javne obravnave
               sprožilo tudi veliko diskusij in pripomb posameznih predlagateljev. To nam dokazuje,
               da so cilji kot ključen element strategije zelo pomemben del in s tem nastavljamo
               ogledalo za uspešnost delovanja upravljavcu kapitalskih družb, nadzornim svetom
               družb, njihovim upravam in zaposlenim. Cilji so postavljeni na podlagi poslovnih
               pokazateljev primerljivih podjetij v posameznih panogah doma in v tujini in
               upoštevaje konkurenčni položaj in pogoje delovanja družb.</p>
               <p>Strategija je v predlagani obliki prvi dokument upravljanja kapitalskih naložb
               države, ki je bil vložen v parlamentarni postopek in deležen najširše javne razprave.
               Zavedamo se, da bo praksa v izvajanju pokazala pomanjkljivosti, zato je v 29. členu
               Zakona o SDH in predlaganem amandmaju k 7. poglavju strategije predvideno, da Vlada
               in Slovenski državni holding po letu dni izvajanja lahko predložita predlog sprememb
               oziroma novo strategijo, upoštevaje izkušnje pri njenem izvajanju in spremenjene
               gospodarske razmere.</p>
               <p>Spoštovane poslanke in poslanci! V imenu ministra za finance dr. Dušana Mramorja bi
               rad podal sporočilo, da ta strategija predstavlja ključen korak k uveljavitvi določb
               Zakona o Slovenskem državnem holdingu in korak k zagotovitvi bolj učinkovitega
               korporativnega upravljanja družb v državni lasti, zato predlagamo, da Državni zbor
               podpre predlagano strategijo. Minister pa iz znanih razlogov ni uspel danes
               predstaviti te uvodne predstavitve. Hvala lepa.</p>
            </sp>
            <sp xml:id="SDZ7-Redna-10-2015-07-13.sp55">

               <speaker>PREDSEDNIK DR. MILAN BRGLEZ:</speaker>

               <p>Predlog odloka je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo predsednici, gospe Urški
               Ban.</p>
            </sp>
            <sp xml:id="SDZ7-Redna-10-2015-07-13.sp56">

               <speaker>URŠKA BAN (PS SMC):</speaker>

               <p>Spoštovani predsednik, hvala za besedo.</p>
               <p>Odbor za finance in monetarno politiko je na 11. seji dne 23. 6. 2015 in na 1.
               nadaljevanju te seje kot matično delovno telo obravnaval Predlog odloka o strategiji
               in upravljanju kapitalskih naložb države, ki ga je Državnemu zboru v obravnavo
               predložila Vlada.</p>
               <p>Odboru je bilo poleg predloga odloka predloženo še mnenje Zakonodajno-pravne službe,
               mnenje Komisije za gospodarstvo, obrt, turizem in finance, dodatno gradivo
               Ministrstva za finance ter pripombe koalicije civilne družbe za prenovo Sinteza
               KCD.</p>
               <p>K predlogu odloka so v poslovniškem roku amandmaje vložile koalicijske poslanske
               skupine in Poslanska skupina Združene levice. Članicam in članom pa so bili na seji
               predloženi tudi 4 predlogi za amandma odbora, ki jih je predlagala Poslanska skupina
               Združena levica. Uvodoma je odbor odločal o predlogu sklepa, da Predlog odloka o
               strategiji upravljanja kapitalskih naložb države ni primeren za nadaljnjo obravnavo
               in ga ni sprejel.</p>
               <p>V nadaljevanju je bila seja odbora prekinjena in se je nadaljevala 29. 6. 2015. Na
               prvem nadaljevanju so prisostvovali predstavnice in predstavniki Ministrstva za
               finance, Slovenskega državnega holdinga ter Zakonodajno-pravne službe. V uvodni
               dopolnilni obrazložitvi je državni sekretar na Ministrstvu za finance pojasnil, da
               gre za temeljni dokument, ki predstavlja osnovo za aktivno upravljanje kapitalskih
               deležev države v lasti Republike Slovenije in državnih skladov ter sporočal jasne
               cilje, na podlagi katerih se bo merila uspešnost in strokovnost upravljanja naložb
               države v gospodarskih družbah in poslovnih sistemih. Izpostavil je vseh 7 temeljnih
               ciljev, ki jih določa strategija za upravljanje naložb. Poudaril je, da strategija
               podpira širše razvojne cilje Republike Slovenije in hkrati ustvarja pogoje za večanje
               učinkovitega upravljanja z državnim premoženjem. Ključni del strategije je
               razvrstitev naložb na podlagi 10. člena zakona. Povedal je, da je v strategijo
               razvrščenih 91 gospodarskih družb oziroma poslovnih sistemov, od katerih je 24
               strateških, 21 pomembnih in 46 portfeljskih. Kot ključne elemente je državni sekretar
               izpostavil merljive cilje, spoštovanje neodvisnosti, preglednosti, gospodarnosti,
               skrbnosti in odgovornosti upravljanja. Predstavnica Zakonodajno-pravne službe je
               predstavila pisno mnenje. Opozorila je, da je vsebina predloga odloka širša od
               zakonskega okvira. Po mnenju službe predlog odloka vsebuje tudi rešitve, ki bi jih
               bilo treba pretehtati z vidika sistemske ureditve, in rešitve, ki odstopajo od
               programske narave strategije. Podala je opozorilo glede prepovedi koncentracije
               lastništva oziroma pogojev razpršenosti lastništva zasebnih lastnikov do višine
               skupnega deleža kapitalskih naložb države. V razpravi so nekateri člani izrazili
               dileme, pomisleke ter mnenja glede oblike in vsebine predlaganega akta, uvodoma so
               posamezni članice in člani kot problematično izpostavili pravno obliko strategije kot
               dokumenta, ki ga je mogoče spreminjati, ter menili, da bi bilo treba strategijo
               sprejeti kot nedeljivo celoto. V nadaljevanju je bilo glede vsebine izraženo mnenje,
               da je strategija nepremišljena, da gre za politični dokument s spiskom podjetij z
               opredeljenimi deleži za prodajo, narejen na podlagi političnih preferenc, brez
               ustreznih kriterijev za prodajo. Nasprotno pa so nekatere članice in člani predlagani
               akt v razpravi podprli ter so njegovo vsebino ocenili kot sprejemljivo in
               uravnoteženo. Poudarili so pomeni čimprejšnjega sprejetja strategije kot temeljnega
               dokumenta za delovanje SDH ter odgovornega korporativnega upravljanja državnega
               premoženja, ki sledi smernicam OECD. Po njihovem mnenju dokument predstavlja temelj
               za preprečitev vpliva interesnih skupin na vsakodnevno vodenje posameznih družb ter
               zagotovitev lastniku, torej državi, da upravljavcu postavi jasne cilje dolgoročnega
               in preglednega upravljanja podjetij v državni lasti. Poudarili so dejstvo, da lahko
               vlada v roku enega leta od sprejema strategije opravi njeno revizijo in oceni učinke.
               V okviru razprave je državni sekretar odgovoril na zastavljeno vprašanje in podal
               dodatna pojasnila.</p>
               <p>Odbor je sprejel koalicijske amandmaje, ostalih amandmajev odbor ni sprejel.</p>
               <p>Odbor je v skladu s poslovnikom glasoval o vseh členih predloga odloka in jih je
               sprejel. Hvala.</p>
            </sp>
            <sp xml:id="SDZ7-Redna-10-2015-07-13.sp57">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin. Besedo ima Poslanska skupina Združena
               levica, zanjo Luka Mesec.</p>
            </sp>
            <sp xml:id="SDZ7-Redna-10-2015-07-13.sp58">

               <speaker>LUKA MESEC (PS ZL):</speaker>

               <p>Hvala za besedo, gospod predsednik. Spoštovani kolegice in kolegi!</p>
               <p>Ni nepomembno, da strategijo upravljanja z državnim premoženjem sprejemamo ravno
               danes, natančno leto dni po volitvah, na katerih je zmagala Stranka Mira Cerarja. V
               tem letu namreč ta stranka ni samo spremenila imena, ampak tudi vsa stališča, ki jih
               je stranka zagovarjala pred volitvami, o privatizaciji. Ena izmed ključnih obljub
               Mira Cerarja pred volitvami je namreč bila premišljena privatizacija in ohranjanje
               strateških podjetij, kot sta Telekom, Aerodrom in drugi, v državni lasti in novih
               standardih v politiki. Strategijo, ki jo sprejemamo danes, pa od teh stališč in
               obljub ni ostalo nič. Pred sabo imamo akt ne strategije, strategija implicira
               premišljenost, pred sabo imamo akt za nadaljevanje nepremišljene privatizacije, ki jo
               ta vlada že izvaja. Opozorim naj samo na dva primera, nedavna, prvi je škandalozna
               prodaja Telekoma, drugi pa je prodaja NKBM, s katero smo v resnico prodali vrečo
               denarja.</p>
               <p>V Združeni levici že od začetka sprejemanja strategije upravljanja opozarjamo na
               škodljivost dokumenta zastavljenega na tak način. Že po formalni ravni je akt
               neustrezen. Prvič, predlog ne omogoča izvrševanja določb členov Zakona o Slovenskem
               državnem holdingu, in sicer določb v 4., 11. in 28. členu Zakona o SDH, ki urejajo
               akte upravljanja in njihovo obvezno vsebino, ter v 7., 17. in 30. členu, ki določajo
               naloge in pristojnosti SDH pri upravljanju. Drugič, akt temelji na dokumentih, ki še
               niso bili sprejeti, predpostavlja pa jih kot nacionalno usklajene prioritete. Tukaj
               govorim predvsem o strategiji bančništva in zavarovalništva, omenjenima v strategiji,
               ki sta v bistvu delovna gradivi Vlade, predpostavlja pa se, kot da gre za neke
               nacionalno sprejete cilje. In tretjič, akt ni bil usklajen s priporočili
               Zakonodajno-pravne službe, ki je opozorila na več formalnih nepravilnosti, a
               koalicija z amandmaji teh nepravilnosti ni odpravila. V Združeni levici smo zato že v
               začetku razprave opozorili, da je akt neprimeren za obravnavo in da bi ga morala
               resna vlada vzeti nazaj, popraviti in nam ga predstaviti v dopolnjeni obliki, ki bi
               bila vsaj formalno ustrezna. Naš predlog je bil zavrnjen, zato imamo pred sabo danes
               tak dokument, kot ga imamo.</p>
               <p>Po vsebinski ravni pa je pomenljivo, da najprej lahko ugotovimo, da zaposleni v tej
               strategiji praktično ne obstajajo. To je zanimivo, ker v času razvitega kapitalizma
               je že nekaj časa večji izziv kot to, kako neko stvar proizvesti, kako ljudi
               zaposliti, ampak zaposlenost kot ključna kategorija, ki bi jo moralo zasledovati
               državno lastništvo, v tej strategiji sploh ni omenjena, omenjena je samo tam, kjer se
               govori o potrebni racionalizaciji, kar seveda prevedeno iz tega novoreka pomeni
               odpuščanja. Drugič, ta strategija ni strategija za upravljanje, ampak je strategija
               za privatizacijo. Najprej lahko ugotovimo, da se bo 46 državnih naložb oziroma
               podjetij, kjer ima država lastniške deleže, povsem prodalo, se pravi država se bo iz
               46 podjetij povsem umaknila. Drugič, pri bančništvu lahko vidimo, da se bo
               privatiziral celoten bančni sektor z izjemo 25 % NLB, kar je pot na svetovno in
               evropsko periferijo. Tretjič, tudi strateška podjetja se bodo prodala do 50 % in ene
               delnice, kar pomeni, da tudi podjetja, ki jih vlada sama smatra za strateška, bodo
               vsaj 49 % privatizirana. In tretjič, v tej strategiji ni nikakršne strategije za
               razvoj, ampak je samo, če odstranimo ves balast, samo grob seznam navodil, kako naj
               SDH državno premoženje prodaja.</p>
               <p>Takega dokumenta v Združeni levici ne moremo podpreti. Smo pa predlagali na matičnem
               odboru kup amandmajev, s katerimi smo ga poskušali napraviti vsaj sprejemljivega, pa
               je vlada oziroma koalicija tudi to zavrnila. Danes pa v točki oziroma v poglavju, ki
               je še odprto, predlagamo tri amandmaje, s katerimi bomo skušali nekoliko omiliti
               škodo, in to je, prvič, da se v klasifikacijo uvrsti tudi 15 podjetij iz tistega
               zloglasnega seznama za privatizacijo, drugič, da se Krka in Gorenje kot dve največji
               slovenski blagovni znamki opredelita kot strateški podjetji, da se Abanka Vipa in
               Banka Celje smatrata kot skupna banka, ker to de facto že sta, pa ju strategija ne
               upošteva kot tako. Hvala.</p>
            </sp>
            <sp xml:id="SDZ7-Redna-10-2015-07-13.sp59">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp xml:id="SDZ7-Redna-10-2015-07-13.sp60">

               <speaker>JOŽEF HORVAT (PS NSi):</speaker>

               <p>Hvala lepa za besedo, gospod predsednik Državnega zbora. Spoštovani kolegice in
               kolegi, spoštovani gospod državni sekretar!</p>
               <p>Sprejem strategije o upravljanju kapitalskih naložb države je nujno dejanje in
               potrebno dejanje. To je dejstvo. Pravzaprav s tem sprejemom strategije že kar precej
               časa zamujamo, saj bi morala biti sprejeta že pred več kot enim letom. Pri tem seveda
               mislim na formalne zahteve veljavnega zakona o Slovenskem državnem holdingu, ki je
               sprejem strategije predvidel že do junija lanskega leta. Razloge poznamo, zakaj ni
               bila strategija sprejeta. Če pa mislimo na vsebino, bi smer in strategijo
               gospodarskega razvoja naše države potrebovali že davno davno prej, pred 20 leti ali
               pa še več.</p>
               <p>Glede na to, da je predsednik Vlade Miro Cerar ob nastopu svoje funkcije napovedal
               premišljeno privatizacijo, smo v tem kontekstu pričakovali strategijo upravljanja
               kapitalskih naložb, ki bo pripravljena na strokovnih podlagah in na podlagi
               pretehtane odločitve o tem, v kakšno smer načrtujemo razvoj naše države in njenega
               gospodarstva v prihodnosti. To je odločitev o tem, katere gospodarske panoge bomo
               spodbujali, da bodo državi in državljanom dolgoročno prinašale gospodarski razvoj, da
               bomo izboljšali javne storitve, izboljšali standard v zdravstvu in izobraževanju in
               predvsem zvišali standard prebivalstva. Temu je namenjen oziroma bi moral biti
               namenjen ta dokument. Predlog strategije, ki ga je Vlada posredovala v sprejem v
               Državni zbor, pa je žal le rezultat političnih kupčkanj znotraj vladne koalicije, ki
               bo omogočala njeno preživetje v tem mandatu, torej še maksimalno tri leta. Zakaj taka
               ocena? Ta vladna koalicija je določila nekatera podjetja za strateška, pa je jasno,
               da ta niso strateška za državljane, ampak le za nekatere politične stranke, ki imajo
               v teh državnih podjetjih svoje bankomate. Če smo konkretni, Zavarovalnica Triglav je
               v vladnem predlogu strategije opredeljena kot strateška naložba. Ali je res
               zavarovalništvo tista panoga, ki jo bomo razvijali in kot država vanjo vlagali? Malo,
               zelo malo je tistih držav v Evrospki uniji, ki imajo v lasti oziroma solasti
               zavarovalnice. Ne pozabimo. Imamo globaliziran zavarovalniški trg z velikimi
               zavarovalniškimi sistemi. Bomo lahko zagotavljali sredstva za vlaganje v
               zavarovalništvo oziroma Zavarovalnico Triglav v prihodnjih letih in zagotavljali
               njeno konkurenčnost na globaliziranem trgu? V Novi Sloveniji trdimo, da se mora
               politika čim prej umakniti iz gospodarstva. Gospodarstvo bo samo našlo najboljše
               strategije, najboljše trge in najboljše produkte. Bolj kot se politika vmešava v
               gospodarstvo, bolj padajo cene delnic podjetij, v katerih je soudeležena država s
               svojimi kapitalskimi deleži. V predlogu strategije pa je bistveno preveč podjetij
               opredeljenih kot strateških in pomembnih, torej podjetij, v katerih bo država
               zadržala svoje lastništvo. Po našem mnenju bo sprejem strategije o vsebini, kot ga je
               Vlada pripravila, zavrl proces privatizacije, torej umika politike iz gospodarstva.
               Torej proces iskanja odgovornih lastnikov, ki bodo učinkovito upravljali s podjetji,
               ki bodo konkurenčna, razvojno naravnana in bodo zagotavljala delovna mesta našim
               državljankam in državljanom.</p>
               <p>Iz tega razloga in iz mnogih drugih razlogov poslanci Poslanske skupine Nove
               Slovenije Predloga odloka o strategiji upravljanja kapitalskih naložb države ne bomo
               podprli.</p>
            </sp>
            <sp xml:id="SDZ7-Redna-10-2015-07-13.sp61">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Zavezništvo, zanj mag. Alenka Bratušek.</p>
            </sp>
            <sp xml:id="SDZ7-Redna-10-2015-07-13.sp62">

               <speaker>MAG. ALENKA BRATUŠEK (PS ZaAB):</speaker>

               <p>Predsednik, državni sekretar, kolegice in kolegi!</p>
               <p>Takoj na začetku naj povem, da sem pravzaprav vesela, da se o prodaji ali o
               upravljanju naših podjetij še vedno pogovarjamo sami v Državnem zboru. Tisti, ki ste
               spremljali čez vikend dogajanje v Grčiji, ki ima kakorkoli velik vpliv tudi na
               Slovenijo, ste lahko videli, da bo Grčija, lahko rečem na žalost, morala prepustiti
               50 milijard evrov premoženja v upravljanje drugim. To tako tistim, ki ste v našo
               državo klicali trojko, kot tistim, ki mislite, da v naši državi ni treba ničesar
               spremeniti. Še enkrat, vesela sem, da o tej strategiji in našem premoženju še vedno
               razpravljamo in odločamo sami.</p>
               <p>Sprejetje Odloka o strategiji kapitalskih naložb Republike Slovenije smo v naši
               poslanski skupini Zavezništva že nekajkrat problematizirali. Strategija je temeljni
               akt, po katerem bo deloval Slovenski državni holding, oziroma temeljni akt
               upravljanja kapitalskih naložb Republike Slovenije. Je strategija upravljanja, v
               kateri Vlada kot pripravljavec akta oziroma Državni zbor kot tisti, ki jo sprejema,
               izrazi lastniško politiko Republike Slovenije kot imetnice naložb. Strategija
               upravljanja jasno, vsaj morala bi, opredeljuje naložbe glede na vrsto in določa
               razvojne in dolgoročne cilje, ki jih želi uresničiti Republika Slovenija kot lastnica
               teh naložb. Še posebej pa so pomembni cilji, ki jih Republika Slovenija želi
               uresničiti z vsako naložbo, opredeljeno kot strateško oziroma pomembno. Zakon o
               Slovenskem državnem holdingu v 29. členu določa, da strategijo na predlog Vlade
               sprejme Državni zbor in velja do sprejetja nove strategije. Skratka, po našem mnenju
               se je ne da spreminjati na podlagi političnih kupčkanj; to je bil cilj zakona.
               Državni zbor lahko razveljavi ali spremeni strategijo le s sprejetjem nove
               strategije, ne s spreminjanjem oziroma amandmiranjem tekom postopka v Državnem
               zboru.</p>
               <p>Način sprejemanja strategije smo v Poslanski skupini Zavezništva večkrat izpostavili
               kot napačnega. Prišlo je točno do tistega, kar se je z zakonom želelo preprečiti –
               prišlo je do političnega licitiranja glede razvrstitve naložb. Tak primer je
               Zavarovalnica Triglav, pa tudi Terme Olimia, pa še kakšnega bi se našlo. Bom omenila
               samo primer zavarovalnice. SDH in ZPIZ imata skupaj v Zavarovalnici Triglav nekaj več
               kot 62 % delež, nimata pa glasovalnih pravic. Sodišče je v sodbi s 30. junija 2015
               pritrdilo Agenciji za trg vrednostnih papirjev, da novela Zakona o prevzemih ne daje
               podlage za izdajo nove odločbe, s katero bi državni lastniki znova pridobili
               glasovalne pravice. Možnost, ki jo ima danes SDH, je le, da s prevzemno ponudbo
               odkupi delež manjšinskih lastnikov ali pa skupaj z ZPIZ ostane večinski lastnik brez
               glasovalnih pravic. Kaj bo Vlada oziroma SDH torej naredil – dal prevzemno ponudbo,
               imel strateško naložbo brez možnosti vplivanja na pomembne odločitve? To je
               strateško?! Takšna podjetja so za vas strateška?! Če pa se odločite za prevzemno
               ponudbo, od kje boste dobili denar? Naj omenim, da ima SDH že brez te obveznosti
               obveznosti iz naslova denacionalizacije in obveznosti iz kreditov. Tako je za
               nadaljnji dve leti obveznosti iz kreditov v vrednosti 455 milijonov evrov in iz
               denacionalizacije okoli 340 milijonov evrov. Upam, spoštovani državni sekretar, da
               bomo dobili odgovor na to vprašanje.</p>
               <p>Strategije v Poslanski skupini Zavezništva ne bomo podprli, prvič, zaradi načina
               sprejemanja v Državnem zboru in tudi zaradi vsebinskih zadržkov.</p>
            </sp>
            <sp xml:id="SDZ7-Redna-10-2015-07-13.sp63">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospod Franc Laj.</p>
            </sp>
            <sp xml:id="SDZ7-Redna-10-2015-07-13.sp64">

               <speaker>FRANC LAJ (PS SMC):</speaker>

               <p>Spoštovani predsednik, hvala za besedo. Spoštovani predstavniki ministrstva in vsi
               ostali prisotni!</p>
               <p>Strategija upravljanja kapitalskih naložb države je temeljni dokument države, ki
               predstavlja osnovno orodje za aktivno lastništvo države, s katerimi država Slovenija
               prvič v njeni zgodovini sporoča upravljavcu naložb države, delničarjem, širšemu
               kapitalskemu trgu in splošni javnosti svoje cilje pri upravljanju družb v lasti
               države. Strategije je torej osnovni in najpomembnejši akt upravljanja kapitalskih
               naložb države, na katerem temelji celoten koncept Zakona o Slovenskem državnem
               holdingu. Po svoji vsebini ni pravni, temveč politični akt programske in izvedbene
               narave, je akt upravljanja kapitalskih naložb države, ki opredeljuje 28. člen Zakona
               o SDH. Strategija je osnovno orodje za kvalitetno delovanje SDH, za učinkovito
               korporativno upravljanje z jasno določenimi cilji in pričakovanimi ekonomskimi,
               javnofinančnimi in družbenimi učinki. Dokument tudi omogoča izvedbo zahteve po
               ločitvi funkcije države kot lastnice kapitalskih naložb od njenih drugih funkcij,
               koncentrirano upravljanje, pregleden sistem upravljanja v skladu z mednarodnimi
               smernicami dobre prakse, s čimer zmanjšamo tudi korupcijska tveganja, ki jo podkrepi
               vpetost KPK, Računskega sodišča, predsednika Komisije za nadzor javnih financ ter
               nadzornega organa in skupščine SDH. Načelo neodvisnosti upravljanja ne pomeni
               popolnega umika iz upravljanja, temveč nevpletanje politike in interesnih skupin
               vsakodnevnega procesnega vodenja posameznih družb. Iz zasledovanih temeljnih ciljev
               je razvidno, da sicer finančni cilji imajo prioriteto pri upravljanju, vendar pa ne
               izključujejo nekomercionalnih ciljev, in ni samo dokument za prodajo kapitalskih
               naložb, vendar jo ciljno ureja. Strategija temelji na analizi stanja portfelja
               kapitalskih naložb države in jih razvršča v strateške, pomembne in portfeljske ter
               opredeljuje njihov način upravljanja. Upravljanje za vsako posamezno kapitalsko
               naložbo pa se zasnuje z vsakokratnim letnim načrtom, ki ga SDH pripravi in sprejme s
               soglasjem Vlade v skladu s strategijo.</p>
               <p>V Poslanski skupini Stranke modernega centra podpiramo Predlog odloka o strategiji
               upravljanja kapitalskih naložb države, ker smatramo, da strategija pomeni velik korak
               k učinkovitemu in družbeno odgovornemu upravljanju kapitalskih naložb države.
               Hvala.</p>
            </sp>
            <sp xml:id="SDZ7-Redna-10-2015-07-13.sp65">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zadnjo mag. Marko
               Pogačnik.</p>
            </sp>
            <sp xml:id="SDZ7-Redna-10-2015-07-13.sp66">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo. Spoštovani državni sekretar, kolegice in
               kolegi!</p>
               <p>Uvodoma bi v Slovenski demokratski stranki radi poudarili, da smo globoko razočarani,
               ker nas vlada Mira Cerarja in pa koalicija, Desus, SD, ni povabila, opozicijske
               stranke, k oblikovanju strategije. V Slovenski demokratski stranki smo prepričani, da
               strategija ni zgolj dokument vlade, ampak da gre tukaj za premoženje vseh državljank
               in državljanov Republike Slovenije, in da bi bilo higienično, da bi pri nastajanju
               tega dokumenta sodelovala tudi opozicija. Tega koraka vlada Mira Cerarja ni naredila.
               V Slovenski demokratski stranki smo prepričani, da predlog klasifikacije naložb
               zaustavlja tako privatizacijo kot razvoj slovenskih podjetij.</p>
               <p>V Slovenski demokratski stranki smo prepričani, kar smo tudi večkrat že spraševali in
               poudarjali, da predlagana klasifikacija naložb ne bo zagotavljala, da bo lahko
               Slovenski državni holding tekoče iz svojih likvidnostnih sredstev poravnaval svoje
               zakonske obveznosti. Nedvoumno, da se privatizacija ustavlja, je tudi, da je
               Slovenski državni holding pred nekaj dnevi izdal petletne obveznice v višini 100
               milijonov evrov. Prepričani smo, da ta klasifikacija naložb, ki jo je pripravila
               vlada Mira Cerarja, ne bo prinesla dodane vrednosti za slovenska podjetja in da bo
               obstoj konkurenčnosti na trgu tudi vprašljiv.</p>
               <p>Glede same strategije in vsebine, smo v Slovenski demokratski stranki prepričani, da
               je ta dokument pripravljen pomanjkljivo in da v samem dokumentu manjkajo predvsem
               tisti ključni cilji, ki bi jih strategija morala imeti. V Slovenski demokratski
               stranki ocenjujemo, da bi morali glavni cilj za strategijo in upravljanje državnih
               podjetij biti višji prihodki v proračun iz upravljanja državnih podjetij kot so
               odhodki iz upravljanja v proračun. Tega cilja v strategiji nismo zasledili.</p>
               <p>V strategiji manjkajo predvsem tudi cilji, na kakšen način se bodo prodaje prodajale,
               predvsem pa, kaj bo država počela s kupninami.</p>
               <p>Največje razočaranje v samem dokumentu pa je vsekakor razpršeno lastništvo. Z
               razpršenim lastništvom je nedvomno vlada Mira Cerarja in koalicija SD in Desus
               dokazala, da želijo imeti moč in vpliv v podjetjih še naprej. Kajti z razpršenim
               lastništvom se bo jasno dokazalo, da vlada Mira Cerarja želi še vedno upravljati
               podjetja, imenovati uprave in imenovati nadzorne svete, kar jim bo razpršeno
               lastništvo tudi omogočalo. Razpršeno lastništvo pomeni tudi bistveno manjše kupnine
               za slovenski državni proračun, za Slovenski državni holding in nenazadnje z
               razpršenim lastništvom slovenska podjetja ne bodo mogla dobiti strateških
               partnerjev.</p>
               <p>Ta dokument upravljanje premoženja, strategija upravljanja premoženja, jasno
               dokazuje, da se bo stara pot nadaljevala, da bodo davkoplačevalci tudi v prihodnosti
               morali sanirati podjetja. Pod vprašaj pa se postavlja tudi, da obstaja veliko
               tveganje za vzdržnost pokojninske blagajne.</p>
               <p>Iz vsega povedanega, iz vseh teh razlogov, ki smo jih našteli, zaradi vseh teh
               pomanjkljivosti v Slovenski demokratski stranki predloga strategije upravljanja
               državnih podjetij in klasifikacije naložb ne bomo podprli.</p>
            </sp>
            <sp xml:id="SDZ7-Redna-10-2015-07-13.sp67">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Franc Jurša bo predstavil stališče Poslanske skupine Demokratične stranke
               upokojencev.</p>
               <p>Izvolite.</p>
            </sp>
            <sp xml:id="SDZ7-Redna-10-2015-07-13.sp68">

               <speaker>FRANC JURŠA (PS DeSUS):</speaker>

               <p>Hvala za besedo, gospod podpredsednik. Lep pozdrav državnemu sekretarju in njegovemu
               sodelvcu. Kolegice in kolegi, tudi vam še enkrat lep pozdrav!</p>
               <p>Strategija upravljanja kapitalskih naložb države je v tem trenutku več kot nujen
               dokument za državo. Služi kot izvrstno izhodišče za analizo trenutne poslovne
               situacije posameznih gospodarskih družb, v katerih je lastnik Republika Slovenija.
               Takšnih podjetij je trenutno 91, v katerih je vrednost premoženja na dan 31. 12. 2014
               znašala skupaj 11,4 milijarde evrov knjigovodske vrednosti kapitalskih deležev.
               Največji delež, to je 33 % predstavlja finančni sektor, to so banke in zavarovalnice.
               Glede na določene kriterije, kot so stratešk- razvojni, sektorsko-podjetniški, mrežni
               in javnofinančni kazalci se je seznam razdelil na 24 strateških, 21 pomembnih in 46
               portfeljskih oziroma podjetij, ki so predvidena za prodajo. Kriteriji za razlastitev
               kapitalskih naložb temeljijo predvsem na strateških razvojnih prioritetah Republike
               Slovenije. Med njih sodijo, denimo, naravni monopoli, pomembni infrastrukturni
               projekti, nosilci tehnologije in trajnega razvoja ter širši družbeni interes. Naj
               hkrati pripomnim, da se je klasifikacija kapitalskih naložb večkrat spreminjala.
               Spreminjali so se tudi sami kriteriji, zato imamo v Poslanski skupini Demokratične
               stranke upokojencev še vedno občutek, da so se kriteriji prilagajali interesom
               prodaje posameznih podjetij. V povezavi s tem še vedno nimamo jasnih odgovor na
               vprašanje glede opredelitve pomembnosti podjetij s področja turizma in
               živilskopredelovalne industrije, saj lahko slednja glede na naravne danosti države
               pozitivno vpliva na rast delovnih mest in uravnotežen regionalni razvoj. Akt, ki je
               pred nami, bi lahko po domače poimenovali kar strategija privatizacije državnih
               podjetij, vendar ni celotna strategija samo vprašanje prodaje državnih naložb.
               Dejstvo, ki mu ne gre oporekati, je, da imamo v klasifikaciji 46 naložb, vendar to
               predstavlja le 14 % vrednosti državnih naložb; tu mislim na tiste, ki se bodo
               prodale. Strateških naložb, denimo, imamo kar za 68 % vrednosti državnega
               kapitala.</p>
               <p>V Poslanski skupini Demokratične stranke upokojencev smo vseskozi aktivno sodelovali
               pri pripravi tega akta. Vložili smo ogromno napora, da smo uspeli uveljaviti
               stališče, ki ga trdno zagovarjamo ne samo od začetka delovanja tega dokumenta oziroma
               oblikovanja, temveč že vseskozi. In da imamo prav, nam je potrdilo tudi ljudstvo na
               referendumu, ko je nasprotovalo prodaji Zavarovalnice Triglav. Z amandmajem nam je
               uspelo doseči, da se Zavarovalnico Triglav v tem aktu opredeli kot strateško naložbo,
               in to brezpogojno. Opozarjam na besedo "brezpogojno", saj je bilo vmes kar nekaj
               različic besedila. Razlogov za strateškost na tem mestu ne bom ponavljal, saj smo jih
               podrobno predstavili že večkrat, tako Vladi kot javnosti. Naj pa poudarim, da ZPIZ
               delež Zavarovalnice Triglav znaša 34,67 % in to je izjemnega pomena za financiranje
               demografskega sklada, le-ta je nujen za dolgoročno in uravnoteženo vzdržnost
               pokojninske blagajne. Da gre za nujen sklad, je spoznala tudi Vlada in ga vključila v
               besedilo strategije. Dejstvo namreč je, da prilivi v pokojninsko blagajno upadajo, še
               posebej v času gospodarske krize, število upokojencev pa se seveda zvišuje zaradi
               demografije. Nas pa veseli, da se uveljavlja možnost revizije prodaj državnih
               podjetij. Ocenjujemo, da se mora po enem letu še enkrat temeljito premisliti in
               pretehtati vsi pozitivni in negativni učinki poslovanja vseh družb. In na podlagi
               izsledkov revizije se lahko strategija tudi spreminja.</p>
               <p>Kljub zapletom pri oblikovanju končnega besedila in izraženim pomislekom bomo v
               Poslanski skupini Demokratične stranke upokojencev strategijo podprli.</p>
            </sp>
            <sp xml:id="SDZ7-Redna-10-2015-07-13.sp69">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Matjaž Han bo predstavil stališče Poslanske skupine Socialnih demokratov.</p>
            </sp>
            <sp xml:id="SDZ7-Redna-10-2015-07-13.sp70">

               <speaker>MATJAŽ HAN (PS SD):</speaker>

               <p>Hvala lepa, spoštovani podpredsednik. Spoštovani državni sekretar, spoštovane
               kolegice in kolegi!</p>
               <p>Slovenija s strategijo upravljanja dobiva celosten dokument, ki na enem mestu ureja,
               kako bomo upravljali s kapitalskimi naložbami države. To usmeritev smo Socialni
               demokrati zagovarjali že v času, ko se je rojevala takratna Agencija za upravljanje
               kapitalskih naložb, tako imenovana AUKN. Danes, šest let kasneje, smo zopet pri tej
               temi. Vmesni izgubljeni čas pa je predvsem posledica delovanja tistih, ki so se
               naglas zavzemali za tako imenovane razprodaje, potiho pa so si želeli, da bi lahko še
               naprej ribarili v kalnem in vplivali na državno premoženje. Pri sprejemanju
               strategije je na dan prišlo vse mnoštvo različnih interesov, gospe in gospodje. Danes
               je pred nami strategija, s katero ni nihče povsem zadovoljen, a poglejmo, kdo ni
               zadovoljen. Po besedah Ministrstva za finance s predlogom niso zadovoljne uprave
               podjetij v državni lasti, ker se od njih zahtevajo precej visoki finančni cilji
               oziroma donosi. Državno premoženje imamo predvsem tam, kjer podjetja opravljajo
               zaključno infrastrukturo, zato da z njim dosegamo donose in ublažimo tudi pritisk na
               državni proračun. Zadovoljni niso, gospe in gospodje, zagovorniki razprodaje
               državnega premoženja, tisti, ki bi vse zelo hitro sprivatizirali. Ker Socialni
               demokrati verjamemo v pomen in moč javnega, smo tega nezadovoljstva veseli. In
               trdimo, strategija ni dokument o razprodaji. Strategija je dokument, ki določa, kaj
               mora ostati naše in kakšne cilje bomo postavili upravljavcem našega premoženja.
               Seveda pa niso zadovoljni tudi tisti, ki bi radi, da stvari ostanejo, kot so. Da
               podjetja še vedno nimajo istih ciljev, da si nismo na jasnem, kaj početi z državno
               lastnino. Glede na vsa ta nezadovoljstva lahko ocenimo, da je pred nami dovolj dober
               dokument. Spremembe se namreč ne uvajajo na splošnih aplavzih, gospe in gospodje.
               Obstoječe stanje se ne spremeni tako, da bodo vsi dobili, kar hočejo. Sprejemanje
               strategije je teža odločitev, a za sprejemanje težkih odločitev smo vendarle poslanke
               in poslanci tudi plačani. Tako opevani umik države iz gospodarstva, predvsem tam,
               kjer država ni ključni lastnik, pa se ne spremeni z enim zakonom, z eno strategijo,
               ampak se spremeni s konsistentnimi dejanji ali pa tudi z neko novo poslovno kulturo.
               Podjetja v državni lasti dobivajo svojo klasifikacijo, za katere bo upravljavcem in
               politikom jasno, kako jih upravljajo in kakšna je vloga državnega lastništva. Na tej
               točki naj poudarimo, da je klasificiranje naložb kot portfeljske naložbe ne pomeni,
               da je namenjena za prodajo. Pomeni preprosto, da ima država delež v podjetju zato, da
               bi dosegla predvsem kapitalski donos. In pomembno, s strategijo se spreminja še
               nekaj, gre za to, da mora država tam, kjer bo in je večinski lastnik, prevzeti vlogo
               aktivnega lastnika. Lastnika, ki bo sposoben ne samo terjati rezultate, ampak bo
               sposoben tudi pomagati podjetju, ko bo podjetje prišlo v težave ali pa ko bo podjetje
               potrebovalo nov kapital za nove razvoje. Lahko bi pa seveda iskali dlake v jajcu,
               lahko bi iskali podjetja, ki po našem mnenju niso pravilno klasificirana. Glede na
               to, da se ta dokument sprejema prvič, je na nek način takšna nepopolnost tudi
               razumljiva. A ker so ključne rešitve dovolj dobro zastavljene, Socialni demokrati
               ocenjujemo, da si dokument zasluži našo podporo.</p>
               <p>Pogosto slišimo, da država Slovenija ni dober lastnik in bi morali zato vse prodati
               tujcem. Temu Socialni demokrati nasprotujemo. Zato podpiramo strategijo. Ta prinaša
               jasne usmeritve glede upravljanja državnega lastništva in tudi obveznosti države kot
               lastnika. Imeli smo seveda mnoge pomisleke, za katere pa ocenjujemo, da so bili
               zadovoljivo odpravljeni, predvsem z odločitvijo, da se strategija čez leto dni
               revidira in ponovno pošlje v Državni zbor. Tako bomo imeli vsi možnost preveriti, ali
               strategija deluje, in jo takrat dopolniti z odzivi na vse te ugotovitve. V vmesnem
               času pa moramo začeti s pametnim upravljanjem. Zato bomo Socialni demokrati to
               strategijo podprli, hkrati pa terjali od upravljavca SDH, da takšno strategijo … /
               znak za konec razprave/ Hvala.</p>
            </sp>
            <sp xml:id="SDZ7-Redna-10-2015-07-13.sp71">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na razpravo o
               poglavju in vloženem amandmaju, ki jo bomo opravili na podlagi amandmaja, vloženega
               dne 10. julija 2015, torej prehajamo k 5. poglavju Razlastitev kapitalskih naložb
               države. V Razpravo dajem 5. poglavje Razlastitev kapitalskih naložb države ter
               amandma Poslanske skupine Združene levice. Prosim, da se prijavite za razpravo.</p>
               <p>Dr. Franc Trček, izvolite.</p>
            </sp>
            <sp xml:id="SDZ7-Redna-10-2015-07-13.sp72">

               <speaker>DR. FRANC TRČEK (PS ZL):</speaker>

               <p>Hvala za besedo predsedujoči. Spoštovani zbor!</p>
               <p>Čeprav so mi strokovci pripravili kar nekaj materiala, bom govoril večinoma na pamet.
               Mimogrede, v poslovniku nekega državnega zbora v neki kraljevini se je moralo
               govoriti na pamet. Ampak začel bom z nekim citatom, tokrat ne bo Roland Barthes.
               Citiram: "Če ne, vem, kdo sem, kaj želim postati, kaj bi rad dosegel, kje začnem in
               kje končam, so moji odnosi z ljudmi in preostalim svetom nujno napeti, polni
               nezaupanja ter obremenjeni z nižjevrednostnim kompleksom, ki se lahko skriva pod
               kopreno pretirane samozavesti." To je napisal en večjih umov, politikom, državnikom
               druge polovice preteklega stoletja. Citiral sem Václava Havla. Ker se moramo seveda
               držati amandmajev, kot je že tovariš Luka povedal, mi poskušamo reševati, kaj se
               rešiti da. Hočemo, da se skozi to vašo metodologijo ovrednoti 15 podjetij iz prvega
               paketa oziroma kar je ostalo od njih. Predlagamo nove razvrstitve, pri katerih se
               uvrščajo določena podjetja v strateška. In, seveda, gledanje na že združeni banki kot
               na enotno celoto.</p>
               <p>Ko sem poslušal to debato do sedaj, to razlago stališče, sem dobil občutek, kot da
               govorimo o dveh svetovih, o dveh različnih dokumentih. Verjemite mi, jaz sam in moji
               ljudje v Združeni levici zelo resno beremo te zadeve. Jaz sem to strategijo bral
               petkrat, danes zjutraj sem jo bral šestič. Začne se obetavno: "Republika Slovenija je
               pomembna lastnica premoženja v gospodarskih družbah, ki so ga ustvarile generacije v
               preteklosti vse do danes." Ampak potem se na te generacije, potem se v bistvu na
               ljudi v tej strategiji pozabi. Strategija naj bi bila, je politični akt, je temeljni
               dokument države, ki temelji na nekih dokumentih, o katerih je bilo že več povedanega.
               Danes zjutraj sem bral intervju z vodjo Poslanske skupine SMC na portalu Siol, v
               katerem je bilo govora o projektnem sodelovanju, predstavitelj SDS je zelo jasno
               povedal, kako je s tem projektnim sodelovanjem, Gospod Miro Cerar je o tem govoril
               med kampanjo – mimogrede dandanes je leto dni od zadnjih volitev – in na to projektno
               sodelovanje je potem nekako pozabil. Gospod Han mi je dal skoraj preveč iztočnic za
               odgovarjanje. On pravi: Strategija ni dokument o razprodaji. Gospod Jurša je prej
               govoril: Strategijo bi lahko poimenovali kot strategijo privatizacije državnih
               podjetij. Vidite, že v koaliciji jim nekako ni ravno jasno. Potem je šla
               argumentacija gospoda Hana naprej: "… kjer so številni ne zadovoljni, to pomeni, da
               je dokument dober." Ne vem, pa bom tako, da vsi razumemo: Če bo od gospoda Hana
               partnerka nezadovoljna z njim v postelji, pomeni, da je gospod Han dober? Ne vzeti
               preveč osebno, ampak metafora, ki jo verjetno vsi razumete. Naprej. "Ker prvič delamo
               ta dokument, je nepopolnost razumljiva." Ker bom prvič nekaj kuhal, bom zažgal
               kuhinjo. Ali kaj? Mislim! Se opravičujem, ljuba gospoda, pa se tudi malo Hanu
               opravičujem, ampak strokovci so vam to tako napisali, da sem se moral tako
               odzvati.</p>
               <p>Zdaj upokojenci, ker imajo oziroma stranka, ki zastopa upokojence, ker ima dovolj
               glasov, je uspela z referendumom Triglav, brezpogojno in tako naprej. Gospod Jurša,
               zakaj pa ne referendum o vsem nad nekim določenim zneskom? Da se vidi ljudska volja.
               Jaz sem že v razpravi povedal, da je zame ta strategija "nedokument". To je nonpaper.
               V življenju sem napisal v 20 profesionalni letih že kar nekaj strategij, večinoma
               skupno, nekaj sam, in tega ne govorim na pamet. V tem nedokumentu v bistvu ni
               odgovorov. To ni strategija. Saj tukaj ne piše to, kar sem prej citiral Havla, kaj bi
               mi v tej Sloveniji sploh radi počeli. V tej strategiji ni ljudi, razen enega
               copy-paste. To je nek temeljni dokument države, ki naj bi bil kot zapišete nekje
               notri "proaktivna strategija". To ni proaktivna strategija. Navede se uvodoma "drugi
               morebitni strateški cilji", ki potem niso definirani v tej strategiji. Dobesedno se
               jaha zgolj na čisti dobičkonosnosti kapitala, skratka, niti ti osnovni ekonomski
               kazalci niso nekoliko bolj podrobno razdelani, če bi že hoteli ostati znotraj te
               neoliberalne paradigme. Govori se o premišljenem pridobivanju naložb, vsaka država
               seveda tudi kaj proda, pa pridobi novo naložbo, da bolj aktivno polni proračun, če
               hočete, ampak o tem premišljenem pridobivanju naložb je tam nekje 40 % ene strani pa
               še dokaj votlo, trije stavki. Gospod Pogačnik je tudi to malo načel. Ali bodo šle
               odkupnine za bodoče premišljene naložbe? Tega jaz v tej strategiji nekako ne vidim.
               To ni tukaj notri napisano. In spet se moram ponavljati, mi nekako mešamo lastništvo
               in upravljanje. Vse resne študije in prebral sem jih kar nekaj, kažejo seveda, da so
               lahko lastništva zelo pestra in ob dobrem upravljanju zagotavljajo donosnost, če je
               to nekako še marinirano kot srnin hrbet z ekonomsko demokracijo, z delavskim
               soupravljanjem, je potem še toliko boljše in lepše. Pred kratkim smo imeli enega
               gospoda od vodilnih central zadružništvo kooperativni tukaj na obisku v parlamentu –
               in ni bilo kaj dosti obiska s strani poslank in poslancev –, ki nam je jasno
               razložil, zakaj je zadružništvo ne zgolj zadružništvo v agrarnem sektorju tako
               pomembno, zakaj so ta podjetja, ki so tako organizirana bolj robustna, zakaj Nukleus
               ne zapusti teritorialnosti tam, kjer je bila ustanovljena ena dejavnost, in še bi
               lahko našteval. Ker ima zaenkrat Poslanska skupina Združene levice le 30 minut, upam
               da jih bo kmalu imela 130, se nekako bližam koncu. Govori se tudi o razpršenem
               lastništvu, pravijo da je to SD notri spravil, ne vem, ali je ali ni. To razpršeno
               lastništvo lahko delno komentiramo tako kot SDS, lahko pa nanj gledamo tudi tako, kot
               je opozorila Zakonodajno-pravna služba, da se zna zgoditi, da bo tudi ustavno
               sporno.</p>
               <p>Karkoli že obračam in tudi če to še petkrat na glavo obrnem in še petkrat berem, se
               opravičujem, gospoda, ampak to za mene ni strategija. To zame ni strategija. Mogoče
               bi bila, če bi bila opozicija povabljena k pisanju te strategije, ker očitno nas v
               opoziciji sedi več ljudi, ki smo pisali take strategije, ki vemo, kaj naj bi to
               pomenilo, kaj naj pomeni tudi operacionalizacija, kaj bi pomenil tudi bolj izdelan
               metodološki aparat, navsezadnje, kako gledati te zadeve. Skratka, vse tukaj notri
               manjka. Ta strategija, druga stran, ne bo pripeljala do nekega stabilnega lastništva.
               Očitno bo pripeljala do neke razprodaje premoženja, kolikor bo šlo naprej. Očitno se
               bo ta denar prelil v neka fugiranja ne vem česa – trenutne izgube – ne pa v bodoče
               kapitalske naložbe države. Več kot očitno je, da je tukaj pozabljeno na generacije,
               ki so to ustvarjale, da se pozablja na to, da neko dodano vrednost soustvarjajo
               delavke in delavci. Skratka, kot bi rekel osliček iz medvedka Puja: "Žalobno, žalobno
               in žalobno." In take strategije jaz seveda nikakor ne morem podpreti. To, da niste
               resno mislili, se kaže že v tem nekem izgovoru: Aha, bomo pa malo pogledi in bomo čez
               leto dni popravili. Skratka, če naj bi šlo za neki temeljni dokument države, potem se
               s takim pristopom ne bi smelo pristopiti k oblikovanju tovrstnega dokumenta. Zelo
               argumentirano smo v desetih urah na matičnem odboru povedali, zakaj to za nas ni
               strategija. Ampak novo oblast je očitno zelo padla v to, da je oblast slast in temu
               primerna je tudi ta strategija. Hvala za besedo.</p>
            </sp>
            <sp xml:id="SDZ7-Redna-10-2015-07-13.sp73">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Urša Ban.</p>
               <p>Izvolite.</p>
               <p>/ oglašanje iz dvorane/ Replike ni, če po poslovniku nisi najprej govornik.</p>
            </sp>
            <sp xml:id="SDZ7-Redna-10-2015-07-13.sp74">

               <speaker>URŠKA BAN (PS SMC):</speaker>

               <p>Hvala lepa za besedo, podpredsednik. Spoštovani državni sekretar, predstavnik
               Ministrstva za finance, kolegi in kolegice!</p>
               <p>Danes obravnavamo temeljni dokument, ki bo pomenil osnovno za aktivno upravljanje
               kapitalskih deležev države v lasti Republike Slovenije in državnih skladov.
               Tovrstnega dokumenta do danes oziroma do zdaj ni pripravila oziroma sprejela še
               nobena vlada. Ta dokument, ki ga imamo danes na mizi, določa jasne cilje, na podlagi
               katerih se bo merila uspešnost in strokovnost upravljanja naložb države v
               gospodarskih družbah in poslovnih sistemih. Upravljavcem naložb države, delničarjem,
               kapitalskemu trgu in tudi širši javnosti sporoča svoje cilje pri upravljanju družb v
               lasti države.</p>
               <p>Vendarle bi se na tem mestu ozrla tudi na dosedanje razprave o tem tematiki, kjer je
               bilo o načinu upravljanja državnega premoženja moč zaznati vsaj dva polja oziroma
               odnos državljanov do državne lastnine, ki se deli na tiste, ki državno lastništvo
               zagovarjajo kot neučinkovito in zato tudi družbeno škodljivo, in na tiste, ki v
               državnem lastništvu podjetij vidijo družbeno vrednoto, češ, da zasebno lastništvo
               služi ozkim interesnim motivom, ki so ponavadi družbeno škodljivi. Prav tako se je v
               razpravah en del politike do te strategije opredelil, kot da je to strategija
               razprodaje državnega premoženja, spet drugi pa, da gre za zaustavitev postopkov
               privatizacije. V Poslanski skupini SMC menimo, da gre za strateški premislek in
               uravnotežen dokument, iz katerega izhaja, katere so tiste panoge, kjer ima država
               strateški, se pravi, dolgoročen interes, in katera so tista podjetja, kjer je država
               prej ovira kot kaj drugega, in so v strategiji označena kot portfeljska podjetja
               oziroma potrfeljske naložbe. Pa vendar je treba tudi v trditvah, ki sem jih prej
               navedla, izhajati iz nekaterih dejstev in realnih podatkov, eno zadnjih tovrstnih
               analiz najdemo tudi v poročilu o Sloveniji v okviru tako imenovanega proračunskega
               evropskega semestra 2015 s strani Evropske komisije. Iz tega sporočila je razvidno,
               da ima naša država v lasti nadpovprečno veliko podjetje ter hkrati, da pri
               upravljanju dosega podpovprečne rezultate, če jih primerjamo z nekaterimi drugimi
               državami v srednji in vzhodni Evropi od Poljske, Slovaške, Hrvaške, Madžarske,
               Bolgarije in Romunije. Med 20 državami, ki so bile zajete v to analizo, ki je
               vključevala tiste države, za katere je Evropska komisija ugotovila presežna
               gospodarska neuravnotežja, je Slovenija na prvem mestu po deležu BDP, ki ga imajo
               državna podjetja. V naši državi je ta delež 30 %. Slabo upravljanje državne lastnine
               – tudi izhajajoč iz te analize – je slovenskim javnim financam med letom 2007 in 2014
               po teh podatkih prineslo skoraj 13,4 milijarde evrov škode. V teh letih smo sicer
               preživljali gospodarsko krizo, ampak tudi druge države so pomagale tako bankam kot
               podjetjem, toda nikjer stroški v deležu BDP niso tako visoki kot prav pri nas. Ti
               stroški, o katerih sem govorila, se nanašajo predvsem na neposredne stroške države,
               ki jih je kar precej, od stroškov za sanacijo bančnega sistema, ki jih sestavljajo
               vse dokapitalizacije državnih bank, stroškov ustanovitve DUTB, dokapitalizacija
               državnih gospodarskih družb, subvencije tem družbami in tudi unovčena jamstva za
               posojila. Vse to so stroški, ki so neposredno izkazani v proračunskih bilancah. Glede
               na to, da je bil skupni tuji dolg naše države konec leta 2007 7,9 milijard evrov in
               je do konca minulega leta zrasel na 30,3 milijarde, vidimo, da je velik delež tega
               povečanja nastal tudi zaradi izdatkov za pomoč finančnim in nefinančnim podjetjem v
               večinski ali prevladujoči državni lasti. Zaradi teh razlogov je še kako pomembno, da
               je Vlada pripravila ta dokument, o katerem danes razpravljamo. Gre za osnovno orodje
               za kvalitetno delovanje SDH, za učinkovito korporativno upravljanje z jasnimi cilji
               in pričakovanimi ekonomskimi, javnofinančnimi in družbenimi učinki. Dokument tudi
               omogoča ločitev države kot lastnika kapitalske naložbe od njenih drugih funkcij.
               Omogoča pregleden sistem upravljanja, s čimer bomo zmanjšali tudi korupcijska
               tveganja.</p>
               <p>Pripravo tovrstne strategije določa tudi 28. člen Zakona o Slovenskem državnem
               holdingu. Ta strategija po našem mnenju podpira tudi širše razvojne cilje Republike
               Slovenije in ustvarja pogoje za večanje učinkovitega upravljanja z državnim
               premoženjem. Ključni del strategije je tudi razvrstitev naložb na podlagi 10. člena
               Zakona o Slovenskem državnem holdingu, na tem seznamu je 91 podjetij, od katerih jih
               je 24 uvrščenih med strateške, 21 med pomembne in 46 med portfeljske naložbe. Po
               knjigovodski vrednosti kapitala ob koncu leta 2013 to pomeni, da strateške naložbe
               predstavljajo 68 % vrednosti vseh naložb države, pomembne naložbe 18 % in portfeljske
               naložbe 14 % vrednosti kapitala. Strategija v nadaljevanju kot pomembne cilje navaja
               tudi povečanje strokovnosti in učinkovitosti upravljanja, povečanje donosa kapitala,
               povečanje uvrščanja družb v državni lasti na borzo ter oblikovanje rezervnega
               demografskega sklada do konca leta 2015.</p>
               <p>Iz povedanega lahko zaključim, da to strategijo potrebujemo in jo bomo v naši
               poslanski skupini tudi potrdili, saj bo določila na eni strani tako smernice za
               privatizacijo kot tudi smernice za upravljanje državnega premoženja, s tem bo dala
               Slovenskemu državnemu holdingu jasne temelje za nadaljnje delovanje na področju
               upravljanja državnega premoženja. Hvala.</p>
            </sp>
            <sp xml:id="SDZ7-Redna-10-2015-07-13.sp75">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za besedo je prosil gospod Metod Dragonja, državni sekretar na ministrstvu za
               finance.</p>
            </sp>
            <sp xml:id="SDZ7-Redna-10-2015-07-13.sp76">

               <speaker>METOD DRAGONJA:</speaker>

               <p>Hvala lepa za besedo, gospod predsedujoči.</p>
               <p>Glede na to, da razpravljamo o amandmaju k 5. poglavju vseeno prosim, da mi dovolite,
               da nekoliko pokomentiram tudi druga stališča in mnenja, ki so jih izrazile poslanske
               skupine na dokument.</p>
               <p>Najprej bi želel poudariti, da ravno različnost, materialna različnost pogledov in
               stališč poslanskih skupin na na nek način izkazuje, da gre za dokument, ki je
               vsebinsko zelo zahteven in ga je bilo z veliko stopnjo skrbnosti pripravljati,
               konsistentno, in iskati neko pot, ki bo predstavljala za večino političnega bloka v
               Državnem zboru sprejemljiv dokument, na osnovi katerega se bo lahko upravljanje
               državnega premoženja izvajalo v naslednjem obdobju. Kot smo v uvodu poudarili, je to
               prvi tak dokument, ki je z Vlada prispel v Državni zbor in ki je tudi v Državnem
               zboru bil deležen razprave na matičnem delovnem telesu, o katerem teče danes
               beseda.</p>
               <p>Gre za strategijo upravljanja, tako da zelo ekstremne poglede na to, da smo izrazito
               enostranski, da ustavljamo privatizacijo na eni strani, na drugi strani pa, da
               ustvarjamo pogoje za razprodajo, ti pogledi so lahko tudi nekoliko utemeljeni, ampak
               če pogledamo kot celoto, mislim, da ravno v tej strukturi števila podjetij in njihovi
               razvrstitvi in vrednosti kapitala, ki iz tega izhaja, se jasno vidi pravzaprav, da
               smo skrbno po merilih, ki so opredeljeni, poskušali postaviti predvsem to ključno
               dilemo ali pa opredeliti to ključno dilemo, kaj so elementi strateške relevantnosti
               podjetij, ki upravičujejo državno lastništvo, in za to strateško grupo podjetij
               poskušali opredeliti tudi merljive cilje in pa kazalnike, s katerimi bomo te cilje
               merili. Pripombe, posebej Združene levice, so izrazito usmerjene v to, da je to
               neoliberalni koncept, ker bazira na izključno finančnih pokazateljih. Danes se pač
               kapitalske družbe upravljajo po kapitalskih principih, gospodarske družbe po
               kapitalskih principih, tako da te, po naši oceni, morajo biti v ospredju. Dani so pa
               tudi poudarki za to, da se sledijo tudi drugi širši cilji, na primer, poudarki so
               dani v poglavju 3.3 strategije, kjer se govori o izboljšanju korporativnega
               upravljanja v 7., 8. in 9. odstavku, kjer so opredeljeni. Tudi kriterij zaposlenosti
               in spoštovanja zaposlenosti kot ključnega narodno gospodarskega cilj, ki ga tudi
               podjetja v državni lasti morajo slediti kot nosilci gospodarskega razvoja, smo na ta
               način vključili v strategijo. V bistvu je v tem delu tudi podana zaveza teh podjetij.
               Bodo pa lahko podjetja preko svojih mehanizmov upravljanja preko SDH, preko svojih
               organov opravljanja, tudi v sodelovanju z mehanizmi soupravljanja v svojih
               strategijah vidike zaposlenosti in pa odnosov z delavci lahko še podrobneje
               opredelile in si postavile tudi nefinančne cilje na tem področju.</p>
               <p>Strinjamo se s stališčem Poslanske skupine NSi, da se politika mora umikati iz
               gospodarstva. Mislim, da dokument ravno s temi principi neodvisnosti upravljanja,
               preglednosti upravljanja, gospodarnosti, skrbnosti in pa odgovornosti to
               implementirajo in predvsem z neodvisnostjo SDH od vsakokratnih izvršilne oblasti
               oziroma političnih vzvodov, da se na ta način to zagotavlja.</p>
               <p>Kar se tiče opozorila, ki so ga dale poslanske skupine Zavezništva in SDS glede
               finančnih obveznosti SDH v tistem delu, kjer ta strategija opredeljuje premoženje, ki
               je v lasti SDH kot pravnega naslednika Soda, je treba ugotoviti, da dosedanji potek
               privatizacije ni omogočal v zadostni meri oblikovanja likvidnih sredstev za
               pokrivanje obveznosti, ki jih Sod ima po različnih zakonih. O obsegu teh obveznosti
               smo govorili tudi na matičnem delovnem telesu. Trenutno je izdanih za okrog 455
               milijonov evrov različnih dolžniških inštrumentov. Neto dolg je pa nekoliko nižji,
               ker ima SDH tudi približno 100 milijonov evrov likvidnostne pozicije v različnih
               oblikah, tako da je v tem delu neto zadolženost okrog 350 milijonov evrov. Ta
               zadolženost je v tem obsegu vzdržna. V letih 2015–2016 in v začetku 2017 bo pa treba
               sprejeti dodatne ukrepe za to, da se bo zagotavljala potrebna likvidnost za
               pokrivanje obveznosti SDH, ki izvirajo iz denacionalizacije in še nekaterih drugih
               zakonskih osnov. Tudi pri tem je jasno treba upoštevati še obveznosti, ki še
               nastajajo na osnovi Zakona o denacionalizaciji, katera višina je ocenjena še na okrog
               300 milijonov evrov. Okrog 70 milijonov so obveznosti po drugih zakonih, ki jih je
               ravno tako treba predvideti. Predvidevamo, da bomo to izvedli v tistem delu, kjer SDH
               sam iz svojega premoženja ne bo uspel zagotoviti potrebne likvidnosti in pa
               poravnavanja predvsem iz danih obveznic iz denacionalizacije, da bomo to zagotovili z
               menjavo premoženja med državo in SDH.</p>
               <p>Kar se tiče uporabe privatizacijskih kupnin, mislim, da so te jasno opredeljene v
               zakonu, tega ne bi ponavljali. Velik poudarek je bil tudi v potrebi, da državno
               premoženje prispeva k dolgoročni vzdržnosti pokojninskega sistema, kar smo vključili
               v dokument in čemur bomo sledili potem tudi z nadaljnjimi aktivnostmi, s pripravo
               osnutka zakona o rezervnem demografskem skladu, ki ga na Ministrstvu za finance že
               pripravljamo in ga bomo po zaključku parlamentarnih počitnic že dali koalicijskim
               strankam oziroma vsem parlamentarnim strankam tudi v predhodno razpravo. Tako da je
               uporaba kupnin opredeljena v zakonu, in tega posebej v strategiji ne
               opredeljujemo.</p>
               <p>Kar se tiče amandmaja Poslanske skupine Združene levice v prvem delu, kar se tiče
               klasifikacije predlaganih družb, moram reči, da v podjetjih, ki so tukaj predlagana,
               da se razporedijo med strateška, kot so Krka, Gorenje in Petrol – v Krki ima država
               26,8 % lastniški delež in če bo opredeljeno kot strateško, v samih določbah zakon ne
               nalaga državi, da povečuje svoj kapitalski delež do 50 % plus eno delnico, ker za to
               tudi ni finančnih sredstev, zaradi javnofinančnih posledic. Tako da strategija tudi
               to klasifikacijo, ki je predlagana, pomembne družbe, pravzaprav zahteva, da se
               imetniki delnic Krke ne umikajo iz njenega lastništva. Ravno tako velja za Gorenje,
               kjer je država precej manjša lastnica, 16,37 %, Petrol z 28 % lastniškim deležem pa
               je že danes pomembna naložba in je situacija enaka. Se pravi, da so določeni
               pragmatični elementi, kar se tiče javnofinančnih vidikov, ki ne bi bistveno
               spremenili elementov za prisotnost države oziroma državnih skladov v teh podjetjih.
               Nekoliko drugače je, kar se tiče Hita. O Hitu je bilo kar precej diskusije. Hit je
               eno od podjetij, ki izvaja igralniško dejavnost, kjer se kombinirata koncesija in
               državno lastništvo. V diskusijah je bilo ocenjeno, da Hit potrebuje predvsem nove
               menedžerske in tudi lastniške iniciative, ki jih je možno doseči tudi na ta način, da
               se Hit bolj izpostavi tudi privatni lastniški iniciativi, tako da dejavnost znotraj
               dodeljenih koncesij lahko razvija neovirano naprej.</p>
               <p>Na področju turizma smo dali tudi posameznim družbam statuse pomembnih družb, ne pa
               vsem – to smo obrazložili na matičnem delovnem telesu –, ker je ta skupina prevelika,
               ampak smo dvema od štirih družb z državnim lastništvom to opredelili predvsem na
               njihove dosedanje rezultate pri njihovem gospodarjenju, pri njihovi rasti in pri tem,
               kako izvršujejo svoje vloge nosilcev gospodarskega razvoja.</p>
               <p>Nekoliko specifična je situacija pri Cimosu, to je treba posebej povedati. Cimos,
               kjer je po dokumentu, ki je pred vami, sicer država minimalna lastnica z okrog 8 %
               lastniškim deležem, se je pa v procesu finančne reorganizacije, ki je bila zaključena
               v letošnjem letu, ta delež povečal na okrog 35 %. Tu bo zelo pomembno, da bo
               nadaljnja lastniška struktura te družbe taka, ki bo omogočala njegovo vključevanje v
               verige vrednosti v okviru avtomobilske industrije, teh avtomobilskih grozdov, Cimos
               je nosilec tega. Tako taka razporeditev ne pomeni, da bo družba takoj privatizirana.
               Položaj te družbe bomo zelo skrbno sledili in bomo predvsem glede na njeno
               sposobnost, da pridobiva nove posle, kot razvojni dobavitelj novih modelov
               avtomobilov, potem tudi usmerjali tako SDH kot tudi slabo banko, ki je na osnovi
               konverzije dela kreditov tudi postala delna lastnica te družbe, da bodo zagotovljeni
               strateški cilji poslovanja te družbe in da bo še naprej svojo strateško poslanstvo
               lahko izvajala tako, kot je opredeljeno v njenih korporativnih dokumentih.</p>
               <p>To so ključni elementi, zakaj predloga tega prvega amandmaja ne podpiramo, ker
               smatramo, da ne predstavlja neke bistvene spremembe za dolgoročno lastniško pozicijo
               države v tem podjetju in za to, da ta podjetja lahko izvajajo svoje strateške
               razvojne funkcije tako, kot jih ta strategija predvideva. Hvala lepa.</p>
            </sp>
            <sp xml:id="SDZ7-Redna-10-2015-07-13.sp77">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Franc Jurša.</p>
            </sp>
            <sp xml:id="SDZ7-Redna-10-2015-07-13.sp78">

               <speaker>FRANC JURŠA (PS DeSUS):</speaker>

               <p>Hvala za besedo, gospod podpredsednik.</p>
               <p>Jaz bi mogoče za začetek na rahlo odgovoril nekaterim, ki so že v stališčih na nek
               način ocenjevali, zakaj se v Demokratični stranki upokojencev, v poslanski skupini
               dejansko, zavzemamo za strateškost Zavarovalnice Triglav. Nobene molzne krave ne
               vidimo v Zavarovalnici Triglav in nimamo nobenega člana uprave, ki bi bil tudi član
               Demokratične stranke upokojencev. Jaz pa moram priznati, da osebno nobenega gospoda
               niti ne poznam. Razumete? Ne osebno.</p>
               <p>Na drugi strani pa bi želel tudi poudariti neko bojazen leve opozicije glede
               kapitala, ki naj bil strateški. Poglejte, 68 % vsega kapitala še vedno ostaja
               strateškega. To se pravi, da tega premoženja ne bomo kar tako razprodali, kot si
               nekateri mislite. Ko nekdo citira nekoga, želi nekaj povedati, potem pove običajno
               tisto, kar mu ustreza. In kolega Trček, je dejansko v svoji razpravi povedal tisto,
               kar je njemu ustrezalo iz mojega dela stališča. Ampak, jaz sem v nadaljevanju takoj
               rekel: "… vendar ni celotna strategija samo vprašanje prodaje državnih naložb." Pa
               pika, nadaljeval ne bom in ne bom sam sebe citiral. Glede tega bi bilo zelo koristno,
               da bi tudi on nadaljeval in povedal tudi ta stavek, ker se čisto drugače potem
               sliši.</p>
               <p>Jaz te strategije ne bom osebno ocenjeval, bom rekel, načelno pa lahko rečem, da je
               najboljša. Zakaj? Zato, ker druge do zdaj še nismo imeli. Bili smo že blizu neke
               klasifikacije, ampak zaradi razpada takratne vlade tega pač nismo sprejeli. In zdaj
               na vrat na nos ocenjevati, kako je to zanič, jaz mislim, da tudi ni odgovorno. Ni
               odgovorno in jaz mislim, da vseeno je neka osnova, ampak to je tista bojazen v
               Državnem zboru, ko se vsi bojimo, kaj se bo dogajalo z državnim premoženjem – kar je
               prav –, ampak dvomimo v tiste, ki so trenutno na oblasti, ki imajo to odgovornost, da
               upravljajo na nek način s svojim premoženjem. In zato imajo ustrezne mehanizme, ki
               smo jih sprejeli v tem Državnem zboru.</p>
               <p>Zdaj pa ključno vprašanje, zakaj nas teži Zavarovalnica Triglav. Zavarovalnica
               Triglav je bila v prvem gradivu strateška, brez dodatkov, nič ni bilo zraven
               napisano. Potem se je v nekem obdobju spremenila v "strateško z dodatkom" in potem je
               v skladu z našim predlogom amandmaja prišla zopet v strateško. In bom povedal tudi
               razloge zakaj strateška, ker nekateri ste trdili prav nasprotno in ste imeli samo en
               dokaz za to, da bi se Zavarovalnico Triglav prodalo in bom na koncu mogoče tudi
               povedal, kateri je to. 10 dni preden je Vanja Vardjan, poročevalec iz Zagreba,
               slovenski javnosti povedal, kakšni so naklepi s strani nekaterih iz sosednje države,
               da bi prevzeli Zavarovalnico Triglav, smo mi državnemu sekretarju, ministru za
               finance jasno in glasno povedali, da se te igre mi ne želimo iti in da zahtevamo, da
               je Zavarovalnica Triglav strateška. 14 % delnic je prodanih neznanemu kupcu. Če ste
               Vanjo Vardjana poslušali, potem vam bo sigurno jasno, kje so te delnice.</p>
               <p>Če se konkretno dotaknem Zavarovalnice Triglav, zakaj smo vztrajali, da je strateška,
               bom najprej rekel, 110 let je ta zavarovalnica tukaj na tem prostoru in ima svojo
               tradicijo. Vedno je delovala kot solidarna. Zavarovalnica Triglav uspešno posluje in
               seveda interesi po nakupu delnic Zavarovalnice Triglav so bili izraženi s strani, kot
               sem že prej povedal, Hrvaške in potem s strani Poljske in Nemčije. Verjetno, če bi
               bila Zavarovalnica Triglav slabo stoječe podjetje, teh interesov ne bi nobeden
               izkazoval. Zavarovalnica Triglav je eno najbolj zrelih in zdravih jeder slovenskega
               gospodarstva. Po obračunani premiji ima celo neko vodilno vlogo v jugovzhodni Evropi.
               Njena predvidena rast je 10 % do leta 2017, ima bonitetno oceno A. To je kakovosten,
               dolgoročni kapital, ki bi ga mi morali čuvati kot punčico svojega očesa, mi pa bi ga
               radi raztrgali. Z referendumom, ki je bil na martinovo leta 2007, smo Slovenke in
               Slovenci jasno povedali, da želimo Zavarovalnico Triglav obdržati. 71 % vseh
               takratnih volivcev, ki so prišli na volišče, je glasovalo za to, da ostane
               Zavarovalnica Triglav v slovenski lasti. Sredstva, ki so se prenesla iz sklada na
               ZPIZ, to se je zgodilo 2008 leta, so seveda ključnega pomena za pokojninsko blagajno.
               Rad bi povedal tudi to, da je zavarovalnica skozi leta, tudi krize, ustvarjala
               dejansko visoke dobičke. 58,7 milijona je bilo ustvarjenih v zadnjem letu, se pravi
               letu 2014. Tudi v prejšnjih letih krize je vedno ustvarjala dobičke, seveda se je
               delež teh sredstev prenašal tudi za pokojnine. Vrednost delnice je bila v letu 2012
               10 evrov, danes je delnica Zavarovalnice Triglav vredna 28,5 evra. To mislim, pove
               tudi veliko. V tej zavarovalnici je zaposlenih 5 tisoč ljudi, kar seveda pomeni iz
               socialnega vidika ogromno. Seveda niso vsi zaposleni v Republiki Sloveniji. Desus
               zagovarja strateško te naložbe tudi zaradi državnega deleža v Zavarovalnici Triglav,
               ki skupaj znaša 62,56 %, od tega ima ZPIZ 34,47 % in SDH 28,09 %. Seveda se
               pojavljajo vprašanja okrog denacionalizacije, to je bil verjetno tudi eden od
               ključev, da je prenos iz strateškosti šel na strateškost z dodatki. Seveda pa se tudi
               v Poslanski skupini Demokratične stranke upokojencev kakor tudi v sami stranki
               strinjamo, da po enem letu napravimo pregled dejanske situacije. Če bo situacija
               pokazala, je tudi ta možnost, da se mi lahko odločimo za neko drugo razvrščanje
               Zavarovalnice Triglav. Seveda, če se bo našel zares pomemben strateški partner.</p>
               <p>Pa še mogoče v obujanje spomina. Zavarovalnica Triglav ogromno vlaga v sponzorstvo, v
               šport. Če malo poznamo te zadeve, hitro pridemo do športov, kot je košarka, kot je
               odbojka, kot je rokomet, biatlonske, nordijske reprezentance, hokej in tako dalje.
               Sprašujem se, če bi bil nek nov lastnik, ali bi ta lastnik dajal za sponzorstvo, tudi
               mladim, ki si lahko v Planici ogledajo športni dogodek vsako leto zastonj.</p>
               <p>En razlog, ki ste ga imeli za to, da se Zavarovalnica Triglav proda, pa je bil od
               približno takšen, da se trg zavarovalništva konsolidira ter da bi Zavarovalnica
               Triglav težko preživela kot samostojni igralec na regionalnem področju. "Po mojem
               mnenju je bolje, da Zavarovalnica Triglav vlogo regionalnega opazovalca opravi v
               mreži zavarovalnic in ne v državni lasti." To je bilo stališče, ki ga je nekaj časa
               zagovarjal tudi minister in ki ga zagovarjate nekateri, ki govorite o tem, da bi se
               Zavarovalnica Triglav morala prodati.</p>
               <p>Sam bom za strategijo, predvsem zaradi tega, ker je na koncu prevladal razum, da je
               Zavarovalnica Triglav postala strateška v tej razvrstitvi znotraj strategije, se
               pravi v klasifikaciji. Hvala lepa.</p>
            </sp>
            <sp xml:id="SDZ7-Redna-10-2015-07-13.sp79">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Nada Brinovšek.</p>
            </sp>
            <sp xml:id="SDZ7-Redna-10-2015-07-13.sp80">

               <speaker>NADA BRINOVŠEK (PS SDS):</speaker>

               <p>Predsedujoči, hvala za besedo. Lep pozdrav vsem v dvorani!</p>
               <p>Nedvomno je država slab gospodar. To smo nekako v vsej tej preteklosti, se pravi od
               osamosvojitve Slovenije, nedvomno že vsi spoznali oziroma smo se o tem tudi
               prepričali. Naloga države ni upravljanje podjetij. Naloga države je ustvarjati pogoje
               za investicije, za razvoj, za rast, za nova delovna mesta. V Slovenski demokratski
               stranki menimo, da mora biti umik države iz nestrateških podjetij vsekakor pregleden
               in da mora imeti država za cilj pri tej prodaji doseči maksimalno kupnino. Ta kupnina
               pa se naj potem nameni zmanjševanju zadolženosti države in pa stabilnosti pokojninske
               blagajne.</p>
               <p>Prav tako v naši stranki nismo za brezglavo razprodajo državnega premoženja. Smo za
               iskanje dobrega, najboljšega kupca oziroma lastnika, ki bo prinesel v podjetje novo
               tehnologijo in bo razvijal to podjetje, ter seveda, kar je zelo pomembno, tudi nova
               delovna mesta. To imamo zapisano tudi v samem programu Slovenske demokratske
               stranke.</p>
               <p>V skladu s predlogom tega odloka, ki ga danes obravnavamo tukaj, je v tem odloku
               opredeljenih 91 podjetij oziroma družb, katerih skupna vrednost je okoli 11
               milijonov. Vlada je v skladu s svojimi kriteriji vse te družbe, kot smo že slišali
               danes, razdelila na strateške, pomembne in portfeljske. Tudi to smo slišali, da
               strateških naložb je po tem tako imenovanem usklajenem predlogu 24, in njihova skupna
               vrednost znaša 68 % skupne vrednosti vseh naložb. Pomembne naložbe, teh je 21 oziroma
               18 % skupne vrednosti vseh naložb. Ne nazadnje so tu še portfeljske naložbe, teh naj
               bi bilo 46, njihova vrednost pa znaša 14 % skupne vrednosti vseh teh naložb. Seveda
               tu nikakor ne moremo mimo dejstva, na kakšen način in pa katera merila je Vlada
               oziroma so prevladovala pri razvrstitvi teh naložb na strateška pomembna in na
               portfelska. Meni se tu zastavlja vprašanje, ali so tu prevladovali predvsem državni,
               gospodarski, politični, mogoče pa celo kakšni privatni interesi. V razpravi na Odboru
               za finance, teden, dva tedna nazaj, je bilo slišati očitek, da nimamo državnih,
               temveč imamo strankarska podjetja in ta podjetja delajo v korist posameznikov oziroma
               v korist posameznih elit. Moram reči, da se res bojim oziroma sem iz dneva v dan bolj
               prepričana, da je temu res tako. Ob taki razporeditvi naložb med strateške, pomembne
               in portfeljske, kjer ni mogoče najti neke prave logike oziroma nekih enotnih
               kriterijev, me ugotovitve na tem odboru še bolj prepričujejo v vse to. Mislim, da bi
               se koalicija, preden je dala ta odlok v javnost oziroma v obravnavo, morala
               poenotiti. Ne pa da ste politične stranke preko medijev usklajevale to strategijo,
               določale in izražale želje in kriterije, po katerih so se potem ta podjetja
               razvrstila na strateška, pomembna in portfeljska; vsi vemo, za katera podjetja tu
               gre.</p>
               <p>No, ne gre spregledati tudi dejstva, da pa vse koalicijske stranke s to strategijo
               oziroma s to odprodajo ne soglašate. V odloku je navedena tudi primerjava o državnem
               lastništvu podjetij med državami članicami OECD. Po tej primerjavi se Slovenija
               uvršča med tiste države OECD, ki imajo največji delež družb v državni lasti; no, vsaj
               nekje smo na najvišjem mestu. Iz tega podatka lahko tudi sklepamo, da je že skrajni
               čas, da poiščemo prave lastnike, se pravi, take lastnike podjetij, ki bodo dobro
               gospodarili s temi podjetji.</p>
               <p>Žal moram reči, da ima ta strategija tudi veliko pomanjkljivosti. Iz te strategije
               namreč ni mogoče razbrati ali dobiti odgovora na vprašanje, kako bomo z državno
               lastnino v posameznih podjetjih dosegli razvoj in dolgoročno konkurenčnost oziroma
               kako bomo z njimi ravnali. Kdaj in komu ter po kakšni ceni bomo to državno premoženje
               prodali. Verjetno bomo to premoženje prodali tistemu, ki se bo tudi najbolje nekako
               zlil oziroma vklopil v to naše okolje. Nenazadnje, strategija popolnoma, poudarjam,
               popolnoma prezre izjemno pomembno vlogo državnega premoženja, ki je zbrano na
               DUTB.</p>
               <p>Mislim, da lahko na koncu ugotovimo, da nismo prav zadovoljni s to strategijo, ne na
               eni ne na drugi strani. In povpraševanje po teh naložbah oziroma po teh naših
               podjetjih ne bo nič večje, vrednost se tem naložbam zaradi sprejetja tega odloka ne
               bo čisto nič povečala oziroma porasla. Kvečjemu bi lahko rekla, da bo Slovenija še
               manj privlačna za tuje vlagatelje, predvsem glede na situacijo, ki jo imamo, se
               pravi, na vso to birokracijo, ki, moram reči, zaplete še tako enostaven postopek, na
               vse te davke, ki jih sprejemamo oziroma povišujemo skorajda na vsaki seji Državnega
               zbora, na neugodno poslovno okolje in tudi na nestabilne politike. Rada bi, da bi se
               pri vsem tem vsi zavedali, da novih delovnih mest ne ustvarja država, ampak jih
               ustvarjajo vlagatelji.</p>
               <p>In za konec, zdi se mi, da je res skrajni čas, da bi enkrat že razčistili, kdo so
               tisti nosilci odgovornosti, ki so povzročili vse te slabe rezultate v podjetjih, in
               pa tudi, kakšni so bili njihovi interesi, ali so bili to njihovi individualno
               interesi ali pa interesi posameznih interesnih skupin. Skrajni čas bi bil. Hvala
               lepa.</p>
            </sp>
            <sp xml:id="SDZ7-Redna-10-2015-07-13.sp81">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Franc Laj.</p>
            </sp>
            <sp xml:id="SDZ7-Redna-10-2015-07-13.sp82">

               <speaker>FRANC LAJ (PS SMC):</speaker>

               <p>Spoštovani predsedujoči, hvala za dano besedo. Še enkrat vsem skupaj prav lep
               pozdrav!</p>
               <p>Nadaljeval bom tam, kjer sem pri predstavitvi skupnega stališča tudi na nek način
               končal in mi je zmanjkalo časa, da bi malenkost bolj poljubno še določen stvari
               povedal. Kaj je bistveno za premoženje? To, da bo učinkovito upravljano, da bo
               odgovorni lastnik, družbeno odgovorni lastnik, ki bo zagotavljal, da bodo ta
               podjetja, ki jih upravlja in katere ima v lasti, tudi konkurenčna v globalnih
               razmerah. To je najbolj bistveno. Ker je to edina garancija za ohranitev delovnih
               mest in seveda tudi za nastanek novih. Vse ostalo, ali bi lastnik, če bo kupil katero
               od podjetij, ki je v državni lasti, ukinil številna delovna mesta oziroma zmanjšal
               število zaposlenih – ja, najverjetneje bo odpustil tiste, ki ne ustrezajo tistim
               merilom, in ne more s tisto delovno silo doseči pričakovanih učinkov, ekonomskih. To
               je bistveno merilo. Vse ostalo potem bo že neprimerno lažje. Ker če bo podjetje dobro
               delovalo, če bo ustvarjalo dobičke in primerno akumulacijo, bodo tudi prilivi v našo
               javno blagajno, to se pravi, v državni proračun, temu primerni.</p>
               <p>Zdaj bi želel mogoče še toliko vsemu temu dodati, da se povsem strinjam, da so možni
               različni pogledi na ta dokument in da je to povsem legitimno. Vendar pa se moramo
               jasno sprijazniti z dejstvom, da brez tega dokumenta, ki, bom rekel, saj ni idealen,
               je pa sprejemljiv, absolutno, brez tega dokumenta bo SDH težko postal dober
               upravljavec. Kako bo upravičil stroške, ki jih povzroča? Saj vidimo, kaj se je do
               zdaj dogajalo. Namesto pozitivnih javnofinančnih učinkov je bila država največkrat
               primorana, da je posegla z državno pomočjo. Tega mislim, da si ne smemo želeti, in
               sem tudi prepričan, da se nihče niti ne želi. Ne bi želel tukaj sedaj naštevati ta
               podjetja, ki so v tej skupini, o kateri sem malo prej tudi govoril.</p>
               <p>Zavedati se moramo še nečesa, in sicer tega, da je Slovenija majhen prostor.
               Slovensko gospodarstvo je v primerjavi z vsemi ostalimi izredno majhno. Prav zaradi
               tega je tudi izredno občutljivo na vsakršne vplive iz tujine, kot smo bili tudi priča
               pri prejšnji krizi, katere, izgleda, še še vedno ni konec, ampak upajmo, da prihajamo
               iz tega brezna. Prav zaradi tega je zelo zelo močno ogrožena oziroma so visoka
               tveganja, da vsa ta podjetja, ki so tudi v državni lasti, upam si trditi, da ohranijo
               svojo konkurenčno sposobnost in da v skladu z eno normalno poslovno politiko tudi
               preživijo. Vsekakor pa je še treba upoštevati to, ko gledamo klasifikacijo, so želje,
               da bi bilo čim več teh podjetij tudi med tistimi strateškimi, saj jih je kar precej,
               nekje 68 % tega kapitala se nahaja tam. Se pa postavlja vprašanje, ali imamo kapital
               za to, da gremo povečevati lastništvo, da ta podjetja tudi potem postanejo strateška.
               Ali imamo? Kot vemo vsi skupaj – ne. Ali je smiselno tudi povečevati v nekaterih
               podjetij, ki so v svetovnih razmerah konkurenčna, recimo Krka? Ne vem. Smatram, da bi
               zelo zelo slab signal bil navzven, in vprašanje je, če bi tudi država lahko
               zagotovila potrebna sredstva, da bi postala tudi strateški lastnik. Prav tako mislim
               tudi pri Gorenju. To so podjetja, ki skoraj v celoti ustvarjajo svoje prihodke na
               svetovnem trgu, v zelo majhnem deležu lahko ustvarijo prihodke na domačem trgu, na
               Slovenskem, ker je slovenski trg izredno majhen. In prav ti izvozniki so tisto glavno
               gonilo našega gospodarskega, upajmo, tudi vzdržne rasti. Le tako smo lahko mirni, da
               bodo ta podjetja kvalitetno upravljana, da bodo lahko potem tudi sledila vsem tem
               svetovnim zahtevam, da bodo na ta način lahko tudi dala prispevek k našemu skupnemu
               razvoju.</p>
               <p>Želim še to povedati, da je vseeno, kakorkoli pogledamo na ta dokument, mislim, da bo
               vseeno korak naprej h koncu gospodarskega politikantstva in da odpira pot za
               učinkovito korporativno upravljanje in podjetništvo. Le tako bomo lahko mirni in v
               pričakovanju boljše prihodnosti. Hvala za vašo pozornost.</p>
            </sp>
            <sp xml:id="SDZ7-Redna-10-2015-07-13.sp83">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Uroš Prikl.</p>
            </sp>
            <sp xml:id="SDZ7-Redna-10-2015-07-13.sp84">

               <speaker>UROŠ PRIKL (PS DeSUS):</speaker>

               <p>Hvala lepa, predsedujoči. Spoštovani vsi zbrani!</p>
               <p>Osebno ocenjujem, da je strategija upravljanja s kapitalskimi naložbami v državi, ki
               je pred nami, zelo dobra osnova za aktivno upravljanje, kljub nekaterimi ali pa
               mnogim kritikam. Seveda je po mojem mnenju in po mnenju tudi predstavnikov
               Demokratične stranke upokojencev bistvena poanta, bistveni cilj, da se doseže
               preglednost in k dolgoročnim ciljem usmerjeno upravljanje kapitalskih naložb. Jaz
               tukaj vidim nekako balans med kritiko na eni in kritiko na drugi strani, in sicer,
               prvič, da gre za divjo privatizacijo in, drugič, da gre za popolno ustavitev vseh
               postopkov privatizacije. Mislim, da ne gre ne za eno ne za drugo. V samem naslovu
               imamo zapisano "upravljanje s kapitalskimi naložbami". Moje videnje o samem dokumentu
               je, da gre za upravljanje z deleži, da pri samem upravljanju gre hočeš nočeš tudi za
               kakšno odprodajo dela, državnega, včasih smo rekli temu družbenega premoženja, ki pa
               tudi v bodoče mora biti v smislu vseh štirih kriterijev, to je pametno, premišljeno,
               preudarno, predvsem pa ekonomsko upravičeno, ekonomsko utemeljeno. Ko slišim, da je
               država slab lastnik, me kar srh spreleti, ker ta država, ta večni izgovor na državo,
               ko nam je to všeč, ta večni izgovor država, pa se izgovarjamo na državo, ko nam je to
               všeč, ko nam to ni všeč, mislim, da je že malo preživeto. Država seveda postavi za
               upravljavce, na vodilna mesta tako v smislu uprave, v smislu nadzornikov ljudi in ti
               ljudje bi morali odgovarjati. Kar tako lahkotno se izgovarjati na državo, ki slabo
               gospodari, ki je neuspešna, ki je neučinkovita, netransparentna, mislim, da vsak, ki
               vodi podjetje, ki nadzoruje vodstvo podjetij, ima svoje ime, ima svoj priimek in je
               treba tistim, ki se jih tu karikira, da so se umazali ali omastili v kozarcu z
               marmelado, stopiti na prste in naj za svoja dejanja odgovarjajo. Za moj okus je
               neutemeljeno in neprimerno, da govorimo o neučinkovitosti, predvsem pa da govorimo o
               družbeni škodljivosti.</p>
               <p>Zelo pomembna se mi zdi ugotovitev, da se po enem letu napravi neka inventura, da se
               napravi neka revizija uspešnosti upravljanja s kapitalskimi naložbami in da se vidi,
               kaj je bilo narobe, kaj bi moralo biti bolje, in se zadevo – govorim o strategiji –
               smiselno dopolni. Zdaj, ali je treba povsem na novo napisati strategijo ali jo v
               določenih segmentih modificirati, jo drugače poimenovati, mislim, da je to stvar samo
               tehnike. Ampak po enem letu se bo videlo, kje zadeve ne gredo morebiti v pravo smer
               in kje bi jih bilo treba izboljšati. Osebno bi si želel, pa verjetno delite mnenje z
               menoj, večina vas v Državnem zboru, da bi to strategijo že prej spisali, in potem ne
               bi bilo vprašanja, ali uvrstimo tistih 15 podjetij s tako imenovanega prvega spiska
               podjetij za odprodajo, ki jih zdaj, mimogrede, ni več 15, ampak so nekatera že
               spolzela ali se odprodala. Potem ne bi bilo tega vprašanja. Mislim, da bi bilo prav,
               da se najprej strategijo naredi in se šele potem gre v postopke privatizacije oziroma
               odprodaje. Zdaj s to strategijo, ki ni ne odlična, ki morda za marsikoga niti ni
               optimalna, pa vendar je tu, je pred nami, in verjamem, da bo na koncu dosežen
               kompromis v pretežnem delu predstavnikov tega sklica Državnega zbora in jo bomo
               seveda sprejeli.</p>
               <p>Ker vas je toliko govorilo o Zavarovalnici Triglav, dovolite še meni nekaj stavkov. V
               naši poslanski skupini smo si aktivno prizadevali in sodelovali v postopkih priprave
               tega akta, in to zelo iskreno in zelo ciljno usmerjeno. Menimo namreč, da je
               Zavarovalnica Triglav, tako kot je pisalo v prvem osnutku ali v prvi verziji
               strategije, dejansko strateška naložba in tudi mora ostati, kolega Jurša je povedal,
               brezpogojno. Seveda brezpogojno, kakšen pogoj pa lahko damo strateškosti, danes je,
               čez dva dneva ni in tako dalje. Zakaj? Več kot stoletna tradicija zavarovalništva na
               naših tleh je v Zavarovalnici Triglav. Je ena izmed največjih v tem delu Evrope.
               Predvsem pa, kar je bistveno, je finančno stabilna institucija, predstavlja eno
               najbolj zdravih jeder slovenskega gospodarstva, konstantno se viša vrednost njenih
               delnic, ustvarja se dobiček, posredno se izplačujejo dividende, posledično prihajajo
               v proračun sredstva in še bi lahko našteval. In ne nazadnje tudi to, bilo je rečeno,
               da se vlaga ogromno v sponzorstva, šport, kulturo, pa še kaj bi verjetno lahko
               našteli. Vlaga se pa tudi v kadre. Dragi moji, vlaga se tudi v kadre, kar je
               bistvenega pomena. Mislim, da je to največji mogoč vložek nekega družbeno odgovornega
               podjetja, je neprecenljivo. In če pride do morebitne odprodaje – kaj se potem lahko
               zgodi s temi kadri? S temi kadri se lahko zgodi, da ostanejo na cesti, da je ves
               trud, ves vložek v preteklosti v cilju maksimiranja profita v najkrajšem mogočem času
               povsem izvisel. Ne nazadnje pa je ZPIZ delež v Zavarovalnici Triglav izjemnega pomena
               za financiranje – že nekajkrat omenjenega –, upam, da ob koncu leta tudi luč sveta
               ugledajočega demografskega sklada, ki bo posledično omogočal dolgoročno in
               uravnoteženo vzdržnost pokojninske blagajne. Verjetno bi lahko še o tem demografskem
               skladu zdajle govoril, ampak mislim, da bo do konca leta še dovolj časa, dovolj
               prostora, dovolj priložnosti, da z argumenti prepričamo – naša ambicija je –, celoten
               državni zbor.</p>
               <p>Pa na koncu morda še samo ena refleksija kolegice Nade Brinovškove – ni več tukaj.
               Govorila je, nekoč so bila družbena podjetja, danes bi naj bila državna podjetja,
               tam, kjer ima država prevladujoč delež. So pa tudi zavodi in druge institucije.
               Seveda strankarskih podjetij ni, če so kakšna, Desus ni v tej igri. Nimamo nobenega
               Desusovega podjetja, nam pa je zelo mar, zelo mar nam pa je za vsa tista državna
               podjetja, kjer ima država takšen ali drugačen delež, pa ne samo podjetja, gospodarske
               družbe. Verjamem, ta nasmeh na drugi strani, da ugotavljate, da imam seveda prav.
               Zelo mar pa je Desusu tudi za to, za vse tiste državne institucije, za vse tiste
               zavode, za vse tiste agencije, kjer se dela v dobrobit državljanov in državljank, še
               posebej mar pa nam je do tistega zavoda, ki omogoča nemoteno izplačevanje pokojnin
               vsem tistim, ki so si pokojnino skozi 30-, 40- in večletno odrekanje zaslužili. In
               pri tem bomo tudi nadaljevali. Najlepša hvala za vašo pozornost.</p>
            </sp>
            <sp xml:id="SDZ7-Redna-10-2015-07-13.sp85">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sklepam, da je še razprava? Prosim, če se prijavite.</p>
               <p>Besedo ima gospod Jernej Vrtovec.</p>
            </sp>
            <sp xml:id="SDZ7-Redna-10-2015-07-13.sp86">

               <speaker>JERNEJ VRTOVEC (PS NSi):</speaker>

               <p>Spoštovane kolegice in kolegi, zdi se, da sta v tej dvorani dva svetova: na eni
               strani kolegice in kolegi, ki podpirate omenjeno strategijo in s tem nekako ste proti
               temu, da država gre ven iz gospodarstva, da se umakne iz gospodarstva. Na drugi
               strani, druga stran dvorane, ki menimo, da ta strategija pomeni konec privatizacije;
               in to dokazljivo. Če samo pogledamo, kako je razdeljena naprej prodaja samih naložb.
               Torej, če nadaljujem, pa želim biti dejansko konstruktiven. Ampak ta strategija ne
               vsebuje nekega temeljnega koncepta, kaj bomo počeli s podjetji, ki ostajajo
               strateška. Kaj bomo s tem podjetji počeli, neke vizije, dolgoročne vizije praktično
               ni. Ni niti opisana. Zato trdim, da je ta strategija korak nazaj.</p>
               <p>Glejte, če sem že omenil strateška podjetja, v klasifikaciji jih je omenjenih 24, ni
               opisanih nobenih načrtov – kot sem že dejal, kaj bomo s temi podjetji počeli –, ni
               ciljev iz naslova upravljanja s temi strateškimi podjetji, prav tako nikjer ni
               opisana, kolikšna bo tista rast pri strateških podjetjih, dobiček, ki bo zadovoljil.
               Tega ne opredeljuje omenjena strategija. In drži teza mnogih, tudi mene, da ste na
               seznam bodisi strateških ali pa pomembnih podjetij uvrstili tista podjetja, ki
               predstavljajo za dotične politične stranke ali pa posameznike, ponavljam, bankomat.
               Kajti iz same razprave kolegov lahko vidimo, da strategija ni nastala na podlagi neke
               resne argumentacije, nekega resnega soočenja mnenj, kajti tudi opozicija je bila iz
               same priprave umaknjena oziroma ni bila povabljena zraven, kar obžalujemo, ampak je
               šlo dejansko za kupčkanja. Navsezadnje se zdi, da je vsak minister ali pa pomemben
               član te vladne koalicije dobil eno podjetje kot svoj vrtiček in ga do zadnjega branil
               kot strateško naložbo.</p>
               <p>Poglejmo Terme Olimia, kjer je gospodarski minister bil, preden je postal gospodarski
               minister, predsednik uprave, direktor. Povejte mi, kaj strateškega je, da ima država
               v lasti terme, tobogane, bazene, savne. Nič strateškega ni v tem. Država naj ustvarja
               dobre pogoje za razvoj turizma, ne pa, da ima v lasti tobogane. In kaj je
               strateškega, da ima država v lasti zavarovalnico, iz naslova katere pride v
               pokojninski proračun ali pa pokojninski sklad 10 milijonov evrov ali pa, recimo, po
               strategiji, planu v letošnjem letu 20 milijonov evrov. To je le nekaj promilov od
               celotnega izkupička, ki ga namenimo za izplačilo pokojnin. Sedaj je nekaj promilov.
               Zaradi tega se zdi, da strategija ni nastala na podlagi nekega resnega pogovora tudi
               strank vladajoče koalicije, ali pa še več, vseh parlamentarnih strank, ampak na
               podlagi kupčkanja, vrtičkanja članov vladne koalicije in postavljanja na okope tudi
               za ceno, kot smo lahko slišali enega izmed predsednikov koalicijskih strank,
               postavljanja na kocko tudi koalicijo.</p>
               <p>Tudi mene osebno zanimajo ta pomembne naložbe, tovrstna razvrstitev, se pravi,
               razpršeno lastništvo. S tem, ko bo 25 plus 1 delnica še vedno v rokah države, s tem
               bom država še vedno imela določen nadzor v teh podjetjih, kar pomeni, da bo še vedno
               bila država tista, ki bo spreminjala bodisi status, odgovarjala glede strateških
               usmeritev podjetja in se ne nazadnje aktivno vključila v samo upravljanje dotičnega
               podjetja. Kdo od domačih ali tujih podjetij bo želel kupiti neko podjetje, ki je po
               vaši strategiji označeno za pomembno podjetje, če ne bo mogel s podjetjem upravljati?
               Lahko ga bo kupil, ampak za nižjo ceno, kajti ne bo imel možnosti spreminjati niti
               statuta, bo potreboval soglasje države in kupnina bo padla ali pa podjetja ne bo
               nakupil.</p>
               <p>Kar se pa tiče portfeljskih naložb oziroma naložb za prodajo, teh je le nekaj
               odstotkov pomembnih. Strateških naložb vidimo, da je, če gledamo po kapitalu, velika
               večina oziroma mnogo več. Na seznamu za prodajo so podjetja, ki se prodajajo že dlje
               časa, kapital je tukaj v tem primeru nižji, zato trdim, da v bistvu gre za konec
               privatizacije. Ta strategija ni osnova, da bo politika izšla ven iz gospodarstva, ven
               iz upravljanja v gospodarstvu.</p>
               <p>Namesto da bi vladajoča koalicija, kajti to strategijo smo dejansko dolgo časa čakali
               in pohvalno, da je vladajoča koalicija to strategijo pripravila. Še enkrat poudarjam,
               pri pripravi sem videl tudi sam razkol znotraj vladajoče koalicije, ko so se dotični
               predsedniki strank postavili na okope, zaradi tega obžalujem, kajti morda je bil
               interes ministra Mramorja in predsednika Vlada dober, ampak za ceno vladajoče
               koalicije je ohranil želje nekaterih predsednikov strank, ampak obžalujem, da je bila
               na takšen način koalicija v tako pomembnem aktu, kot je dejal minister Mramor, da to
               je ključni dokument pri upravljanju kapitalskih naložb, da je bila opozicija
               izključena iz same priprave. Če bi šlo za ključni dokument v vaših pogledih, bi bila
               opozicija povabljena zraven in bi ta ključni dokument kot vse druge ključne dokumente
               v tej državi skupaj pripravljali, skupaj obravnavali, pa tega niste naredili.</p>
               <p>Vlada bi s to strategijo morala predvsem sporočiti, da prodajamo podjetje. Signal bi
               morala dati, da se politika umika iz upravljanja v podjetjih. Dajemo pa drug signal,
               in sicer signal, kar ste nekateri omenili, da bo država še vedno aktiven lastnik. To
               dajete sporočilo tujim in domačim investitorjem, ker govorite samo o teh tujcih, ki
               prihajajo. Upravljanje bo potekalo, kot kaže, še naprej po starih tirnicah. Zmenili
               se bodo, tisti ki bodo na oblasti, kdo bo sedel v dotičnih podjetjih. Kdo bo član
               nadzornega sveta, kdo bo član uprav itd.; in enako velja za Zavarovalnico Triglav.
               Politični kadri bodo v upravah teh podjetij. Sam lahko povem, da je to negativna
               poslovna praksa. Tudi iz obdobja 2004–2008. Politika se mora umakniti od gospodarstva
               in to nekateri trdimo.</p>
               <p>Zaradi tega strategije jaz osebno ne bom podprl, ker omogoča, da bodo politične
               stranke še naprej nastavljale svoje kadre v podjetja in posledično izčrpavala ta
               podjetja. Najlepša hvala.</p>
            </sp>
            <sp xml:id="SDZ7-Redna-10-2015-07-13.sp87">

               <speaker>PODPREDSEDNIK PRIMOŽ HAINZ:</speaker>

               <p>Gospod Vrtovec, hvala lepa.</p>
               <p>Repliko ima gospod Jurša Franc.</p>
            </sp>
            <sp xml:id="SDZ7-Redna-10-2015-07-13.sp88">

               <speaker>FRANC JURŠA (PS DeSUS):</speaker>

               <p>Hvala za besedo. Bom zelo kratek, ampak vseeno mislim, da je prav, da repliciram
               kolegu Vrtovcu. Namreč, dve zadevi sta, na katere bi želel dati repliko.</p>
               <p>Prvo je to, kolega Vrtovec, 10 do 15 razlogov sem v svoji razpravi povedal, zakaj bi
               morala Zavarovalnica Triglav biti strateška. To isto zadevo je ponovil malo drugače
               Uroš Prikl. Tako o tem več ne bi govoril. Vi imate verjetno samo en razlog, zaradi
               česa ne. Še enkrat ponavljam, mi tam nimamo svojih ljudi, kot vi navajate, in nam ni
               to interes. Imamo pač neke drugačne vrednote in druge interese od vas.</p>
               <p>Bi pa še eno, če že govorite o strateških podjetjih, potem Term Olimie ne uvrščate v
               strateška podjetja, saj je to pomembno podjetje znotraj strategije oziroma
               klasifikacije.</p>
            </sp>
            <sp xml:id="SDZ7-Redna-10-2015-07-13.sp89">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Miha Kordiš. Izvolite.</p>
            </sp>
            <sp xml:id="SDZ7-Redna-10-2015-07-13.sp90">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči.</p>
               <p>67. člen slovenske ustave, ki je sicer meščanska ustava in zagotavlja privatno
               lastništvo nad produkcijskimi sredstvi, 67. člen te ustave pravi, da mora lastnina
               opravljati gospodarsko, socialno in ekološko funkcijo. Ta dokument, ta nedokument,
               kot bi se kolega Trček izrazil, ta 67. člen ustave popolnoma povozi. Zakaj? Zato ker
               to ni nobena strategija za upravljanje, to je strategija za privatizacijo. Še huje!
               To je strategija za nepremišljeno privatizacijo, se pravi, vse gre popolnoma v drugo
               smer, kot je Miro Cerar, preden je postal predsednik Vlade, na volitvah obljubljal.
               Kaj so ti družbeni cilji, ki bi jih morala ta strategija vsebovati, smo v Združeni
               levici že nakazali, ki smo jo poskušali sanirati, vsaj na nekaj točkah, ampak so bili
               naši amandmaji na odboru povoženi. Prvi izmed takih družbenih ciljev je gotovo
               vprašanje dodane vrednosti in vprašanje zaposlenosti. Vlada je to popolnoma
               spregledala in edina stvar, ki jo upošteva, je tu rentabilnost, je tukaj donos. Ampak
               donosnost je nekako smiselna kategorija za privatnega lastnika, ki zasleduje in je
               zainteresiran za profit. Profit je namreč tisti del vrednosti, ustvarjene vrednosti,
               ki pripada lastniku kapitala in vse ostalo tretira kot strošek, kot nepotreben
               strošek, ki ga je treba zmanjševati. Tu govorimo o sredstvih, ki gredo za razvoj, tu
               govorimo o sredstvih, ki gredo za lokalne skupnosti, tu govorimo o sredstvih, ki
               gredo za zaposlene.</p>
               <p>Država tukaj zasleduje oziroma naj bi zasledovala nek čisto drugačen interes za to
               novo vrednost, ki se ustvari, in sicer v nekih štirih točkah. Prvič, zato ker se
               plača zaposlenih prevajajo v dvig domačega povpraševanja oziroma v rast bruto
               družbenega proizvoda. Drugič, zato ker davki in prispevki polnijo proračun in naše
               socialne blagajne. Tretjič, zato ker neki stroški, ki jih ta podjetja namenijo za
               dobavitelje, ustvarjajo posredno tudi še dodatna delovna mesta znotraj okvirov
               Republike Slovenije. Četrtič, več zaposlenih v matični firmi in dobaviteljih se
               seveda prevaja v manjšo brezposelnost, v manjšo revščino in tudi v manjše socialne
               izdatke. Ampak ne, ta strategija gre popolnoma mimo teh kriterijev, kar se tiče
               ustvarjene vrednosti in kar se tiče uporabe te vrednosti v neko skupno dobro.</p>
               <p>Naslednja kategorija, ki jo ta strategija popolnoma povozi, pa je izjemnega pomena za
               družbeni razvoj, je vprašanje ekonomske demokracije. Poglejte, z vsemi temi podjetji
               v javni lasti imamo unikatno priložnost, da vzpostavimo zgled soodlačanja v
               podjetjih. Tukaj lahko naredimo še celo korak naprej od veljavne zakonodaje in
               vzpostavimo nadstandard soodločanja, zelo podobno kot se je to v Nemčiji zgodilo pri
               metalurški in rudarski industriji ali pa kot je to primer v francoskih državnih
               firmah, kjer obstajajo in se prakticirajo višji standardi, kot veljajo sicer. SDH bi
               v tem smislu morali obvezati, da se odločanje razvija in spodbuja, ker ima pač
               možnosti odločanja o statutih, ampak o tem v tej, kobajagi neki strategiji
               upravljanja ni kakršnekoli resne besede.</p>
               <p>Gospod sekretar je na odboru sicer trdil, da ta pravice ureja zakon in da jih ni
               treba vpisovati v strategijo, ampak potem se človek seveda vpraša, zakaj se pa ta
               klavzula vendarle najde prav posebej pri podjetjih, ki so predmet privatizacije. Te
               trditve o tem, kako pa ta strategija vendarle zasleduje te družbene cilje in kako
               tudi služi ekonomski demokraciji in sodelovanju zaposlenih, so v resnici en velik
               blef zaradi tega, ker se ta del izrecno omejuje samo v prodajne postopke. Te navedbe,
               kako so pač ti družbeni cilji in širši družbeni javni interes upoštevani v
               strategiji, to je pač ena velika megla, ker to preprosto kratko malo ne drži.</p>
               <p>Tretja kategorija, ki bi jo morali tu zasledovati, je kategorija dostojnega dela.
               Nekje v strategiji piše, da je lahko državni kapital instrument ekonomske politike.
               Vsekakor, vsekakor to drži, ampak državni kapital je lahko tudi instrument socialne
               politike. Nova delovna mesta, kot vedo tudi kolegi iz desne opozicije tako pogosto
               povedati, nova delovna mesta so najboljša aktivna politika zaposlovanja. Na tej točki
               se, po moje, lahko strinjamo. Ampak, kar se v tem trenutku dogaja, je, da Vlada
               spodbuja zaposlovanje, s tem da subvencionira privatnike, beri subvencionira privatni
               dobiček, ki se zliva temu primerno privatne žepe, hkrati pa ima v rokah 11 milijard
               kapitala, ki je brez zaposlenih mrtva vrednost. Katera firma lahko dela brez
               zaposlenih – vemo, nobena. In kar se vzporedno s tem dogaja, je, da Vlada ustanavlja
               delovne skupine za prekarno delo, namesto da bi se posvetila temu, da bi omejila in
               prepovedala zaposlovanje preko agencije, prisilno espeizacijo in druge oblike
               ekonomske odvisnosti prekarnega dela v državnih podjetjih. V ta sklop seveda paše
               tudi outsourcing. Ampak, kako je naš državni sekretar komentiral te naše pomisleke in
               predloge v Združeni levici? Citiram: " Izhajamo pač iz realnosti sodobnega
               globaliziranega tržnega gospodarstva." Konec citata. To je mogoče stanje na terenu,
               ampak stališče, ki ste ga predstavili, gospod sekretar, kot stališče Vlade, pa pomeni
               popolno kapitulacijo. Ne problematizirate na nobeni točki realnost sodobnega
               globalnega tržnega gospodarstva, ki nas iz tega izhajajoč sili v nadaljnjo
               prekarnizacijo, v nadaljnje izkoriščanje zaposlenih, v nadaljnjo espeizacijo in tako
               naprej, namesto da bi to problematizirali, odpravljali. Ne, se pač temu uklanjamo in
               to prepoznavamo kot neko večno nesprejemljivo dejstvo, na katerega ne moremo
               vplivati, kar vsekakor pač ne drži.</p>
               <p>Tu pri vprašanju podjetij v javni lasti, razvoju in tako naprej, pa je posebna
               dimenzija tudi regionalna dimenzija, policentrični razvoj, ki zajema ne nazadnje tudi
               podeželje. Strategija ne samo, da je slepa za zaposlene, slepa je tudi za ta omenjeni
               regionalni razvoj. V strategiji niso opredeljeni cilji podjetij, ki delujejo oziroma
               bi lahko delovala v razvojno ogroženih regijah. Imamo zelo praktičen primer, Terme
               Čatež za Vlado niso pomembna firma, hkrati pa Terme Olimie veljajo za pomembno firmo,
               čeprav so Terme Čatež dvakrat večji zaposlovalec in integrirajo bizeljski konec, tako
               kot Podčetrtek integrira Kozjansko. Gospod državni sekretar Dragonja, imam par
               izzivov za vas oziroma bi želel vaš komentar na to, na našo zahtevo, da se preostala
               podjetja s seznama 15 razvrstijo glede na kriterije strategije in da se z njimi temu
               ustrezno razpolaga. Vaše uradno stališče na Ministrstvu za finance je, da bi bila
               Cinkarna po teh kriterijih pomembno podjetje. In drugič, Krka, Petrol, Gorenje bi
               morali biti po vaših lastnih merilih pomembna podjetja, to ste tudi sami potrdili.
               Tako da po vseh vsebinskih kriterijih ta podjetja sodijo med pomembna podjetja, in to
               kljub zmanjšanemu deležu. To preprosto ni izgovor, da ima pač država manjši delež v
               teh podjetjih, da bi ta podjetja potem čisto arbitrarno, mimo teh vsebinskih
               kriterijev, izločili od tega, da bi bila pomembna podjetja.</p>
               <p>In še naprej, tretjič, Abanka in Banka Celje sta de facto že združeni, če ju
               obravnavamo kot združeni. To pride v kategorizacijo kot pomembna naložba, ki se ne
               sme v celoti razprodati, in vaš komentar, gospod sekretar, je bil, da bi se o tem
               lahko pogovarjali. Tako da kar bi želel, je na vse te naše očitke, pripombe in
               predloge komentar z vaše strani.</p>
               <p>Zdaj, kar se pa tiče izgovarjanj na pritiske Evropske unije, na diktaturo nemškega
               evra, na neke zaveze in obljube Angeli Merkel in sploh neko servilno držo, ki jo naša
               vladajoča politična elita izkazuje, pa lahko rečem samo sic semper tyrannis.
               Hvala.</p>
            </sp>
            <sp xml:id="SDZ7-Redna-10-2015-07-13.sp91">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Matjaž Nemec. Izvolite.</p>
            </sp>
            <sp xml:id="SDZ7-Redna-10-2015-07-13.sp92">

               <speaker>MATJAŽ NEMEC (PS SD):</speaker>

               <p>Hvala predsedujoči, lep pozdrav tudi v mojem imenu, spoštovane kolegice, dragi
               kolegi!</p>
               <p>Od osamosvojitve naprej poteka na nek način ta debata o tem, kdaj naj se, če se, in
               ali se mora politika umakniti iz gospodarstva. Na nek način, če se dobro spomnite iz
               preteklosti velike in vsemogočne liberalne demokracije, v tistem obdobju so se
               sekretarji strank usedli, so se pogovorili, dogovorili, kam bodo postavili, nastavili
               kakšnega direktorja, katero podjetje bodo komu kaj prodali in to je trajalo celih 12
               let. Nastopila je vlada Janeza Janše, ta prva – modus operandi se ni spremenil, ampak
               na nek način se je to še pospešilo, zaradi tega ker je bilo treba na nek način
               nadoknaditi zamujeno. Pa brez zamere, kolegi, jaz skušam biti kritičen do vseh nas,
               ne samo do enih. Nastopila je vlada Boruta Pahorja, tukaj pa govorim iz svojih
               izkušenj. Po neodzivnosti kabineta na prošnje, da bi kogarkoli sprejeli, so se začeli
               pojavljati raznorazni strici, tete – od tukaj tudi ta fraza Dejana Židana, naj
               odgovarja politika, ne pa posameznik, bom rekel lobisti, interesne skupine, ki niso
               nosile odgovornosti, so pa krojile usodo naših državljanov in naše države. Če se
               dobro spomnite, samo da spomnim, iz tega razloga je nastal Zakon o integriteti in
               preprečevanju korupcije, to je ta zakon, ki se nas dnevno tiče. Se pravi, da moramo
               prijaviti vsaj lobistični stik prav zaradi tega, ker smo takrat bili deležni nenehnih
               pritiskov; in to je realnost. Dejansko kot družba smo se kot dediščina iz nekega
               drugega obdobja na nek način izoblikovali v tem delovanju, da je bilo to nekaj
               samoumevnega. Ne bom govoril tukaj o majhnosti, o velikosti. To je bilo za nas v
               preteklosti družbeno sprejemljivo, dokler ni nastopil čas krize, takrat, ko so se te
               tortice delile v majhnih koščkih in na nek način je to tudi razlog, ker nismo dojeli,
               kako resna je ta kriza, smo se kar naprej želeli še obnašati, tako kot smo bili
               vajeni.</p>
               <p>Zato smo tudi Socialni demokrati, socialdemokratska vlada na podlagi teh izkušenj, ki
               smo jih takrat imeli, sprejeli dva ključna zakona. Eden je bil Zakon o integriteti in
               preprečevanju korupcije, kot sem že rekel, in želeli smo ustanoviti tako imenovano
               Agencijo za upravljanje kapitalskih naložb. Spomnite se, AUKN, ki je bila deležna
               takojšnje deskriditacije s strani medijev, interesnih skupin in tako naprej. Namreč,
               je bil prvi resni poskus, bom rekel na nek način poskušanje na podlagi izkušenj, ki
               so jih imeli na Norveškem. Oni so namreč potrebovali desetletja, da so vzpostavili
               nek neodvisen organ, neodvisen od politike, ki bi deloval in ki bi dal tudi vtis, da
               deluje neodvisno v interesu vseh nas.</p>
               <p>Naj omenim samo še to, ker sem govoril o tem, kako so se pomembneži najavljali,
               direktorji najavili, so pričakovali, da bodo prišli v kabinete in bodo na nek način
               dobili neko roko podpore. Naj omenim tukaj, da niso bili samo s področja
               gospodarstva. Mogoče vas bo presenetilo. Tudi uredniki medijev so hodili, so si
               želeli, so hoteli priti v pogovor k ministrom, predsedniku vlade, zato da bi dobili
               en trepljaj po ramenu in da bi jim rekli: Ja, dobro delate, tako delajte naprej!
               Namreč, to so bile naše uzance do nekaj let nazaj. In temu se moramo izogniti.
               Namreč, to, kar imamo danes na mizi pred seboj, je le drugi poskus vzpostavitve
               nekega ravnovesja na tem področju in temu je treba reči bobu bob. Namreč, jaz razumem
               povsem, da imamo nekateri politično, nekateri vsebinsko pomisleke, ampak jaz to
               razumem kot nek drugi poskus k normalizaciji naše družbe. Namreč, vsak naj opravlja
               svoje delo: politika naj odgovarja za svoje delo, gospodarstveniki, nadzorniki ali pa
               kdorkoli že, pa naj odgovarjajo za svoje delo.</p>
               <p>Tukaj bi izpostavil predvsem neke tri elemente. Elemente nezadovoljstva. Včasih, ko
               je odziv na nek način, na neko akcijo, da je nek odziv nezadovoljstva, nam lahko da
               tudi neko spodbudno misel, da če so nezadovoljni le določeni krogi, je pa le prav, da
               se s to pobudo nadaljuje. Namreč, slišim, da so, bom rekel, predvsem uprave državnih
               služb nezadovoljne, namreč tukaj bodo sedaj oni neposredno odgovorni lastnikom, se
               jih bo dalo zaradi klasifikacije in zaradi same strategije jasno opredeljevati, ali
               svoje delo dobro izpolnjujejo ali ne. Govorimo o nezadovoljstvu tistih, ki bi želeli,
               da se vse skupaj na hitro privatizira. To je postala v Sloveniji že nekaj ideološka
               tekma v tem, kdo je za, kdo ne, nihče pa ne govori o tem, katera bi bila zdrava pot.
               Lahko je to slovenska pot, tista pot kompromisov, da se točno strateško določi, tako
               kot se strategija napeljuje, kaj je naša prioriteta in kaj ne, ne glede na to, kaj si
               mislimo suma sumarum o tem, ali vse prodati ali nič prodati. Osebno si mislim, da
               tukaj je neka pravilna pot neka vmesna pot in strategija nakazuje k temu. Ravno tako
               niso zadovoljni tisti, ki bi želeli, da se nič ne proda, da ostane, tako kot je, se
               pravi, da se ohrani status quo. Temu lahko sedaj rečemo v nekem modernem jeziku
               confort zone, neka cona udobja, kjer nek direktor lepo ve, ima dobre veze v politiki,
               on bo tukaj obstal, ne glede na rezultate.</p>
               <p>Poudaril bi še nekatere druge različne vidike. S strategijo se spreminja še nekaj in
               gre za to, da mora država, kjer bo večinski lastnik, prevzeti vlogo aktivnega
               upravljavca, ki bo sposoben ne le terjati rezultate, ampak bo sposoben tudi pomagati
               podjetju, ko bo to potrebovalo. Pogosto slišimo v Sloveniji, da država ni dober
               lastnik. Včasih, ko smo gradili našo državo in še v prejšnji državi, smo imeli toliko
               samozavesti, toliko poguma, da smo dejansko zgradili ta naša podjetja, a danes, leta
               2015, nimamo več tega poguma, nismo več tako samozavestni, da bi sami rekli, da
               Slovenci smo spodobni, ne glede na globalizacijo, se spopasti vsak dan. Prepričan
               sem, da ja. Imamo lahko dobra slovenska podjetja, tudi tista, ki so v pretežni
               državni ali pa lasti …, ampak mislim, da to ni več toliko stvar ideologije, ampak
               stvar neke samozavesti, ali smo Slovenci sposobni še sami svojo usodo na nek način
               krojiti. Jaz se tudi s tistimi, ki zagovarjajo privatizacijo – nimam nič proti, le če
               je ta razuma, če se ve, s kakšnimi cilji, če se ve, kaj bo dan potem, ko nekaj
               prodamo, ali bomo imeli od tega kaj več ali manj. Ta strategija to nakazuje. Ne
               govorim, da je ta strategija edinstven produkt slovenske miselnosti, ampak je pa le
               neka podlaga, na kateri lahko čez leto, tako kot je bilo že povedano, naredimo neko
               revizijo, dodamo neke nove elemente in jo izpopolnjujemo. Moram še enkrat poudariti,
               da so to na Norveškem kot v državi, ki je vsesplošno znana kot zelo demokratična in
               uspešna država, za to več desetletij potrebovali, da so prišli do tega, kaj pa šele
               mi, ki prihajamo iz določenega sistema, ki je neka določena, bom rekel, taka
               delovanja dopuščal.</p>
               <p>Dovolite mi, da zaključim še s tem. Kako bomo le prehodili pot do cilja, če ne
               naredimo prvega koraka? Tako je moja beseda spodbudna, da naredimo to. Nič ne bo
               zamujeno, ker lahko še zadeve korigiramo, ampak je pa le pravi korak v pravo pot
               zaradi tega, da se naredi jasno ločnico med odgovornostnim v naši državi. Zato bom
               sam predlog podprl. Hvala lepa.</p>
            </sp>
            <sp xml:id="SDZ7-Redna-10-2015-07-13.sp93">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Ljudmila Novak. Izvolite.</p>
            </sp>
            <sp xml:id="SDZ7-Redna-10-2015-07-13.sp94">

               <speaker>LJUDMILA NOVAK (PS NSi):</speaker>

               <p>Spoštovani predsedujoči, hvala za besedo.</p>
               <p>Želim poudariti to, da bi se koalicija zavedala, da je pripravila to strategijo in
               tudi seznam podjetij, katera so strateška, pomembna ali portfeljska. Zakaj to
               poudarjam? Ker vedno znova slišimo, kako smo mi odgovorni, da se je prodalo Žito, da
               se je prodajal Telekom – kot da je Nova Slovenija pripravila seznam podjetij, ki se
               bodo prodaja! Predvsem pa želim povedati, da vztrajate pri tem do konca, tako pa že
               slišim, da če bo tako in tako, bomo pa spremenili. Ravno to zmanjšuje vrednost
               podjetij, ravno to omahovanje, ker nekaj časa gremo v križišču na levo, nekaj časa na
               desno in tako ne pridemo nikamor in tako delamo res po slovensko. Torej, držite se
               smeri, držite se linije, ne pa, da sredi prodaje ugotavljamo, ker pač javno mnenje
               neki prodaji ni naklonjeno, mogoče pa ne bi prodali; in to iste stranke, ki ste
               uvrstile neko podjetje na seznam. To je ravno tako – večkrat sem že dala to
               primerjavo –, kot da bi na odskočišču skakalnice si premislili, da ne bomo skočili,
               in potem strmoglavimo v prepad namesto tudi krajšega skoka. Želim si, da naslednjih
               podjetij, ki se bodo prodajala, ne bomo prodajali tako kot Telekom, z izgovorom, da
               je donosen, da pa ni pravi kupec, da ni prava vrednost – pa vi ste pomagali zmanjšati
               to vrednost. In potem, da pa ne bo kakšna tuja država prisluškovala. Jaz se pa
               sprašujem, ali zato ne prodamo, ne želimo nečesa prodati, ker pač mi ne bomo, ne mi,
               ki nismo na oblasti, ampak tisti, ki ste, ali ne boste imeli potem več možnosti
               dobiti kakšne informacije za politične ali kakšne druge namene.</p>
               <p>Torej, Nova Slovenija ni pripravila tega seznama, ne podpira te strategije, ker
               menimo, da ni dobro premišljena. Mi bi nekatera podjetja dali za strateška oziroma za
               nestrateška. Očitno nas primer bank, v katere smo vložili nekaj milijard, še ni
               izučil. Vedno znova poudarjamo, kako pomembne so banke v državni lasti v določenem
               deležu. Ne, niso pomembne, če moramo mi zanje zalagati, ne da bi imela država koristi
               od tega. In tudi Zavarovalnica Triglav, če mora država letno dati v pokojninski sklad
               milijardo 300 milijonov – ali bo res Zavarovalnica Triglav z 10 milijoni rešila
               pokojninsko blagajno? Mislim, da je ne bo. Zato ne želim, da so podjetja v državni
               lasti bankomati ali pa parkirišča za določene kadre.</p>
               <p>In še, nekateri poslanci so med vrsticami kar nekaj povedali. Tisti, ki so na
               oblasti, imajo to odgovornost, je rekel gospod Jurša. Ja, ampak tega se je treba ves
               čas zavedati. Vi ste odločili, kdo bo nadzornik v državnem holdingu, potem prepustite
               tistemu, ki ima to nalogo, da izvrši nalogo do konca. Tako se pa gremo pingpong;
               enkrat bo vlada odločila, komu se proda, drugič bo holding odločil – ja, pustimo, da
               se naredi tako, kot pravi zakonodaja.</p>
               <p>Gospod Han je rekel, da želimo vse prodati tujcem. Ne. Hvala bogu, da imamo kar nekaj
               podjetij, slovenskih podjetij, ki so dobra podjetja, ampak po navadi so to podjetja v
               privatni lasti, ker so sami morali ustvariti to podjetje s svojim delom, zato so tudi
               odgovorni lastniki. Mi želimo, da bi se podjetja odgovorno upravljala. In če si
               lastnik podjetja, po navadi odgovorno upravljaš, ker si sam svoje delo in svoj denar
               v to vložil. Država pa se je izkazala, da ni v večini primerov najbolj odgovorna, ker
               se upravljavci teh podjetij menjavajo glede na to, kdo je na oblasti. Zato država ni
               najbolj odgovorna. Se pa strinjam, da bi imeli čim več podjetij, katerih lastniki bi
               bili odgovorni Slovenci.</p>
               <p>Tudi to, da bomo čez nekaj časa videli, ali strategija deluje, in se bomo potem
               ponovno odločali, je rekel gospod Han, pa tudi nekateri drugi razpravljavci. Ja, prav
               je, da se naredi takrat analizo, vendar ne na takšen način, kot smo prej ugotavljali,
               da gremo nekaj časa v levo na križišču, nekaj časa pa na desno in potem ne pridemo
               nikamor.</p>
               <p>In še to; vsak kmet, ki prodaja kravo – tudi ta primer sem že povedala –, ne bo na
               ves glas govoril in poudarjal vseh njenih slabosti, tako kot smo mi delali pri
               Telekomu. Ne! Ko se odločimo, da bomo nekaj prodali, je fer, da povemo prednosti in
               slabosti in se tega držimo, ne pa, da sami zmanjšujemo vrednost nekega podjetja s
               takšnim načinom, kot se je dogajalo pri nas.</p>
               <p>Torej, koalicija, izpeljite projekt do konca in držite se ene smeri!</p>
            </sp>
            <sp xml:id="SDZ7-Redna-10-2015-07-13.sp95">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Alenka Bratušek. Izvolite.</p>
            </sp>
            <sp xml:id="SDZ7-Redna-10-2015-07-13.sp96">

               <speaker>MAG. ALENKA BRATUŠEK (PS ZaAB):</speaker>

               <p>Najlepša hvala.</p>
               <p>Po skoraj letu dni nove vlade je verjetno res že čas, da se končno pogovarjamo o
               dokumentu, ki, roko na srce, bi moral biti skladno z zakonom pripravljen bistveno
               prej.</p>
               <p>Sem pa danes na nek način razočarana, ko poslušam razpravo o teh slovenskih
               podjetjih, ker imam občutek, da se o njih pogovarjamo tako kot o pesku v peskovniku.
               Malo tukaj, malo tam, tekmujemo ali tekmujete, kdo bo naredil večjo potičko. Pa je
               naše premoženje vse kaj drugega, kot to. Želim poudariti, da ne sama ne naša stranka
               ni zagovornica razprodaje vsega državnega premoženja. Še bolj pomembno se mi zdi to,
               da bi se morali zavedati ali vsaj delovati tako, da tega premoženja ne prodajamo,
               zato ker z njim ne znamo upravljati, potem je treba zamenjati upravljavce in lahko
               gremo dalje. Tista podjetja, ki jih po naši oceni moramo prodati, jih moramo prodati,
               zato ker kot lastnik nimamo denarja, ki bi ga lahko dali v rast in razvoj podjetij in
               tudi v nova delovna mesta, ki bi s tem seveda prišla.</p>
               <p>Zdaj sicer razpravljamo vse na povprek, govorimo pa pravzaprav o amandmaju Združene
               levice, ki bi želela – omenila bom samo tri podjetja, Krko, Petrol in Gorenje –
               narediti strateška. Prav, tudi jaz se strinjam z vami, samo povejte, od kod boste
               dobili denar, da zagotovimo državi 50-odstotni delež. Tovariš Trček, tovariš Mesec,
               kdorkoli od tovarišev, zbranih na tisti strani, povejte, od kod bomo dobili denar. Ne
               prodajajte ljudem praznih obljub. Danes lahko pri svojih vzornikih v Grčiji
               ugotovite, kaj pomeni prazne obljube. In povejte nam, od kod ta denar dobimo, in
               takoj podprem vaš amandma. Jasno in glasno: koliko bo to stalo in od kod bomo ta
               denar dobili.</p>
               <p>Ne glede na to, da te strategije ne bomo podprli, pa želim in želimo dobiti odgovor v
               zvezi z Zavarovalnico Triglav. Jaz nimam nobenega problema, ne narobe razumeti, da
               Zavarovalnica Triglav ostane strateška. Če bi se znotraj koalicije malo prej usedli
               skupaj, sploh te razprave ne bi bilo, ker bi že v osnovi to podjetje bilo
               kategorizirano, tako kot si nekdo želi. Pač imamo občutek, da je zdaj na podlagi
               političnih kupčkanj prišlo do tega, ampak povejte mi, kaj boste s strateško naložbo
               brez glasovalnih pravic delali. Se pravi, če malo poenostavim, nam jo lahko tudi
               manjšinski delničarji prodajo, ker, spoštovane gospe in gospodje, nimamo pravic za
               upravljanje tega podjetja. Bomo dali prevzemno ponudbo; če da, od kod denar, če tega
               ne bomo naredili, kaj je druga pot. Na moje večkratno ponavljanje tega odgovora ne
               dobim. Ne veste, ne vemo, nimamo ideje, ampak mislim, da je to resničen problem. Pa
               Desusu ne bo prav nič pomagalo vztrajanje, če se bodo tisti, ki imajo glasovalne
               pravice, odločili drugače.</p>
               <p>Tako resnično želimo dobiti ta odgovor in seveda ne morem tudi zdaj mimo postopka, ki
               ga peljete v Državnem zboru, spoštovana koalicija. Še enkrat bom ponovila, kaj je bil
               namen zakona, da se strategija sprejme, lahko rečem, tudi v čim širšem političnem
               konsenzu in da potem tega ne moremo spreminjati vsako leto po želji kogarkoli. Zdaj
               greste točno po tej poti; še več, čez eno leto ste celo napovedali revizijo te
               strategije. Se pravi, tudi če malo parafraziram, se lahko čez eno leto vse spremeni.
               Ne vem, zakaj je potem takšen velik poudarek temu dokumentu. In še enkrat bi rada
               povedala, da je bil cilj namena ob sprejemanju zakona, osnovnega, in tudi ob vseh
               spremembah bistveno bistveno drugačen.</p>
               <p>Zaradi tega, ker pač nismo dobili odgovorov na vsa ali pa vsaj na veliko večino
               vsebinskih vprašanj, ki jih postavljamo od začetka, in predvsem zaradi načina
               sprejemanje te strategije, strategija naše podpore ne bo dobila. Resnično pa želim
               dobiti odgovor na vprašanje: Kaj z Zavarovalnico Triglav, kako bomo rešili to? In kot
               drugo seveda tudi od kolegov iz Združene levice: Kjer bomo dobili denar za to, da
               bodo ta tri podjetja, ki jih predlagate v amandmaju, strateška?</p>
               <p>Mislim, da se zavedamo, da ne gre za majhen kupček, ampak da gre kar za velik kup
               denarja, in vesela bom odgovora, da ta denar Združena levica ima zagotovljenega.</p>
            </sp>
            <sp xml:id="SDZ7-Redna-10-2015-07-13.sp97">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima mag. Anže Logar.</p>
            </sp>
            <sp xml:id="SDZ7-Redna-10-2015-07-13.sp98">

               <speaker>MAG. ANŽE LOGAR (PS SDS):</speaker>

               <p>Hvala, predsedujoča.</p>
               <p>Zanimivo je poslušati razpravo, kjer en član neke stranke, ki je prešel v vlado,
               zagovarja neko strategijo, predsednica iste stranke, ki je pač v opoziciji, pa pravi,
               da ne bo te strategije podprla. Ampak to priča samo o zmedenosti dokumenta, ki je
               pred nami.</p>
               <p>Namreč, strategija je nek dokument, ki bi po samem imenu morala ubesediti tisto, kar
               Slovenske in Slovence s svojim državnim premoženjem želimo storiti. Najbolj zanimivo
               pri današnji razpravi je ravno to, da manjka večina tistih poslanskih klopi, kjer so
               v primeru državnega premoženja najbolj glasni o tako imenovani srebrnini, družinski
               srebrnini. Danes, ko pa de facto govorimo o tej razpravi, pa pri tem ne sodelujejo.
               Razumi, kdor more.</p>
               <p>Sicer je ta dokument samo naslovno imenovan strateški. V resnici je vse prej kot to.
               Namreč, je kontradiktoren že sam s seboj. Pa dovolite mi, da preletim samo nekaj
               takšnih stvari. Poglejte, v uvodu zakonodajalec oziroma predlagatelj zakona oziroma
               strategije pravi, da je pomen čimprejšnjega sprejetja te strategije kot temeljnega
               dokumenta za delovanje SDH pač odgovorno korporativno upravljanje državnega
               premoženja, ki sledi smernicami OECD. Sedaj se pa spomnimo, kako je ta predlagatelj
               te strategije, vlada, ravnal v primeru prodaje Telekoma, torej podjetja, ki je že na
               seznamu petnajstih podjetij za prodajo. Pa poglejte načela korporativnega upravljanja
               po OECD. Točka 1, zagotavljanje osnov za učinkovit okvir korporativnega upravljanja.
               In boste ugotovili, da je bila tista nedeljska seja vlade ravno v nasprotju s temi
               načeli OECD. Sedaj ta ista vlada, ki sama ravna v nasprotju z določili OECD, pravi,
               da je ta dokument, ki ga je ona torej sprejela, na podlagi teh načel.</p>
               <p>Naprej. "S tem strategija upravljanja predstavlja temeljni dokument za zagotavljanje
               neodvisnega, strokovnega, učinkovitega upravljanja in ločitev funkcije od države kot
               lastnice kapitalskih naložb, s čimer se preprečuje nasprotje interesov." To imate v
               uvodu, hkrati pa s tem dokumentom vlada de facto ustavlja privatizacijo. Torej, po
               eni strani pravi, da bo s tem dokumentom ločila in preprečila nasprotje interesov
               vlade kot lastnice in kot upravljavca, hkrati bo pa privatizirala samo 14 % državnega
               premoženja – tistega, ki še imamo.</p>
               <p>In naprej. V tej študiji ugotavlja, da v primerjavi z državami – oziroma tem gradivu
               OECD – v Sloveniji izstopa predvsem finančni sektor, ki predstavlja 33 % vrednosti,
               povprečje v državah OECD pa je 24 % in doda "…, temveč tu ne prevladujejo banke,
               temveč v glavnem zavarovalnice in pokojninske družbe". Torej ugotavlja, da zaradi
               državnega lastništva v zavarovalnicah Slovenija presega merila, ki so nek
               verodostojen argument za to strategijo OCED, hkrati pa Zavarovalnico Triglav umešča
               med strateške investicije. Torej gre sama sebi v nasprotje.</p>
               <p>In naprej. "Delež kapitala družb, v katerih ima država večinske deleže po podatkih
               Umarja, vključno z družbami, s katerim ima država več kot četrtinski delež, znaša 30
               %. S tem se Slovenija uvršča med tiste države OECD, ki imajo najvišji delež družb v
               državni lasti …" Še enkrat poudarjam, da bo slišala tudi prazna klop, "s tem se
               Slovenija uvršča med tiste države OECD, ki imajo najvišji delež družb v državni
               lasti." To je iz vladnega gradiva, iz strategije, ki jo imamo danes. Nismo tega
               napisali mi, to je napisala vlada. Zraven pa predlaga privatizacijo 14 %. Pa poglejmo
               to tabelo. Švedska, ki se rada postavi v Sloveniji kot neka varuhinja sociale,
               socialne države, na nek način tudi državnega lastništva, ima 8 %. Grčija, ki bo
               morala oblikovati 50-milijardni sklad za prodajo državnega premoženja – ali veste,
               koliko ima? 5 %! Slovenija pa 30 %, največ med vsemi državami članicami. In kaj je
               vladni ukrep – strategija, ki privatizira samo 16 %! Vse ostalo z raznimi
               malverzacijami ohranja v glavnem na ravni, kakor je, tiste, ki noče prodati, jih pa
               še dodatno zakomplicira, s tem da ne dopusti osrediščenja lastniških deležev.</p>
               <p>Tu prihajamo potem na to Zavarovalnico Triglav. Ali ni to zanimivo? Minister za
               finance jasno pove, da Zavarovalnica Triglav ni strateška investicija in da ni
               nobenega razloga za to. Potem pa nekaj tednov za tem to preberemo v tej strategiji.
               In potem tu državni sekretar brani to. V tem dokumentu, ki ga je pripravila vlada,
               piše, da v državah OECD državno lastništvo v družbah utemeljeno v naslednjih
               primerih; naravni monopol, prvotni operater, nepopolne pogodbe, industrijska politika
               in razvojne strategije. Niti enega od teh argumentov ne izpolnjuje Zavarovalnica
               Triglav! Še več, enako vlada, torej pripravljavci te strategije, v točki 2.2.5
               Strategija zavarovalništva zapišejo: "Strategija za sektor zavarovalništvo ugotavlja,
               da je v skupini največjih evropskih zavarovalnic država le izjemoma prevladujoč
               lastnik zavarovalnic …" Le izjemoma prevladujoč lastnik zavarovalnic! Potem pa meni
               nič, tebi nič pride s tem predlogom, kjer je Zavarovalnica Triglav državno lastništvo
               oziroma strateška naložba.</p>
               <p>Gospod Jurša je prej razlagal, da je našteval niz razlogov za to. Od smernic OECD ni
               navedel nobene. Je pa res, da je navedel, da Zavarovalnica Triglav sponzorira
               nogometna društva, balinarska društva, verjetno tudi kakšno društvo za duševni razvoj
               ali pa kaj takšnega. Ampak poslušajte, ali je to razlog, ki naj nam, zakonodajalcem
               upraviči prestavitev Zavarovalnice Triglav med strateške naložbe? Če za gospoda Juršo
               je, za mene, oprostite, ni! Kajti namen zavarovalnice je sklenitev zavarovanj,
               sklepanje zavarovanj in vodenje svojega biznisa, zato da postane nek voditelj
               zavarovalništva v regiji. Če pa mora vsako leto dati toliko in toliko davka, s
               tiskanjem dividend, ker je pač tam neka luknja v proračunu, hkrati zagotoviti denar
               za pokojninsko blagajno, potem pa je res tisto, kar pravijo, da nekateri razumejo
               državna podjetja kot bankomate za zagotavljanje svoje politične platforme in za
               zagotavljanje, ne vem, branjenje svojih interesov.</p>
               <p>Dovolite mi, da se sprehodim še do dokumenta Evropske komisije, do poročila o državi
               Slovenija 2015. Omenjam ga iz enega preprostega razloga. Zato ker je argumentacijo,
               ki je v tej strategiji navedena, Vlada Republike Slovenije vzela ravno iz tega
               dokumenta. Če boste gledali grafe, so copy-paste iz tega dokumenta. Ampak iz
               ugotovitev, ki jih ta dokument Evropske komisije podaja, pa Vlada Republike Slovenije
               daje čisto nasprotni odgovor. Glejte, ta dokument Evropske komisije pravi, da
               podjetja v državni lasti ali pod državnim nadzorom še vedno predstavljajo znatna
               fiskalna tveganja. Mi smo ravnokar dokapitalizirali banke, po mnenju Evropske
               komisije državno lastništvo - na konkretnem primeru Slovenije – pomeni dodatna znatna
               fiskalna tveganja, vlada pa pride s 14 % kot odgovor.</p>
               <p>In naprej. Podjetja v državni lasti ali pod državnim nadzorom so manj produktivna kot
               primerljiva podjetja v Sloveniji in drugih državah Srednje Evrope. Tega nisem rekel
               jaz, tega ni rekla SDS, to je rekla Evropska komisija v dokumentu, ki ga ima Vlada
               Republike Slovenije kot podlago za pripravo strategije. Naprej, podjetja v državni
               lasti ali pod državnim nadzorom so med podjetji z najvišjo stopnjo zadolženosti v
               primerjavi s primerljivimi podjetji v Sloveniji in drugimi državami Srednje in
               Vzhodne Evrope. Spet enak avtor. In naprej, podjetja v državni lasti ali pod državnim
               nadzorom so v primerjavi s primerljivimi podjetji v zasebni lasti v Sloveniji in v
               drugih državah Srednje in Vzhodne Evrope manj učinkovita pri uporabi svojih sredstev.
               A kljub temu da je vlada to prebrala, trmoglavi s svojo nestrategijo naprej.</p>
               <p>Da zaključim. V tem istem dokumentu bom prebral prvi stavek: "Vpletenost države v
               gospodarstvo je še vedno velika ter je imela od začetka krize znatne fiskalne in
               gospodarske posledice za Slovenijo v vrednosti več kot 13 milijard evrov." Več kot 13
               milijard evrov pomeni 3 sanacije bančnega sistema, kot smo jih opravili pred
               nedavnim. Državno lastništvo. Državno lastništvo – trikrat bančne sanacije. To je 85
               evrov v obdobju od leta 2008 do danes vsak mesec za vsakega od dveh milijonov. To je
               neposredni učinek nacionalnega interesa. Če pa ta znesek preračunamo samo na tiste,
               ki delajo, 800 tisoč, je pa to 210 evrov. In spoštovani Desus – samo 2 predstavnici
               sta ostali v parlamentarni dvorani – spoštovani Desus, vi, ki se borite za te najbolj
               ogrožene, ali pa, recimo, spoštovani SD – kjer nobenega ni, razen predsedujoče, ki
               opravlja svojo funkcijo. Poglejte, 210 evrov za nekoga, ki ima minimalno plačo, je
               več kot tretjina plače. Cena nacionalnega interesa od leta 2008 naprej je torej bila
               za vsakega od njih 210 evrov na mesec. To je cena državnega lastništva, to je cena
               slabega upravljanja. Ne po mojem mnenju, po mnenju poročil Evropske komisije. Vi pa
               tu želite status quo in prolongiranje te situacije še naprej, da bo – kaj? Čez
               naslednjih 7 let ta strošek še dodatnih 210 evrov?</p>
               <p>Poglejte, govoriti o strategiji upravljanja državnih naložb in potem priti s
               predlogom, da se bo država poskušala razlastniniti samo v 14 % teh naložb, je
               nevredno besede strategija, je popolnoma nestrateški dokument, je v nasprotju s tem,
               kar priporoča Evropska komisija, in kot znam razbrati, bo očitno ta strategija vezana
               zgolj na soglasje in glasovalni stroj vladajoče koalicije ob in o zadevi, ki pa je v
               lasti, spoštovani, vseh nas, državljank in državljanov.</p>
               <p>Gre torej spet za eno preglasovanje vladajoče koalicije za neko skupno dobro, ki pa
               na podlagi te strategije ne bo oplemeniteno. Hvala lepa.</p>
            </sp>
            <sp xml:id="SDZ7-Redna-10-2015-07-13.sp99">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima gospod Tilen Božič. Izvolite.</p>
            </sp>
            <sp xml:id="SDZ7-Redna-10-2015-07-13.sp100">

               <speaker>TILEN BOŽIČ (PS SMC):</speaker>

               <p>Hvala za besedo.</p>
               <p>Iz današnje razprave nekako izhaja, da to strategijo res nujno potrebujemo. Eden
               izmed razlogov je ravno ta, ki je ključen, in to je, da se zagotavlja enoten signal
               politike, kaj sploh hočemo. Ker če imamo na eni strani take variante, da bi se država
               dodatno zadolžila, povečala kapital, da se družbe razvijejo, morda iz njih naredila
               celo zadruge, imamo potem na drugi strani to, da bi pa vse prodali oziroma pretežni
               del prodali, in tu se pojavi vprašanje tistih, ki te družbe nadzorujejo, in tistih,
               ki te družbe upravljajo. Kaj bo z njimi? Se pravi, kako naj pripravijo srednjeročni
               načrt, kako naj pripravijo dolgoročni načrt. Kaj bo z njimi? Ali lahko pričakujejo
               nek kapital od države, da se bodo lahko razvijali? Ali lahko pričakujejo, da se jim
               ne bo pobralo ravno vseh dividend, da vseeno nekaj ostane za razvoj? Ali lahko
               začnejo iskati neke strateške partnerje? Ali se začnejo pripravljati na prodajo? Kaj
               naj delajo samo s seboj?</p>
               <p>Dejstvo je, da dejansko, ko se družba odloči za prodajo, to traja običajno dve do tri
               leti. V tistem času, včasih se celo upravo menja v ta namen, ampak v tistem času
               uprava dela ravno to, pripravlja se na prodajo. V tistem času se ne ukvarja s
               strateškimi zadevami, ukvarja se s kratkoročnimi zadevami: kako izboljšati tiste
               kazalce, ki bodo povečali ceno takšnemu podjetju, kako prodati tisto, kar eventualnih
               investitorjev oziroma kupcev ne zanima, se pravi, ne vem, počitniške kapacitete, to,
               ono, tretje … Se pravi, ne ukvarjajo se s tistim, kar je njihova osnova na srednji in
               dolgi rok, in to je posel.</p>
               <p>Zaradi tega je še kako pomembno, zaradi stabilnosti, da je strategija pripravljena,
               sprejeta, da vsi nekako vedo, v katero smer se bo šlo. Pri tem mislim, da smo vseeno
               naredili nek zelo dober korak: je 16 kriterijev, vsak ima nekako svojo težo, na
               podlagi teh je prišlo do razvrstitve. In večkrat je bilo rečeno, da je teh podjetij,
               se pravi 46 portfeljskih, 21 pomembnih, 24 strateških. Prej je bilo tu govora,
               pomembna ali nepomembna in tako naprej. Vsa podjetja so pomembna v tej državi. Konec
               koncev prinašajo delovna mesta, prinašajo nek družbeni proizvod, prinašajo
               financiranje socialnih, drugih blagajn in tako naprej. Ampak na tem mestu je bilo
               treba nekje potegniti črto in se odločiti, kaj je za nas strateško, kaj je pomembno,
               kaj je portfeljsko. Se pravi, ni strateškega pomena ali pomembna za to državo, da bi
               morali to držati, ampak da bi verjetno nekdo drug s tem boljše upravljal, da bomo
               tudi del izkupička, ki ga dobimo nazaj, namenili za to, da odplačamo posojila, da v
               končni fazi pridemo do tega, da ne bo več 13 % našega proračuna, državnega,
               predstavljajo plačilo obresti, kar je po drugi strani pa razvojni problem.</p>
               <p>Potem če gremo naprej, tu je bilo dosti govora o enem takem vprašanju, ali je to
               enostavno; potem, ali bi bilo mogoče bolj na hitro to narediti, ali bi lahko to
               boljše naredili. Kar se tiče enostavnosti, do sedaj taka strategija ni bila sprejeta
               kljub številnim trudom marsikoga, tudi tisti, ki ste v tej dvorani, kolikor nas je še
               ostalo, in je bilo ugotovljeno naslednje. Da se je – ne boj, ampak mesarsko klanje –
               dogajalo že dejansko pri vsakem posamičnem podjetju. Že o tem, ko so se pogovarjali –
               ne o tem, kako bi ga upravljali, kako bi izboljšali upravljanje, ampak zgolj o tem,
               ali ga prodamo ali ga ne prodamo. Na ta način smo prišli tudi do drugega seznama,
               ampak tistih 15 podjetij, ko se potem govori, da se tukaj kupčka in tako naprej. Ne
               vem, za tistih 15 podjetij je zadeva nekoliko drugačna. Kar se tiče SMC smo pa jasno
               povedali, mi takih zadev ne jemljemo lahkotno. Ko se nek državni vrh za nekaj odloči,
               ko se ta državni zbor za nekaj odloči, je treba za tem stati. In tako upam, da bo
               tudi v prihodnje. Tudi zaradi tega konce koncev ta strategija.</p>
               <p>Potem v zvezi s tem, ali bi bilo mogoče bolj na hitro ali je to enostavno, je tudi,
               mislim da, kolega Jurša omenil strah, kaj se bo dogajalo z državnim premoženjem.
               Najslabše pri tem, je da zaidemo v nek krč iz tega straha, da ne naredimo nič.
               Posledično vrednost takih podjetij pada, vodstva teh podjetij ne vedo, kaj se bo z
               njimi dogajalo in na kaj lahko računajo od nas. In če si nobeden nič ne upa in se ne
               sprejme strategije, potem nekako zaidemo v neko polje, ko bomo res iz leta v leto
               lahko gledali, kako siromašimo to državno premoženje in na koncu iz tega premoženja
               dejansko ne bo ostalo nič.</p>
               <p>Kar se tiče omenjene tudi revizije čez eno leto, da se strategija ne more tako na
               hitro spreminjati. Se strinjam popolnoma, strategija se ne more na letni ravni
               spreminjati, ampak finese, se pravi, če se ugotovijo neke zadeve, ki jih je treba
               urediti, se pa morajo spreminjati, redno tudi osveževati. Morda bomo takrat dopolnili
               z nekimi dodatnimi cilji itn. Prvi korak, to, da se razvrsti, kaj je pa strateško,
               kaj je pomembno in kaj je portfeljsko, je narejeno. Dejstvo je, da bo pa vsaka
               strategija – verjetno, vsaj upam –, tudi z naše strani boljša. Ta pa trenutno, kot
               je, mislim, da en kolega že povedal, najboljša, saj je konec koncev prva in edina in
               sploh nobene druge do sedaj še ni bilo.</p>
               <p>Če grem naprej na nekaj zadev, kar se tiče komentarjev, ki so bili dani, predvsem to,
               kar se tiče projektnega sodelovanja, da ga ni – mislim s strani kolegov iz Združene
               levice. Vseeno mislim, da smo pri določenih zadevah tudi z njimi sodelovali, tudi pri
               projektu, tako imenovanem LGBT, kako smo tisto peljali. Mislim, da če SMC pri tem ne
               bi stopil zraven, pa marsikdo drugi še, verjetno do tistega rezultata, ki so si ga
               nekako želeli, ne bi nikoli prišli, vsaj ne v tej konstituciji. Potem, če gremo
               pogledat naprej, kar se tiče dostojnega / nerazumljivo/, pa mislim, da smo solidno
               sodelovali z marsikom v tem državnem zboru, kar enako velja tudi za fiskalno pravilo
               itn. Teh zadev ni malo, ko smo dobro sodelovali skupaj. Je pa res, da včasih je te
               volje več, včasih je te volje manj, ne more biti pa to podlaga za tisti – na Obali
               oziroma na Primorskem imamo en zelo dober bend Zmelkoow, ki ima komad Zlata ribica.
               Ne morete iti enkrat "okoli bučke in to je nov svet", kot govori njihov refren.
               Stvari – sodelujemo, delamo, ne more se tega vsakič sproti pozabiti, vsakič, ko je
               neko nov projekt, znova začeti nekih napadov, čeprav smo še včeraj zelo dobro
               sodelovali.</p>
               <p>Potem je bilo govora o teh strankarskih podjetjih pa o bankomatih itn. Mi, kar se
               tiče SMC pa mene tudi, smo najmanj časa tukaj v politiki in ena izmed ključnih zadev,
               ki bi si jih želel, je to, da tisti, ki razpolagate s temi podatki, pridete z njimi
               na dan. Ne nazadnje, če veste za to, je lahko v določenih primerih tudi kaznivo
               dejanje in glede na funkcijo, ki nam pripada, smo dolžni naznaniti tako dejanje, ne
               samo tako, da malo govorimo naokoli ali pa si izmišljujemo pa nekaj na pamet
               govorimo. Če nekdo ve za nekaj takega, konkretnega, mora to izpostaviti, povedati in
               z velikim veseljem mislim, da bomo tudi tukaj v tem državnem zboru to podprli.
               Mislim, da tudi SMC jasno stoji na stališču, če se take stvari dogajajo, jih je treba
               razkriti, rešiti in priti do nekega epiloga. Ne v smislu tega, da se to samo na nekem
               blogu znajde, ampak epiloga v sodnem smislu in da se dejansko razkrije. Saj imamo, če
               gremo po abecedi, da gremo od Abanke do Slovenskih železnic, pa pogledamo, v kakšno
               polje naj bi karkoli spadalo oziroma če ima kdo kakšne informacije, naj tudi z njimi
               gre na dan.</p>
               <p>Glede na to, da se pogovarjamo sedaj tudi o teh amandmajih, moram priznati, da teh
               amandmajev sam ne bom podprl. Razlogi so sorazmerno enostavni. Kar se tiče prvega,
               glede tega, da naj bi vključili notri petnajst podjetij, to gremo potem v tisto smer,
               ki je bila, mislim da, že objavljena na drugi strani. Pač pripravljamo teren za nov
               škandal. Kar se tiče tega točkovanja, mislim, da je sicer to popolnoma v redu,
               legitimno, da nekdo pripravi svoj predlog točkovanja, vendar glede na tisto, kar sem
               sam preštudiral in tudi na čemer smo delali s SMC, se s takimi spremembami ne
               strinjam. Se pravi, vztrajam pri tistem točkovanju, ki smo ga dali sami. Tudi kar se
               tiče te pripojitve Banke Celje na banke VIP – to še ni dejstvo. In zadev, ki še niso,
               se pravi, na nek način udejanjene, se pravi, v nekem sodnem registru objavljene, jaz
               mislim, da ni primerno, da jih dajemo v neki polobliki v strategijo.</p>
               <p>Še zadnja morda zadeva – mislim, da s strani Vrtovca –, da še ne vemo, kaj bi počeli
               s temi podjetji, oziroma da nam ni še nič kaj jasno. Sedaj, najprej smo rešili tisti
               del, ki sem ga rekel, se pravi, lastniški del. Strategije do sedaj ni bilo. Manjkajo
               marsikatere še druge strategije. To bo treba sedaj pripraviti in mislim, da bi si vsi
               želeli, tudi v SMC, pa še kdorkoli drug tukaj, da bi bila marsikatera izmed teh
               strategij pripravljena v tistem času debelih krav, ko se je dalo nekatere stvari
               lažje narediti, ko je bil lažji politični konsenz. Mi delamo v nekih časih, ki niso
               toliko prijetni, pa vendar, pripeljali bomo to, kar smo obljubili tudi v koalicijski,
               to strategijo do konca.</p>
               <p>Zahvaljujem se vsem tistim, ki nas boste pri tem podprli. Istočasno se tudi
               zahvaljujem marsikateri konstruktivni kritiki, ker mislim, da jih je bilo ne nazadnje
               kar dosti z obeh strani oziroma vseh strani te dvorane. Hvala.</p>
            </sp>
            <sp xml:id="SDZ7-Redna-10-2015-07-13.sp101">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima gospod dr. Bojan Dobovšek. Izvolite.</p>
            </sp>
            <sp xml:id="SDZ7-Redna-10-2015-07-13.sp102">

               <speaker>DR. BOJAN DOBOVŠEK (NeP):</speaker>

               <p>Hvala. Spoštovani vsi, ki spremljate to sejo!</p>
               <p>Kot vidimo, sama strategija ima cel kup pomanjkljivosti in je tudi po mojem mnenju
               nedodelana, zato bi bilo potrebno uvesti marsikatero spremembo. Če pogledamo, kaj so
               glavna izhodišča, bi lahko rekel, da moramo odgovoriti, kam hočemo in kaj bomo s
               sredstvi, ki jih bomo tako pridobili. To je tisto, kar je strateško. Če pogledamo
               smernice OECD, lahko vidimo, da nikjer ne govori o tem, da se mora država umakniti iz
               lastništva, vendar zagovarjajo, da moramo imeti kvalitetno upravljanje in da moramo
               slediti načelu korporativnega upravljanja. Zdaj, če si vse skupaj v širšem kontekstu
               pogledam, vidim, da smo začeli graditi samo zadevo nekje na sredini: nimamo izdelane
               razvojne strategije Slovenije in nimamo razdelanih politik, na katerih slonijo
               strategijo, npr. politika do industrijskega razvoja in politika poslovodenja.</p>
               <p>Glavne pomanjkljivosti so že bile nekatere izpostavljene, jaz bi izpostavil zaveze,
               in sicer zaveze upravljavcev, zaveze nadzornikov in pa zaveze izvajalcev. Če grem
               naprej, nejasna in netransparentna so merila uspešnosti. Če se primerjamo z Evropsko
               unijo in državami, kako bomo to uspešnost merili in kaj je s sklepanjem mednarodnih
               zavezništev, kajti vemo, da vse, kar se v majhni Sloveniji dogaja, je nujno vezano na
               evropski prostor.</p>
               <p>Če pogledam funkcije, ki so glavne, so to funkcije lastništva in pa funkcije
               upravljanja. Omenjeni so bili skandinavski modeli, tukaj izhajam, recimo, iz držav,
               kot so Norveška in Islandija, kjer je poglavitno to, kakšne osebe so postavili na te
               funkcije. Vse je odvisno od oseb in ali jim zaupamo. Ljudje v teh državah jim pač
               zaupajo. Temeljni cilj pa je, da se poviša standard ljudi. In tem zavezam moramo
               slediti. Zdaj, sprašujem se, če je to strategija upravljanja in če pogledam dve
               podjetji, Telekom npr. pa Aerodrom Ljubljana, ki sta nosili velike dividende, in če
               gremo na strategijo upravljanja, bi pričakoval, da okrepimo funkcijo upravljanja v
               teh podjetjih in imamo čim boljše dividende, kajti to se bo potem poznalo na
               standardu ljudi.</p>
               <p>Če zaključim, manjkajo nam politiki. Mi smo tisti, ki moramo kreirati politike in
               Slovenija kot takšna v veliki meri proizvaja produkte, ki jih ne potrebujemo in jih
               poceni izdelujejo in prodamo poceni v razvite države, iz razvitih držav pa uvažamo
               produkte, ki jih nujno potrebujemo, po visokih cenah. Upam, da se bo to spremenilo.
               Hvala.</p>
            </sp>
            <sp xml:id="SDZ7-Redna-10-2015-07-13.sp103">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima gospod Marko Ferluga. Izvolite.</p>
            </sp>
            <sp xml:id="SDZ7-Redna-10-2015-07-13.sp104">

               <speaker>MARKO FERLUGA (PS SMC):</speaker>

               <p>Hvala za besedo.</p>
               <p>Iz današnje razprave je jasno to, da imamo vsi neke določene pomisleke in določene
               dileme in gre za to, da je ta strategija ena od takih zelo pomembnih zadev za celo
               Slovenijo. Ne smemo pa pozabiti naslednjega dejstva, da je to prvič; prvič, da smo
               dobili neko tako delo v 25 letih naše Slovenije, da imamo opredeljene vsaj neke
               kriterije, neka izhodišča, neko razvrstitev naložb, ki so pomembne, obenem da je dana
               neka usmeritev, kaj si želi ta naša država, da bi imela neko osnovno orodje za to, da
               bi bila aktivna in odgovorna obenem. Zakaj to govorim? Lahko smo kritični, lahko se
               očita, da gre za razprodajo ali da ne gre za razprodajo, lahko se očitajo raznorazne
               stvari, lahko smo negativistični do vsega tega, ampak ne smemo iti mimo tega, da je
               to neka osnova, na kateri je mogoče delati, na kateri je mogoče vse to državno
               premoženje, ki ga je še ostalo, nekako razvrstiti in imeti nek pregled. Ne smemo se
               zadovoljiti s tem, da stojimo na mestu, da mencamo, ker današnji svet je dinamičen.
               Mislim, da je to korak naprej. Jasno, moramo biti kritični, moramo popraviti določene
               dele. In če živimo v tem svetu, ki je izredno hiter, izredno se spreminja, tudi jaz
               ne vidim problema v tem, če opazimo pri tej strategiji, da so določene smeri,
               določene smernice napačne, da se jih popravi. Osnovni namen vsega tega je pa tudi, da
               se dvigne nivo korporativnega upravljanja, kar pozabljamo, ker pri nas te kulture
               dejansko ni bilo ali pa ni bila upoštevana do določene mere, kot bi morala biti. In
               gre tudi za to, da bo država skozi ta dokument poskušala povečati donos kapitala, kar
               ni zanemarljivo, in učinkovitost razpolaganja z naložbami.</p>
               <p>Naj zaključim. Kar je napisano v tem dokumentu, so zadeve, ki kažejo smernice in
               usmeritve, zato jih je treba tudi tako jemati, da olajšajo vodilnim delovanje z
               njimi. In z jasno, vnaprej opredeljeno lastniško politiko odpadejo potrebe po
               poseganju Vlade v tekoče zadeve upravljanja družb s kapitalskimi naložbami in na
               koncu koncev se uspešnost upravljanja meri periodično, glede na dosežene vnaprej
               postavljene cilje, kar je tudi nedvomno pomembno. Zato podpiram ta dokument in
               ponavljam, treba ga je popraviti, treba ga je dodelati, vendar mislim, da je to neka
               osnova, na kateri lahko gradimo. Hvala.</p>
            </sp>
            <sp xml:id="SDZ7-Redna-10-2015-07-13.sp105">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima gospod mag. Andrej Šircelj. Izvolite.</p>
            </sp>
            <sp xml:id="SDZ7-Redna-10-2015-07-13.sp106">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>No, jaz imam drugačno mnenje kot nekaj predhodnikov in kolegov, da se bo s to
               strategijo karkoli spremenilo in da se bo na podlagi tega, če bo Državni zbor sprejel
               ta dokument, kaj spremenilo. Nič se zaradi tega dokumenta ne bo spremenilo. Prav tako
               je danes zabloda o tem, kot nekateri pravijo, da lastništvo danes ni urejeno.
               Lastništvo je danes popolnoma urejeno. Država je lastnica in država je s tem tudi
               skupščina. In ve se, kdo tako imenovano državo, o kateri se govori, za katero je
               verjetno pri poslušalcih, gledalcih in tako naprej nekoliko neopredeljen ta pojem,
               kdo zdaj dejansko tu upravlja. Ve se, da upravlja na koncu Vlada Republike Slovenije,
               če je tako določeno. Ve se, da so s strani države pooblaščene določene družbe. Še
               danes jih imamo, bile so Kad, bil je Sod pa posebna družba za upravljanje in tako
               naprej. In problem teh družb je bil, da so v nasprotju govorile; ena je odločala za
               prodajo, druga je odločala proti prodaji, pa obe družbi sta bili državni, pa obe
               družbi sta imeli nek delež v nekem podjetju. Tako je tudi danes vse opredeljeno in
               definirano in s tem dokumentom se glede tega kaj dosti ne bo spremenilo.</p>
               <p>Dejstvo je tudi, da je bilo v preteklosti vse opredeljeno in navsezadnje smo imeli
               tudi v preteklosti neko strategijo upravljanja, privatizacije in tako naprej. Ena
               izmed teh strategij se je imenovala Strategija nacionalnega interesa. Ta nacionalni
               interes, za katerim "so stali" določeni ljudje, ki so določali ta nacionalni interes,
               ta je dejansko povzročil to, da smo ugotovili, da imamo v državi slabo upravljanje,
               da so postopki netransparentni, da je zaradi tega država Slovenija v slabšem
               položaju, da se tujci izogibajo Slovenije pri vlaganjih in tako naprej. In ta
               nacionalni interes obstaja že dolgo.</p>
               <p>Morda je najbolj prišel do izraza tako, da se je začel v neki novi dobi, v razvoju
               države in tako naprej, ko je šlo za tako imenovano privatizacijo pivovarn Union,
               Laško in tako naprej. Takrat se je pokazal ta nacionalni interes v vsej svoji
               veličini in politiki, ki so stali za tem nacionalnim interesom, kamor nas je ta
               politika nacionalnega interesa tudi pripeljala, da je prišlo do tega, da v letu 2011,
               2012, 2013 ni bilo nobenega interesa za to, da bi sploh kdo sodeloval s podjetji v
               Sloveniji. In je bila prva prodaja Mercatorja in potem je bil nacionalni interes,
               kako je treba prodati pod mizo neke delnice oziroma kupiti neke delnice s strani
               državnih podjetij – in to je bil nacionalni interes, recimo, na področju bančništva
               in tako naprej. Takrat seveda ni bil prodan Mercator, ampak je bil prodan tri leta
               kasneje po trikrat nižji ceni, verjetno je bil tudi nek interes in neka strategije
               nekoga. In teh strategij je v Sloveniji bilo v 25 letih, kolikor hočete; parcialnih
               strategij, ki ga je pa seveda vodil, če želite, nek glavni štab v imenu nacionalnega
               interesa. Tukaj so se stranke in strančice seveda polastile tako imenovane državne
               lastnine, preko privatizacije in tako naprej.</p>
               <p>Tako govoriti o tem, da ob vseh teh zablodah 25 let ni bilo neke strategije – pač jaz
               tega ne kupim; bila je strategija, netransparentna, in bila je v imenu neke opcije, v
               imenu neke politike; pač, v tem primeru v imenu leve politike, ki je krmarila s tem
               premoženjem, kakor je pač krmarila, in nas seveda tudi pripeljala tja, kamor smo
               danes. Seveda so potem vsi poskusi narediti to transparentno lastnino bili bolj
               slabi. Tukaj lahko seveda govorimo o ustanovitvi AUKN, pa bolj transparentnem
               poslovanju in tako naprej in tako naprej. Ampak vse je potem nekako zvodenelo ali
               zato, ker pač ni bilo zadosti trdnih temeljev, ali pa zaradi tega, ker je bilo preveč
               interesov in premalo premoženja. In preveč klientelizma, tovariške druščine in seveda
               popolne nepreglednosti.</p>
               <p>Sedaj, bom rekel, smo prišli do nekega dokumenta, ki popiše državno premoženje,
               kolikor ga je še ostalo, ga ovrednoti po knjigovodski vrednosti in reče, to pa je
               zdaj to. Poleg 15 podjetij, ki jih že dejansko imamo, razvrsti podjetja v strateška,
               pomembna in portfeljska. Vsi nekateri moji predhodniki, seveda govorijo; recimo, Uroš
               Prikl govori o tem, kako politika s tem nima nič. Hkrati je pa zaradi tega, da je
               prišla Zavarovalnica Triglav med strateške naložbe, skoraj razpadla koalicija. Ker je
               Desus kot član koalicije zahteval, da bo Triglav strateška naložba. Ne kriteriji, ne
               neki strokovni kriteriji in ne kriteriji, ki jih je določalo Ministrstvo za finance
               in tako naprej. Ne, izven kriterijev je Zavarovalnica Triglav strateška naložba,
               izven vseh teh kriterijev ali pa so kriterijem ta merila malo prilagodila. Ne
               govoriti o tem, da tukaj ne gre za vpliv politike. Jaz o tem zdaj ne bi govoril, če
               ne bi bilo tam na drugi strani zaklinjanje v to, kako je zdaj to nepolitično in kako
               je zdaj transparentnost in kako bomo vse to delali. Ampak, ker predstavniki Desusa
               govorijo, kako je to vse nepolitično, hkrati pa bi skoraj koalicija razpadla zaradi
               tega. Tako jaz v to ne verjamem in tukaj pač želim biti osebno konsistenten, ne pa na
               eni strani govoriti o nepolitičnosti, po drugi strani pa ravno sprejemati politične
               odločitve, zato da je nekaj sprejeto. Tako to dejansko ne pije vode.</p>
               <p>Drugo vprašanje je, kako smo upravljali s to državno lastnino – tisti, ki so imeli
               nacionalni interes. Slabo! Slabše v primerjavi z upravljanjem istovrstnih podjetij v
               nekih drugih državah, primerljivih zahodnoevropskih državah. Zakaj slabo? Zaradi
               netransparentnosti, zaradi tega, ker so bila tudi ta politika predmet, ki so bila
               črpana na različne načine, s katerimi dobički od teh podjetij ali prihodki so se
               financirali določeni politični projekti, politične stranke, in seveda to je bilo
               netransparentno. In zakaj se ni že pred 20 leti sprejela strategije? Ker ni bilo
               interesa in ker je bila politika nacionalnega interesa. To je bila glavna strategija
               20 let. In zakaj se še danes oklepamo državne lastnine, zakaj še danes vsi rečemo in
               navsezadnje rečete, glejte, državna lastnina, to je pomembno, država mora imeti
               strateško lastništvo in tako naprej? Zaradi tega, ker to še vedno obstajajo jasli za
               določene interese, netransparentne, klientelistične, tovarišijske in tako naprej, da
               se bo dobilo nekaj od teh podjetij. Ne dobilo v smislu, bom rekel, sploh mi ni treba
               dati nekega denarja, ampak nekdo nekoga tam pozna, neka službica tukaj in tam in tako
               naprej. Zaradi tega, ker če pride tujec, če pride privatni, domači zasebni lastnik,
               potem njemu ni treba več poslušati, potem je on lastnik in njemu ni treba poslušati
               politike. Če pa je to v državni lastnini, ja, mora pa direktno se vseeno odzvati na
               klic ministra, ali predsednik uprave, ali predsednik nadzornega sveta. Tujcu pa ni
               treba dvigniti telefona zaradi tega ali pa domačemu zasebnemu lastniku tudi ne, ker
               ni obremenjen navsezadnje s tem. Sploh ni treba, da izvrši tisto, kar mu nekdo reče,
               ker navsezadnje je minister ali predsednik vlade zastopnik te državne lastnine – ali
               pa državni sekretar, vseeno, ne mislim nobenega osebno tukaj. Tako se je to
               poslovalo.</p>
               <p>Tako s tega zornega kota seveda potem postanejo merila subjektivna in poslovanje
               netransparentno in dejansko postane do tega, da imajo nekateri, tudi nekatere
               politične stranke, nekatere skupine, lobistične skupine, več od tega podjetja; ker
               več oglašuje na državni televiziji, na primer, ali pa na državnem radiu in tako
               naprej. To je vse potem povezano. Tako je seveda zdaj vprašanje, ali bo zaradi tega,
               ker imamo ta papir, kaj drugače. Nič drugače ne bo! Nič drugače ne bo. Bo pa nekaj
               drugega, zmeda bo večja. Zmeda bo – zakaj? Zaradi tega bo zmeda, ker enostavna se ta
               vlada trudi, da bi v Slovenskem državnem holdingu, pa zdaj bo upravljavec, ki zdaj bo
               dejansko lahko tudi prodajalec in tako naprej, da bi ta vlada postavila nove
               nadzornike. To ji pač ni uspelo. Že drugi poskus, mi smo na tej seji sprejeli
               spremembo dnevnega reda, in to je imenovanje nadzornikov v Slovenski državni holding.
               Tukaj pač vlada nima srečne roke, tukaj pač vlada, zgleda, težko to naredi.</p>
               <p>Potem so bila tukaj tudi vprašanja, kaj bo ta vsemogočna država in državna podjetja
               kaj bodo naredili. Ali bodo zaradi tega več zaposlovali? Trenutno morda res, ker bo
               to politični imperativ, da bodo zaposlovali neupravičeno oziroma brez kakršnekoli
               ekonomske ali gospodarske potrebe po dodatnih zaposlitvah. In seveda, sindikati bodo
               lahko bolj pritiskali, ne samo na nadzornike, direktorje in tako naprej, ampak bodo
               lahko pritiskali tudi na ministre, da je treba bolj zaposlovati, več zaposlovati in
               tako naprej – na kratki rok. Na srednji rok pa bo treba to dokapitalizirati, kot
               banke; takrat pa bodo davkoplačevalci plačali za vse to. In verjetno bodo te
               zaposlitve netransparentne in tako naprej.</p>
               <p>Tako mislim, da tukaj s tem papirjem, kot je rekel kolega Ferluga, jaz pravim
               dokumentom, se kaj dosti ne bo zgodilo, pravzaprav nič. To, da smo mi razvrstili ta
               podjetja med strateška, pomembna in portfeljska, se ni zgodilo še nič. In dokler SDH
               ne bo deloval, pač, vlada hoče imeti nove nadzornike, z novimi nadzorniki – tudi nič.
               Ne rečem, da SDH danes ne deluje. SDH danes ravno tako deluje, pač ima druge
               nadzornike in vladi pač niso všeč ti nadzorniki, zato jih sedaj menja. Ne vem, zakaj
               jih pravzaprav menja. Ker je nov zakon, kakorkoli že, ker jih mora postaviti zaradi
               novega zakona. S tega zornega kota, če pogledamo ne bo nič novega.</p>
               <p>Če pogledamo še drugo zadevo, in sicer ali bodo vsa ta podjetja bolje upravljana.
               Glede na to, da ni ciljev, glede na to, da ni strategije posameznih podjetij, glede
               na to, da ni industrijske politike, glede na to, da pravzaprav tudi ni postavljen
               model korporativnega upravljanja, kar je seveda težko, ker imamo tudi različna
               podjetja – mislim, da ne. Mislim, da se kaj dosti zaradi tega ne bo zgodilo in tudi
               zaradi tega se ne preveč bati, da bo prišlo do kakršnekoli prodaje. Ne govorim o
               razprodaji, zaradi tega ker prodaja se vedno po tržni ceni, če pa je subjektivno
               kakšna cena za nekoga prenizka, je pač prenizka. Vendar kakšnega velikega
               povpraševanja po slovenskih podjetjih, gospe in gospodje, danes ni. Mislim, da jih
               tudi v prihodnje tudi s tako strategijo ne bo kaj več.</p>
               <p>V Slovenski demokratski stranki, kot je bilo že rečeno, tega ne bomo podprli in tudi
               osebno sem mnenja, da ni nobenih razlogov, da bi takšno strategijo podprli.</p>
            </sp>
            <sp xml:id="SDZ7-Redna-10-2015-07-13.sp107">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima gospod mag. Marko Pogačnik. Izvolite.</p>
            </sp>
            <sp xml:id="SDZ7-Redna-10-2015-07-13.sp108">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za dano besedo. Spoštovani državni sekretar, kolegice,
               kolegi!</p>
               <p>Pred nami je v Državnem zboru pomemben dokument Strategija upravljanja državnega
               premoženja. Tukaj smo v Slovenski demokratski stranki razočarani; razočarani smo
               predvsem nad odnosom vlade Mira Cerarja in koalicije, da se ni odločila za korak, da
               koalicijo oziroma opozicijo povabi k pripravi tega dokumenta.</p>
               <p>Dejstvo je, da vlada je odgovorna za upravljanje državnega premoženja, ni pa državno
               premoženje v lasti vlade. Glede na vse obljube pred volitvami, predvsem Stranke
               modernega centra, in potem pozive k sodelovanju z opozicijo, da smo tukaj razočarani
               in da smo pričakovali povabilo k oblikovanju tega dokumenta. Res je, da se je državni
               sekretar s svojo ekipo nekajkrat oglasil v poslanskih skupinah, vendar to je bilo vse
               post festum. Ko sem bral to strategijo, je Slovenska demokratska stranka imela takrat
               vrsto pripomb in vrsto predlogov k izboljšanju tega dokumenta, ampak naredilo se ni
               nič; pač, koalicija vztraja na svojem in v Državni zbor je poslala dokument, kakršen
               je.</p>
               <p>Če bi se opredelil pri klasifikacijah naložb in predvsem pri postopkih prodaje,
               katera podjetja so opredeljena kot strateška, katera so kot pomembna, katera so kot
               portfeljska, bi lahko prišli do zaključka, da se dejansko pomemben del privatizacije
               v Sloveniji ustavlja. Kar pa je zame bolj zaskrbljujoče, je pa predvsem dejstvo, da
               se zaustavlja razvoj slovenskih podjetij. Mi smo večkrat opozarjali, in sicer da
               glavno izhodišče, česa se proda in kaj se ne, bi morala biti predvsem dva kriterija;
               in sicer prvi kriterij stanje javnih financ v Sloveniji in obveznosti, ki jih ima
               Slovenski državni holding po dveh ključnih zakonih, in sicer Zakon o
               denacionalizaciji in Zakon o žrtvah vojnega in povojnega nasilja. In niti ene te
               številke v tem dokumentu ni. V Slovenski demokratski stranki smo tudi na Komisiji za
               nadzor javnih financ in na matičnem odboru, ki je obravnaval ta dokument, opozarjali,
               da s predlagano klasifikacijo Slovenski državni holding likvidnostno ne bo mogel
               poplačevati obveznosti, ki mu jih nalaga ta zakon. To naše opozorilo je bilo
               spregledamo in ne nazadnje tudi predsednik uprave SDH je za kamere povedal, da
               Slovenski državni holding pod predlogom takšne klasifikacije, da bo obstajala velika
               verjetnost, da tekoče iz likvidnostnih sredstev ne bo mogel poravnavati teh
               obveznosti. In ne nazadnje, glavni dokaz za to je tudi to, da je Slovenski državni
               holding pred časom izdal petletne obveznice v višini 100 milijonov evrov.</p>
               <p>Spoštovani državni sekretar, tukaj bi pričakoval vaš odgovor: Kje so bili razlogi, da
               je Slovenski državni holding izdal obveznice? Ali to dejansko pomeni, da je prišlo
               tudi do ugotovitve, da ta klasifikacija tako na kratek kot na srednji rok ne
               zagotavlja tekoče poravnave svojih obveznosti?</p>
               <p>Ta sama klasifikacija – nekateri pravite, da se prodaja preveč. V Slovenski
               demokratski stranki nismo nikdar bili na stališču, da se mora slovensko državno
               premoženje prodajati v celoti. Smo pa za to, da se država postopoma in na pregleden
               način umakne iz podjetij in pa predvsem, da se upoštevata dva kriterija, to pomeni
               obveznosti SDH in stanje javnih financ. Če pogledate, katera podjetja so uvrščena med
               portfeljska, lahko ugotovimo, da gre tukaj za manjše naložbe ali za podjetja, ki so v
               težavah, ali pa za podjetja, ki se prodajajo že neuspešno več kot deset let. Tukaj bi
               rekel, niti enega našega predloga oziroma pripombe s strani koalicije ni bilo
               upoštevane.</p>
               <p>Ta klasifikacija predvideva, da se bo glavnina pomembnih slovenskih podjetij zadržala
               v državnem lastništvu. Kje mi vidimo tukaj problem? Vidimo predvsem v razvoju, kajti
               dejstvo je, da stanje javnih financ govori ravno nasprotno. Slovenija se zadolžuje
               dejansko iz leta v leto, se to zadolževanje povečuje in primer, recimo, že samega
               Telekoma ali Zavarovalnice Triglav, da v primeru, da bo ta podjetja potrebovala
               razvojna sredstva in ne samo razvojna sredstva, če bodo ta podjetja hotela ostati
               konkurenčna, tako kot so danes, bodo morala v prihodnosti vlagati v razvoj, v
               spremembo poslovnih sredstev in tukaj se potrebujejo pa dodatna sredstva. Zanima me,
               spoštovani državni sekretar: Na kakšen način bo država zagotovila razvojna sredstva
               za ta podjetja? Hipotetično v primeru, da se Telekom ne proda, vemo, da Telekom, če
               bo hotel ostati nek player na tržišču, konkurenčen, da bo moral v kratkem ali v
               srednjem roku dobiti približno 300 do 400 milijonov dodatnih sredstev; ali če bo
               Zavarovalnica Triglav hotela se razvijati, bo potrebovala dodaten kapital. Od kod bo
               lahko država pri takšnih zadevah zagotovila sama sredstva?</p>
               <p>Sedaj pri samem dokumentu strategije smo prepričani v SDS, da gre za bistveno
               pomanjkljiv dokument. V tem dokumentu predvsem manjkajo tisti ključni poudarki, in
               sicer: na kakšen način se bodo podjetja prodajala; ali se bo tukaj iskalo strateškega
               partnerja ali se bo iskalo tukaj investicijske sklade; kaj se bo dogajalo s podjetji,
               kjer država ni sama lastnik, ampak so še ostali lastniki zraven; ali se bo država s
               temi lastniki povezovala ali ne, ali bo šla v skupno prodajo, ali bo prodajala zase.
               Na ta vprašanja nismo dobili nikdar nikoli odgovora. Teh odgovorov ni niti v sami
               strategiji. Kaj se bo počelo s kupninami – pomembna zadeva! Kupnine, ki se bodo
               dobile od tistih nekaj podjetij, ki jih boste prodali – čemu bodo namenjena? Ali bodo
               namenjena za zniževanje zadolženosti Slovenije ali za kaj drugega?</p>
               <p>Potem niti ene besede ni glede samih računovodskih usmeritev in računovodskih
               standardov. Velikokrat smo že slišali, da ključni problem podjetij v državnih lasti
               so vrednotenje določenih naložb. Zame je nesprejemljivo, da, recimo, SDH vrednoti
               Krko po svoji metodologiji, Kad jo vrednoti po svoji metodologiji, in to je navaden
               cirkus zaradi zgodb, da si potem eno in drugo podjetje v državni lasti lahko dejansko
               "bilda" bilanco. Najmanj, kar je, bi moralo biti v dokumentu napisano, da podjetja,
               ki jih upravlja Slovenski državni holding, v roku, recimo, pol leta ali enega leta
               vsa preidejo na mednarodne računovodske standarde; tega tu ni. In že v zakonu piše za
               SDH, da mora uporabljati mednarodne računovodske standarde, to drži, ampak ta zakon
               je bil napisan že v času vlade Janeza Janše, kaj pa s podjetji, ki jih SDH upravlja.
               Tega tu ni. Mi smo na to opozarjali in tudi Državna revizijska komisija je na eni
               izmed sej Odbora za finance opozorila na to problematiko.</p>
               <p>Kar je pa vsaj zame osebno največje presenečenje v tej strategiji, je pa razpršeno
               lastništvo. Tu bi res prosil spoštovanega državnega sekretarja, da pove, od kod je
               prišel ta predlog razpršenega lastništva v določenih podjetjih. Ali je prišel s
               strani Ministrstva za finance ali je prišel od nekaterih koalicijskih partnerjev?
               Slišali smo že v eni izmed razprav, da naj bi bil to predlog Socialnih demokratov.
               Poglejte, spoštovani, z razpršenim lastništvom si bomo sami nadeli velik nahrbtnik na
               hrbet, kajti dejstvo je, da bo z razpršenim lastništvom državni proračun in SDH tudi
               v primeru prodaje dobil bistveno nižjo kupnino in ta podjetja nikdar in nikoli ne
               bodo dobila strateških partnerjev. Vendar vem, kje je razlog razpršenega lastništva.
               Razlog razpršenega lastništva je predvsem v tem, da bosta vlada Mira Cerarja in
               koalicija še vedno lahko ohranjali moč in vpliv na upravljanje v podjetjih. Da boste
               lahko postavljali nadzorne svete, da boste postavljali uprave in da boste diktirali
               podjetjem. Ključni razlog razpršenega lastništva je v tem, kajti država bo prišla na
               skupščino in bo lahko izglasovala, kar bo hotela. Pri tem pa greste zavestno v to, da
               bo proračun države, Republike Slovenije, od teh podjetij dobil bistveno nižje kupnine
               kot sicer.</p>
               <p>Strateška podjetja, za katera ste se odločili – prav. Mislim, da ima vsaka vlada
               svoje usmeritve in ima pravico opredeliti, katera podjetja naj bodo strateška. Vendar
               na tak način, da narediš samo en stolpec in rečeš, ta podjetja so pa strateška,
               mislim, da je to bolj kot ne podobno neki slabi seminarski nalogi. Ključna zadeva je,
               da bi morali povedati, zakaj so ta podjetja uvrščena na pozicijo strateških, kar je
               pa najbolj pomembno, kaj bomo s temi podjetji počeli v prihodnosti. In tega niti za
               eno samo strateško podjetje ni napisanega. Ali boste pri teh podjetjih zahtevali, da
               se povečujejo delovna mesta; ali boste pri teh podjetjih zahtevali, da svoj tržni
               delež širijo ali ne; ali boste pri teh podjetjih zahtevali, da prevzamejo kakšno
               konkurenčno podjetje na jugovzhodu Evrope ali kje drugje. Niti ene same besede ni
               zapisane o tem. Ni zapisane jasne dividendne politike. In to je problem.</p>
               <p>Če se vrnem še na to politično kupčkanje, ko je dejansko vsak minister v tej vladi
               dobil svojo strateško naložbo. Tudi Zavarovalnica Triglav in Desus – kje so razlogi?
               Saj je v redu, če jo daste na strateško pozicijo, pozabili ste pa napisati, kakšni
               bodo cilji te družbe v prihodnje, kaj bo Zavarovalnica Triglav počela. Rekli ste, da
               ste jo s tem obranili pred prevzemom Croatie Osiguranja. Ali ste dali mogoče kakšen
               cilj, da bo Zavarovalnica Triglav prevzela kakšno podjetje na jugovzhodu Evrope ali
               kje drugje? Kakšna bo dividendna politika Zavarovalnice Triglav? Kako bo z
               zaposlitvijo v Zavarovalnici Triglav? Niti ene zadeve od teh niste vključili. In če
               ste se že odločili, da jo daste kot strateško, potem bi morali te cilje, ki sem jih
               navedel, tudi izpostaviti: kaj se bo dogajalo, kaj želite s to naložbo narediti? Ali
               je zgolj zaradi tega ta naložba interesantna, ker gre za največji marketinški kolač
               od slovenskih podjetij. Niste bili vključeni z imeni in s priimki, jaz bom samo en
               priimek izpostavil, ki je tesno in globoko povezan z Desusom – Jasnič. In, zgodbe so,
               bi rekel, tukaj jasne, na kakšen način ste zadevo zapeljali. Spoštovani, regulator
               zavarovalnice kot največje tveganje v Zavarovalnici Triglav izpostavlja državno
               lastništvo – AZN. Največje tveganje za Zavarovalnico Triglav predstavlja državno
               lastništvo. Od kod bo Zavarovalnica Triglav dobila denar, če bo želela prevzeti eno
               tuje podjetje? Ali bo pokojninska blagajna dala ali bo ZPIZ dokapitaliziral podjetje?
               Poglejte, v Sloveniji smo bili priča, da smo v zadnjih dvajsetih letih imeli
               izključno dokapitalizacijo na račun sanacije podjetij, ali da smo prej šli v stečaj,
               ali pa da smo naredili kapitalsko ustrezno podjetje – tako pri bankah, pri določenih
               zavarovalnicah, pri industrijskih podjetjih, vsepovsod. Niti ene dokapitalizacije
               danes v Sloveniji državnega podjetja še ni bilo, ki bi bila razvojno naravnana, kot
               bi rekli, prevzeli bomo to in to podjetje in s tem bomo odprli toliko in toliko novih
               delovnih mest. Niti ene.</p>
               <p>Zavarovalnico Triglav izpostavljate kot strateško, spoštovani gospod Jurša, Veste,
               koliko dividend je pokojninska blagajna dobila v zadnjih šesti letih iz naslova
               Triglava? V letu 2009 nič in v teh petih letih potem naprej 57 milijonov. 57
               milijonov iz naslova dividend. Pri milijardah obveznosti. In vi pravite, da bo to
               rešilo pokojninsko blagajno! Prepričan sem, da gre tukaj za osebne parcialne interese
               in za ohranjanje, bi rekel, tega marketinškega kolača. In ne nazadnje, bi rekel,
               večina zavarovalnic po svetu sponzorira tako športne ustanove kot kulturne ustanove
               in daje denar v družbena okolja. Glavni marketinški playerji so in tudi, če bi katera
               druga zavarovalnica prišla, bi verjetno lahko ta sponzorska in donatorska sredstva
               ohranili.</p>
               <p>Ob zaključku bi lahko dejali, zgolj zato če potegnemo črto pod tem, da vlada Mira
               Cerarja pri tej strategiji ni naredila svoje naloge, kaj bo ta strategija prinesla.
               Ta strategija bo prinesla predvsem, da se bo ustavil razvoj slovenskih podjetij in da
               bo imela vlada Mira Cerarja in pa sedanja koalicija SD in DeSUS še večji vpliv na
               upravljanje podjetij, kot ga je imela do sedaj.</p>
            </sp>
            <sp xml:id="SDZ7-Redna-10-2015-07-13.sp109">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima …</p>
               <p>Replika, gospod Franc Jurša, izvolite.</p>
            </sp>
            <sp xml:id="SDZ7-Redna-10-2015-07-13.sp110">

               <speaker>FRANC JURŠA (PS DeSUS):</speaker>

               <p>Hvala lepa za besedo, gospa podpredsednica.</p>
               <p>Mislim, da najmanj v deset do petnajstih točkah povedal, zakaj zagovarjamo, da
               Zavarovalnica Triglav ostane strateška, brez dodatkov. Veste pa, da v celotni
               pripravi gradiva, to lahko zagotovi tudi državni sekretar, je Zavarovalnico Triglav
               bila strateška. S tem, da je bila v nekem delu z dodatkom, da do takrat, dokler
               glasovalnih pravic država in ZPIZ ne bosta dobila nazaj. To je edina stvar, ki je
               bila v dodatku. Tako mi tukaj nismo dejansko tako močno vplivali, kot ocenjujete vi,
               smo pa ponosni, da smo lahko sodelovali pri oblikovanju tega gradiva in da so nas
               tisti, kateri so to pripravljali, tudi poslušali in da smo znotraj koalicijskih
               partnerjev te zadeve tudi uskladili.</p>
               <p>To, da govorite, da Zavarovalnica Triglav ni delila nobenih dividend, jaz vam bom
               povedal: za leto 2009 je zavarovalnica razdelila dobrih 9 milijonov dividend, od tega
               je šlo za ZPIZ 3,15 milijona, za Sod pa 2,52 milijona, v letu 2011 je Triglav
               razdelila 15,9 milijona evrov dividend, ZPIZ je dobil 5,56 milijona in Sod je dobil
               4,65 milijona pa še bi lahko našteval. Tako ta podatek ravno ni točen, katerega ste,
               kolega Marko, vi govorili.</p>
               <p>Kar pa se tiče Jasniča, mislite to na sina Ljuba Jasniča; vi dobro veste, da je po
               kongresu, katerega smo imeli, Ljubo Jasnič zapustil Demokratično stranko upokojencev
               in da ni znotraj Demokratične stranke upokojencev več noben vidni član.</p>
            </sp>
            <sp xml:id="SDZ7-Redna-10-2015-07-13.sp111">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Postopkovno, izvolite, gospod mag. Marko Pogačnik.</p>
            </sp>
            <sp xml:id="SDZ7-Redna-10-2015-07-13.sp112">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za dano besedo. Spoštovani kolega Jurša, poslušajte
               me!</p>
               <p>Povedal sem, da je Triglav razdelil v zadnjih šestih letih 57 milijonov dividend za
               ZPIZ in da to v primerjavi z obveznostmi, ki jih ima pokojninska blagajna, da
               predstavlja verjetno kakšen promile in da se ne morete na to izgovarjati. Nisem jaz
               rekel, da ni bilo nobenih dividend razdeljenih, ampak za zavarovalnico z več kot eno
               milijardo pobrano premijo, mislim, da je to malo. Če primerjate druge zavarovalnice v
               regiji, ali v Zahodni Evropi, ali v Ameriki, boste videli, da so ti rezultati slabi.
               In spoštovani gospod Jurša, ali mi lahko samo nekaj poveste – v zadnjih desetih letih
               niti en predsednik uprave Zavarovalnice Triglav ni dokončal svojega mandata. Niti en!
               V zadnjih desetih letih ali 15 en predsednik uprave Zavarovalnice Triglav ni dokončal
               svojega mandata, zato ker se je politika vedno vključevala v to zadevo, zdaj bo še
               naprej tako. Naštejte mi eno zavarovalnico na svetu, zavarovalništvo je tisto, ki
               zahteva, bi rekel, zaupanje, ne pa, da niti en predsednik uprave ne dočaka svojega
               mandata.</p>
            </sp>
            <sp xml:id="SDZ7-Redna-10-2015-07-13.sp113">

               <speaker>PODPREDSEDNICA MAG. BOJANA MURŠIČ:</speaker>

               <p>Gospod Pogačnik, to ni bil proceduralni predlog, je šlo za zlorabo proceduralnega
               predloga, vsaj ga nisem zasledila.</p>
               <p>Izvolite, kakšen je vaš proceduralni predlog?</p>
            </sp>
            <sp xml:id="SDZ7-Redna-10-2015-07-13.sp114">

               <speaker>MAG. MARKO POGAČNIK (PS SDS):</speaker>

               <p>Da kolega Jurša posluša kolege, kar govorijo, in da ne obrača potem zadev. In da vsi
               ostali … In da interpretira takšne stvari, kot jih sliši.</p>
            </sp>
            <sp xml:id="SDZ7-Redna-10-2015-07-13.sp115">

               <speaker>PODPREDSEDNICA MAG. BOJANA MURŠIČ:</speaker>

               <p>To je zloraba.</p>
               <p>Gospod Matjaž Han. Proceduralno? (Ne.)</p>
               <p>Gospod Jožef Horvat, beseda je vaša.</p>
            </sp>
            <sp xml:id="SDZ7-Redna-10-2015-07-13.sp116">

               <speaker>JOŽEF HORVAT (PS NSi):</speaker>

               <p>Hvala lepa za besedo, gospa podpredsednica. Spoštovani državni sekretar gospod
               Dragonja, dragi kolegice in kolegi!</p>
               <p>Strategijo upravljanja kapitalskih naložb države nujno potrebujemo. Nujno! To, kar je
               nekdo rekel, da je najboljša, zato ker je prva, je ista logika, da je najslabša, zato
               ker je prva, tako da v tej smeri razmišljati je nesmisel. Dejstvo pa je, da ta
               strategije po grobi oceni, ki dejansko 68 % vseh kapitalskih naložb države označi kot
               strateških, definitivno in de facto pomeni konec privatizacije, kar pomeni, da se
               bomo v tej hiši, v Državnem zboru, še dolga leta, tudi novi obrazi, ko spet pridejo,
               se bomo še dolgo prepirali in pogovarjali o neučinkovitem upravljanju z državnim
               premoženjem. Lastništvo – da so nekateri subjekti v lasti države, ni nič narobe. Mi
               imamo problem z upravljanjem. Številke na mizo, vsi jih lahko dobimo in poglejmo,
               kako in koliko so uspešna in učinkovita podjetja v državni lasti, v primerjavi s
               tistimi podjetji, ki so v tuji lasti, pa so meni domači lastniki bistveno bistveno
               pri srcu kot tujci. Ampak danes v Sloveniji, še posebej v Pomurju, ki ga malo bolje
               poznam, zaposlujejo – kdo? Tujci! Zdaj tudi o tem, ko se pogovarjamo za občutek, za
               dimenzijo, najprej bi želel povedati, da vse slovenske družbe, se pravi slovenske
               družbe na območju Republike Slovenije, imajo še vedno za dve in pol milijardi evrov
               manj dobička kot bavarski BMW, ki ustvari 5,8 milijarde dobička, slovenske družbe
               3,3, ampak to zdaj tudi za strategijo pravzaprav niti ni pomembno.</p>
               <p>Pomembno in signifikantno pa je to, da zdaj mora tukaj opozicija, tukaj predvsem s
               tega krila, desna opozicija, če smem tako reči, mora braniti strokovnost ministra
               Mramorja in državnega sekretarja Dragonje. Zakaj? Kar zadeva Zavarovalnico Triglav.
               Minister Mramor je strokovno, seveda, povedal glede Zavarovalnice Triglav, da bi
               morala biti regionalni player, regionalni igralec. Pravi, da osebno meni, da bi bilo
               to smiselno realizirati znotraj določene mreže zavarovalnic ali pa v sodelovanju z
               neko globalno zavarovalnico. Gospe in gospodje, mi imamo zaprt zavarovalniški trg.
               Koliko lahko imamo mi avtomobilskih zavarovanj? V osnovni šoli pravijo, da toliko,
               kot je avtomobilov. Koliko lahko imamo nepremičninskih zavarovanj? Toliko, kot je v
               Sloveniji nepremičnin. In življenjskih in tako naprej. Ampak tukaj so, hvala bogu, ko
               smo pa le odprli vrata za tuje zavarovalnice, konkurenčne, za nas državljane z
               boljšimi produkti in da se mi lahko svobodno odločamo, kje mi zavarujemo avtomobile,
               hiše, svoja življenja, nezgode in tako naprej. Zato pravim, da je ta zavarovalniški
               trg zaprt in bi res morala biti Zavarovalnica Triglav regionalni igralec. To pa ne
               more, ker nima denarja.</p>
               <p>Nad odločitvijo,da namerava država med strateške naložbe uvrstiti, in je praktično že
               uvrstila, Zavarovalnico Triglav, smo mi v Novi Sloveniji izjemno izjemno razočarani.
               V začetku je ta dokument veliko obetal. No, potem pa so se začela koalicijska
               prerivanja in imamo to, kar imamo, in to je slabo. Zato z moje strani ta dokument pač
               ne bo vreden podpore. Nobenega razloga mi ne vidimo, zakaj bi Zavarovalnica Triglav
               morala ostati v državni lasti. Vidimo pa cel kup razlogov, zakaj bi jo morali
               privatizirati. To je pač ena izmed redkih trdnjav državnega lastništva, ki prinašajo
               visoke denarne tokove in možnosti njihove razdelitve med določene skupine. Zato to ni
               strateška naložba za državljanke in državljane te države, ampak za določene skupine.
               Zato bi se morala država prodaje lotiti celovito in vsaj v prvi fazi prodati največje
               naložbe: Telekom, Zavarovalnica Triglav, NLB, Slovenske železnice in tako naprej. No,
               pa poglejmo zelo približne številke, da me ne bo kdo potem vlekel za jezik.</p>
               <p>V Sloveniji je 2 milijona prebivalcev. Od tega 600 tisoč upokojencev in 900 tisoč
               zaposlenih. 500 tisoč je otrok in nezaposlenih. S prispevki za pokojnine se letno
               pobere 3 milijarde evrov. Država pa iz proračuna letno mora primakniti še, približno
               pravim, milijardo in pol evrov. Skupno gre za pokojnine 4,5 milijard približno. Če
               teh 4,5 milijard razdelimo na aktivne prebivalce, dobimo 5 tisoč evrov na leto ali
               okroglo 400 evrov na mesec na aktivnega prebivalca. Če to razdelimo na upokojence,
               dobi vsak 600 evrov pokojnine, zelo približno. Ampak kje je sedaj problem, česar se
               pa nihče v tej državi ne loti, problem je pa v tem, kar prikazuje ta graf. Ta graf
               kaže na to, da se bo število zavarovancev in upokojencev izenačilo tam nekje leta
               2034. Takrat bo torej vsak aktivni moral na mesec v obliki prispevkov plačati 600
               evrov, če bo upokojenec hotel imeti 600 evrov penzije. In to je problem, gospe in
               gospodje! To bi morali reševati "per takoj" – danes.</p>
               <p>Glede dividend, jaz imam natančne podatke. ZPIZ je 34,47% lastnik Zavarovalnice
               Triglav, zato je iz naslova dividend dobil leta 2011 približno 3,1 milijona, 2012
               5,48 milijona, 2013 15,6 milijona, 2014 13,2 milijona, torej skupaj v teh štirih
               letih 37,6 milijonov. Za letos je predvideno, zaokrožim, da naj bi ZPIZ iz naslova
               dividend dobil 20 milijonov evrov. Koliko je že to v primerjavi s 4 milijardami in
               pol? 4 promile. Torej, mi sedaj govorimo o 4 promilih in se tu prepiramo in dajemo
               strateškost Zavarovalnici Triglav.</p>
               <p>Lepo prosim, da vsi tisti, ki govorite o referendumu, da ste zelo korektni. Zakaj je
               prišlo leta 2007 do referenduma? Zato, ker je šel Državni svet, njihovih 28
               svetnikov, nad takratno koalicijo, kar je seveda demokratično prav, okej, takratno
               koalicijo pa so seveda sestavljali SDS, Nova Slovenija, SLS in DeSUS. In je to bil v
               bistvu referendum za nacionalizacijo Zavarovalnice Triglav. In ljudje so rekli, da,
               seveda – v tistem času 2007 ni 2015. Takrat še nihče ni povohal in okusil krize. In
               so ljudje rekli, da milijarde ne dajo – takrat je bila ocenjena Zavarovalnica Triglav
               za eno milijardo.</p>
               <p>Želel bi se še razgovoriti, pa na žalost ne bo šlo, ker nimam dovolj časa, o
               Slovenskih železnicah. Lobističnim skupinam, ne bom jih našteval, da ne bo katera
               užaljena, če jo bom izpustil, lobističnim skupinam je uspelo poslance vladajoče
               koalicije prepričati, da med strateške naložbe Slovenskih železnic sodi tudi tovorni
               promet. S tem so državi zavezali roke pri iskanju zasebnega vlagatelja za projekt
               drugega tira Divača–Koper. Tukaj, gospe in gospodje, se moramo pogovarjati o tej
               vsebini. Drugi tir Divača–Koper – ne, ne, težka bo! Sanj o zasebnem partnerju, ki bi
               skupaj z državo financiral gradnjo drugega tira med Divačo in Koprom, je zelo
               verjetno dokončno konec. Na Ministrstvu za infrastrukturo so namreč pred dnevi
               prejeli prve ugotovitve iz analize projekta drugega tira, ki so ga naročili pri
               Mednarodnem prometnem forumu – ITF, medvladnem možganskem trustu Organizacije za
               ekonomsko sodelovanje in razvoj.</p>
               <p>Torej gre tukaj pri tem današnjem dokumentu, ki ga danes obravnavamo, ko je tovorni
               promet Slovenskih železnic tudi strateška naložba, gre pravzaprav za lobistično
               zmago. Gre za pomembno zmago železničarskega lobija. Še marca letos prvi osnutek
               strategije, ki ga je objavilo Ministrstvo za finance, ni izključeval možnosti vstopa
               novih družbenikov v Slovenske železnice, bodisi v krovno družbo bodisi prek
               privatizacije tovornega prometa. Danes so dejansko vrata za to zaprta. Ne delajmo si
               iluzij, gospe in gospodje, tako najbrž bo, nisem futurist, ampak nastavki so takšni,
               da dejansko se Slovenske železnice ne bodo privatizirale, tovorni promet se ne bo
               privatiziral in usoda drugega tira Divača–Koper je zaradi tega po našem prepričanju
               enostavno zapečatena. Veliko je zadev, ki jih je treba tukaj komentirati, vsaka
               poslanska skupina ima seveda omejen čas.</p>
               <p>Na tej točki pač naredim piko in še enkrat povem: tega dokumenta ne bom podprl,
               seveda pa tudi amandma Združene levice z naše strani ne bo vreden podpore. Hvala
               lepa.</p>
            </sp>
            <sp xml:id="SDZ7-Redna-10-2015-07-13.sp117">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Repliko ima gospod Franc Jurša.</p>
            </sp>
            <sp xml:id="SDZ7-Redna-10-2015-07-13.sp118">

               <speaker>FRANC JURŠA (PS DeSUS):</speaker>

               <p>Hvala za besedo, gospa podpredsednica.</p>
               <p>Moram reči, gospa podpredsednica, da bi vi morali kolega Horvata prekiniti. On govori
               o nečem, kar ni na dnevnem redu. Kazal je tabele, katere je v Državnem zboru pokazal
               že ničkolikokrat, ki govori o razmerju zaposleni : upokojenci. Jaz bom jutri
               upokojenec, če bom imel srečo, da bom pokojnino dočakal. Tudi vi, gospod Horvat,
               boste enkrat upokojenec, ampak veste, jaz bom polnih štirideset let plačeval
               pokojninsko blagajno ali potem meni po vašem ne pripada pokojnina? Omenjate proračun,
               da ta proračun mora dati milijardo 400 milijonov v pokojninsko blagajno, da zadosti
               potrebe po izplačilu pokojnin. Res je, ampak vi dobro veste, zakaj mora plačevati
               milijardo 400 milijonov. Tudi zaradi tega, ker so tam 1997. leta prejšnjega stoletja
               v tej isti hiši izglasovali neke olajšave gospodarstvu. Takrat se je zmanjšal
               prispevek delodajalca za 50 %. Jaz ne govorim, da moramo to dvigniti na isto raven,
               kot je bilo, in na isto raven, kot imajo to delavci. Ne, ne govorim tega, ampak nekje
               moramo potem ta sredstva zagotoviti in jih pač zagotavljamo v proračunu.</p>
               <p>In ni korektno in fer, da tu govorite tudi o drugem tiru. Kaj pa ima drugi tir s
               strategijo, odlokom o strategiji, in kaj ima s tem, kakšna bo klasifikacija teh
               podjetij, ki jih bomo uvrščali v strateška pomembna ali pa portfeljska podjetja?
               Mislim, da nima nobene.</p>
            </sp>
            <sp xml:id="SDZ7-Redna-10-2015-07-13.sp119">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Proceduralno gospod Jožef Horvat, izvolite.</p>
            </sp>
            <sp xml:id="SDZ7-Redna-10-2015-07-13.sp120">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica.</p>
               <p>Enako bom tudi jaz začel kot kolega Jurša; vi kot predsedujoča bi morali kolega Juršo
               opomniti, da jaz nisem govoril o tem …</p>
            </sp>
            <sp xml:id="SDZ7-Redna-10-2015-07-13.sp121">

               <speaker>PODPREDSEDNICA MAG. BOJANA MURŠIČ:</speaker>

               <p>Proceduralni predlog?</p>
            </sp>
            <sp xml:id="SDZ7-Redna-10-2015-07-13.sp122">

               <speaker>JOŽEF HORVAT (PS NSi):</speaker>

               <p>… nisem govoril o tem, da on ne sme dobiti penzije in da nisem govoril o tem, da iz
               državnega proračuna ne sme iti manj kot v pokojninsko blagajno. Mi smo v tisti
               koaliciji, ko je bil tudi Desus zraven, 2004–2008, to izglasovali, da je Državni
               zbor, pardon, da je državni proračun tisti amortizer. Ja, kolega Jurša, jaz si tudi
               želim, da bi kdaj imel penzijo; ampak, kaj pa oba ugotavljava, da realno penzije
               padajo v zadnjih letih. Torej, nekaj je narobe s politiko. Politika se torej mora
               spremeniti, da bomo vsi imeli nekoč neke človeka vredne penzije. Hvala lepa.</p>
            </sp>
            <sp xml:id="SDZ7-Redna-10-2015-07-13.sp123">

               <speaker>PODPREDSEDNICA MAG. BOJANA MURŠIČ:</speaker>

               <p>Gospod Jožef Horvat, malo je šlo za zlorabo. Replike na repliko ni.</p>
               <p>Je pa gospod Uroš Prikl želel še repliko, tako da izvolite. Gospod Uroš.</p>
            </sp>
            <sp xml:id="SDZ7-Redna-10-2015-07-13.sp124">

               <speaker>UROŠ PRIKL (PS DeSUS):</speaker>

               <p>Hvala lepa, gospa predsedujoča.</p>
               <p>Malo prej sem že hotel repliko, ampak kdor čaka, dočaka. Občutek imam, da kadar ne
               zaidemo skozi našo razpravo izven konteksta, torej strategije upravljanja s
               premoženjem, se pogovarjamo o Triglavu. Seveda je zelo pomembna ta kapitalska naložba
               države v Triglavu. Zato je Desus tudi vztrajal, da Triglav ostane strateška naložba.
               Da pogledamo vseeno malo skozi časovnice nazaj.</p>
            </sp>
            <sp xml:id="SDZ7-Redna-10-2015-07-13.sp125">

               <speaker>PODPREDSEDNICA MAG. BOJANA MURŠIČ:</speaker>

               <p>Gospod Prikl, minutko, če počakate oziroma sekundo, v bistvu ste malo prehitro pri
               preklopu, tako da zdaj čas pravilno ne teče. Če minutko počakate, šli da se zadeva.
               Lahko ugasnete, lepo prosim, mikrofon, tako da rešimo zadevo, ker …</p>
               <p>Gospod Uroš Prikl, poskusite sedaj, če bo šlo.</p>
            </sp>
            <sp xml:id="SDZ7-Redna-10-2015-07-13.sp126">

               <speaker>UROŠ PRIKL (PS DeSUS):</speaker>

               <p>Najlepša hvala še enkrat za besedo.</p>
               <p>Ne bom se ponavljal, ker je verjetno za magnetogram bilo povedano. Končal sem pri tej
               zgodbi, da je Desus vztrajal na tem, da Zavarovalnica Triglav ostane strateška
               naložba. Zakaj pa ostane? Morate nekaj vedeti, če se skozi časovnico malo sprehodimo,
               prva verzija strategije je uvrščala Zavarovalnico Triglav kot strateško naložbo. Kot
               strateško naložbo. V nadaljevanju se je prikradlo to, da bo pogojeno, da bo delno, da
               bo na nek časovni rok omejena, in enostavno, tukaj je pač Desusu moral, če smem temu
               tako reči, pritisniti na zavoro in povedati, kaj si o tem mislimo in smo jasno
               povedali. Ne nazadnje prej nama je bilo očitano s kolegom Juršo, da z razlogi se
               ponavljamo, da vedno neke razloge navajamo, jaz zdaj ne bom ponavljal teh razlogov,
               ampak so jasno bili predstavljeni.</p>
               <p>Če prodamo takšno podjetje oziroma ga umestimo v portfeljsko, kar bi verjetno mnogi
               izmed vas želeli. Poglejte, tudi umen kmet ne bo prodal tiste kokoši, ki nese zlata
               jajca. Menda je pa to jasno! S tem, dragi kolegi, tudi ni konec privatizacije, ni
               konec privatizacije. Po mojem mnenju, kar sem že prej povedal, ko sem imel svoj prvi
               nastop, mislim, da je to nadaljevanje privatizacije, ampak privatizacije, ki bo
               premišljena, ki bo preudarna in ki bo temeljila na nekih ekonomskih izračunih, ne bo
               pa to divja privatizacija, ki bi imela za rezime vsega, vse, kar je dobrega, vse, kar
               prinaša dohodek, prodati – ja, kako bomo potem? Potem ne bo dividend, dragi moji, to
               je menda treba vedeti.</p>
               <p>Če je treba še kakšen argument povedati, kaj bo to pomenilo za vzdržnost javnih
               financ v kontekstu demografskega sklada, bom zelo vesel še kaj obrazložiti. Ne
               nazadnje gospod Dragonja lahko tudi kaj na to temo pove. Mislim, da smo preveč
               povedali in ne vem, če je poanta te razprave o strategiji kapitalskih naložb, da se
               pogovarjamo o eni in edini firmi. Pa, da ne bo slučajno kakšne napačne
               interpretacije, se bova z Juršo počutila kot da sva tukaj neka lobista Triglava.
               Argumentov je bilo dosti povedanih. Osebno nimam nobenega zavarovanja pri
               Zavarovalnici Triglav sklenjenega. Hvala.</p>
            </sp>
            <sp xml:id="SDZ7-Redna-10-2015-07-13.sp127">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Ugotavljam, da je še interes za razpravo, zato predlagam, da se prijavite k
               razpravi.</p>
               <p>Besedo ima gospod Luka Mesec. Izvolite.</p>
            </sp>
            <sp xml:id="SDZ7-Redna-10-2015-07-13.sp128">

               <speaker>LUKA MESEC (PS ZL):</speaker>

               <p>Hvala za besedo, predsedujoča.</p>
               <p>Zdaj ob razpravi v tej strategiji moram reči naslednje. Pričakoval bi, da bomo s
               strategijo o upravljanju kapitalskih naložb države dobili dokument, ki bo določal
               predvsem, na kakšen način bo država z neko aktivno industrijsko politiko spodbujala
               razvoj te države, kako bo z lastništvom, ki ga še ima, in to ni majhno, v bankah, v
               strateško velikih podjetjih, v infrastrukturi in tako naprej, spodbujala razvoj in
               razvojni preboj Slovenije, kako bo v po kriznem obdobju poskusila uporabiti to kot
               svoj vzvod ekonomske politike, da potegne naš voz iz blata.</p>
               <p>To je še posebej ključno v današnjem času, ko je Slovenija, prvič, izgubila monetarne
               pristojnosti, te nam zdaj vodijo v Evropski centralni banki, in drugič, v petek si je
               finančno ministrstvo nadelo še finančni fiskalni prisilni jopič s sprejemom
               fiskalnega pravila in država pospešeno izgublja kakršnekoli možnosti vodenja neke
               avtonomne razvojne politike. Lastništvo ključnih bank, podjetij, infrastrukture je
               tukaj zadnja možnost, ki jo še imamo in zato smo v Združeni levici resno pričakovali,
               da bomo v tej strategiji našli točno to.</p>
               <p>Se pravi, opredeljene ključne panoge, ki jih želimo razvijati, opredeljene neke
               mehanizme, s katerimi bi jih razvijali, opredeljeno tako s temi instrumenti pripomoči
               k regijskemu razvoju, bolj enakomernemu razvoju regij, kako zmanjševati
               brezposelnost, kako ustvarjati delovna mesta. Ampak na žalost nismo dobili nič od
               tega. Če iz te strategije nekoliko odpihamo balast, v bistvu pač dobimo klasifikacijo
               državnih naložb, ki pa odgovarja samo na eno vprašanje, in to je, kaj naj Slovenski
               državni holding prodaja. Se pravi, strategija, ki smo jo dobili v roke, ni strategija
               o upravljanju, ampak je več ali manj strategija o privatizaciji. Odgovarja samo na
               eno vprašanje – kaj prodajati, ne pa kaj razvijati.</p>
               <p>Tukaj je verjetno eden od vzrokov to, da je utemeljena na ideološki predpostavki, da
               privatizacija že sama po sebi pomeni razvoj. Namreč, stranke, na žalost kar večina
               strank v tem parlamentu, nekako peljejo "narativ", da je ključna cokla razvoja v
               Sloveniji državna lastnina in da se bo zato država avtomatsko začela razvijati, potem
               ko podjetja privatiziramo. To ne bi moglo biti dlje od resnice in dokaze najdemo
               kjerkoli v Vzhodni Evropi, pa če pogledate. Lahko pogledate samo čez južno mejo na
               sosednjo Hrvaško, pa bomo videli, kakšna je bilanca tamkajšnje privatizacije.
               Hrvaška, ki je šla v radikalno privatizacijo že v devetdesetih letih, je edina država
               v Evropi, ki se po šestih, sedmih letih še vedno ni pobrala iz krize. Šele letos, v
               letu 2015 naj bi imela 0,4 % gospodarsko rast, nato pa se do leta 2020 pričakuje
               praktična stagnacija. To je država, iz katere je v preteklih dveh letih odšlo 50
               tisoč ljudi, Evropska komisija pa pričakuje, da jih bo do leta 2020 še dodatnih 221
               tisoč, to so uradne ocene Evropske komisije. To je država, v kateri je 310 tisoč
               brezposelnih, in država, ki ima leta 2015 manjši output industrije, kot ga je imela
               leta 1980. Se pravi, v 35 letih so prišli pod raven tistega, kar so imeli leta 1980.
               In zunanji dolg oziroma javni dolg, kljub temu da tam bank niso dokapitalizirali z
               lastnimi sredstvi, ker so več ali manj v tuji lasti, danes znaša 85 %.</p>
               <p>Skratka, Hrvaška, ki je bila nekoč, recimo temu, vsaj približno primerljiva s
               Slovenijo, je v zadnjih letih ravno zaradi tega, ker je ubrala razvojni model, ki nam
               ga zdaj predpisuje Vlada, tako močno nazadovala, da je pod ravnjo tistega, kar je
               imela leta 1980. Mislim, da vam ni treba drugam hoditi po dokaze, kot da se pač iz
               tega enostavno kaj naučimo. Tako kot, ne vem, dostikrat pogledamo v Nemčijo, Avstrijo
               ali pa v kakšno drugo severno državo za neke dobre prakse, bi lahko tudi kdaj
               pogledali kam drugam za slabe prakse. In če govorimo o privatizaciji, imamo
               definitivno v sosednji državi dovolj slabih praks, da bi morali o tem vsaj ponovno
               razmisliti, če ne že spremeniti naših politik.</p>
               <p>Potem drugi očitek na to strategijo je, da se z njo koalicija v bistvu odpoveduje
               lastnim ciljem, celo tistim, ki so zapisane v koalicijski pogodbi. Recimo, če začnem
               pri bančništvu. V bančništvu je v koalicijskem sporazumu zapisano, da bo Vlada
               ustvarila tak bančni sektor, ki bo, citiram, "podprl izvajanje razvojne politike."
               Tukaj mi zdaj res ni jasno, kako lahko gresta skupaj privatizacija bank in izvajanje
               razvojne politike, ki naj bi jo, če prav razumem, vodila država oziroma tudi privatne
               banke – je vprašanje, kakšno razvojno politiko bodo izvajale, ker banke v zasebni
               lasti tako kot ostala podjetja stremijo predvsem za enim ciljem, in to je dobiček.
               Zdaj, lahko rečete, da so v nekih drugih evropskih državah več ali manj banke v
               privatni lasti, ampak tukaj je treba pogledati, v kakšni privatni lasti.</p>
               <p>Ekonomist Ivan Ribnikar je rekel naslednje: "Bistvena je samostojnost bank. Tudi tam,
               kjer so lastniki bank privatni, so v tujini to praviloma druge domače finančne
               institucije" – se pravi, domači finančni skladi in tako naprej, v Sloveniji pa to ni
               mogoče, ker so finančne institucije za to, da bi prevzele kakšen NLB ali pa NKBM,
               premajhne in zato se v Sloveniji samostojnost bank lahko zagotoviti samo tako, da je
               država lastnica sistemsko pomembnih bank. Ko jih bomo prodali, se bo namreč odločitev
               o slovenski razvojni politiki sprejemala v Parizu, Bruslju, Frankfurtu, ne pa več v
               Ljubljani. To pomeni, da se bodo tam odločali o tem, kakšen razvojni model bomo
               imeli, kako bo izgledala neka domača akumulacija v tej državi, kako bo izgledala
               investicijska politika. Skratka, država se odreka še zadnjim mehanizmom industrijske
               politike ali pa razvojne politike, ki jo še ima.</p>
               <p>Potem dalje, glede zavarovalnic v koalicijskem sporazumu piše, da je ključen cilj
               odprava dopolnilnega zdravstvenega zavarovanja ob čim večji ohranitvi pravic. Na
               drugi strani pa je v tej strategiji kot eden izmed ciljev zavarovalništva naveden
               razvoj novih zavarovalnih produktov, predvsem na področju zdravstvenega in
               pokojninskega zavarovanja. Tukaj se bo spet morala koalicija in Vlada zmeniti sama s
               seboj: Ali je cilj odprava dopolnilnega zdravstvenega zavarovanja in nekih
               komercialnih zavarovanj ali je njihova širitev? Kaj je cilj zavarovalniškega sektorja
               v Sloveniji? Kaj je cilj javnega zdravstva v Sloveniji? Bomo imeli javno zdravstvo
               financirano iz privatnih zavarovanj ali bomo imeli eno osnovno zavarovanje, ki bo
               nudilo celotno košarico pravic na solidarnosten in enak način? Namreč, če bo ta
               košarica dovolj obsežna potem ni nobenih potreb oziroma ne bo imel posameznik
               nobenega interesa, da bi se še dodatno z nekimi privatnimi zavarovanji zavaroval, če
               mu pač osnovna košarica nudi vse. Tako da tukaj si bosta morali Vlada in koalicija
               razjasniti svoje cilje.</p>
               <p>Potem, naslednja zadeva pa je premišljena privatizacija, ki je bila ena od ključnih
               parol Mira Cerarja pred volitvami; to, kar imamo danes pred očmi, je pa po mojem
               tveganje za nadaljevanje nepremišljene privatizacije, kakršno smo videli zdaj na
               primeru Telekoma in na primeru NKBM, kjer smo v resnici prodali vrečo denarja.
               Prodajalec bo isti, Slovenski državni holding, v roke mu dajemo bianco menico brez
               opredeljenih ciljev, kaj naj bi s to privatizacijo dosegel. In ne vem, kako lahko
               pričakujemo drugačne rezultate, če vse ostaja isto kot v dozdajšnjih prodajah, in ne
               razumem, kako se koalicija ni iz tega nič naučila.</p>
               <p>Potem, dalje, treba je še enkrat opozoriti na nekonsistentnosti. Recimo: Zakaj so
               Terme Olimia strateško podjetje, Terme Čatež pa ne, čeprav gre za dvakrat večjo
               firmo, ki se ukvarja z isto dejavnostjo? Zakaj, recimo, hotel Union v Ljubljani dobi
               točko za krepitev mednarodne prepoznavnosti Slovenije, podjetji, kot sta Krka in
               Gorenje, je pa ne …? Tukaj je odgovor – zato ker bi potem ti dve podjetji morali biti
               drugače klasificirani in zato tudi podajamo amandmaja, da morata biti strateški
               podjetij, ker gre za dve izmed najbolj prepoznavnih slovenskih blagovnih znamk.</p>
               <p>In za konec, če v bistvu samo še predstavim ostala naša dva amandmaja, ker mi
               zmanjkuje časa. V Združeni levici predlagamo, da se ob tem, se pravi ob spremembi
               klasifikacije za Krko in Gorenje, ki bi morala dobiti že sama po sebi po vsebinski
               plati točko za krepitev mednarodne prepoznavnosti, da postaneta strateški, to pa
               pomeni – oziroma ne pomeni, kot je prej ena od razpravljavk rekla, da država zdaj
               mora pridobiti 50 % in eno delnico. To ne pomeni tega, ker zakon tega ne predvideva,
               ampak strateškost teh podjetij pomeni, da SDH v tem primeru ne bi smel prodati niti
               ene delnice in da bi moral ta podjetja tretirati kot strateška. To želimo s tem
               amandmajem doseči.</p>
               <p>Potem naslednji amandma je, da bi uvrstili seznam 15 podjetij za hitro privatizacijo,
               ki je bil sprejet leta 2013, v presojo, v klasifikacijo naložb; skratka, da se za
               tista podjetja, ki še niso prodana, opredeli, kakšnega pomena so za slovensko
               gospodarstvo. Mislim, da bi bilo to nujno, ker tako kot je bivša premierka, v bistvu
               je pod njeno vlado bil sprejet ta seznam, jasno povedala, ta sklep Državnega zbora ni
               ukaz, da je treba privatizirati za vsako ceno, ta sklep je zgolj sklep, da se ta
               podjetja lahko poda v prodajo, in zato ni nobenega razloga, da tega ne bi vzeli v
               klasifikacijo naložb in skladno z njo ravnali.</p>
               <p>Zadnji amandma je glede združitve Abanke in Banke Celje. Tukaj je zadeva naslednja.
               Ti dve banki sta de facto že združeni, res da še ni prišlo do formalne združitve,
               ampak, kot nam je gospod sekretar povedal na odboru, bo do tega prišlo v tem
               trimesečju, se pravi nekje v naslednjih dveh, treh mesecih, strategija pa se verjetno
               sprejema za nekaj let naprej. Zato je nujno, da ju obravnavamo kot skupno banko, ker
               kot skupna banka bosta morali biti drugače klasificirani. Namreč, potem bo šlo za
               banko z drugo največjo bilančno vsoto v Sloveniji. Če ju klasificiramo kot ločeni
               banki, pa … / izklop mikrofona/</p>
            </sp>
            <sp xml:id="SDZ7-Redna-10-2015-07-13.sp129">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima gospod mag. Dušan Verbič.</p>
            </sp>
            <sp xml:id="SDZ7-Redna-10-2015-07-13.sp130">

               <speaker>MAG. DUŠAN VERBIČ (PS SMC):</speaker>

               <p>Hvala za besedo, podpredsednica. Državni sekretar, lepo pozdrav. Poslanke in
               poslanci, tudi vam lep pozdrav.</p>
               <p>Skušal bom biti zelo kratek. Dejstvo je, da se poslanke in poslanci, predvsem
               opozicijski, morate soočiti z dejstvom, da je ta dokument, ki je v izključni
               pristojnosti vlade, pripravila ga je, tako kot ga je pripravila, kljub temu da je
               bila deležna mnogih kritik tudi zaradi časovnice; ampak katerikoli dokument bi
               pripravila, bi bil deležen kritike. Glede na to, da je bila razprava danes bolj
               namenjena posameznim primerov, bi se vseeno rad dotaknil tistega, kar bi morali vsi
               poslanci vedeti in poslati stališče Zakonodajno-pravne službe, ki pravi: "Strategija
               po svoji vsebini ni pravni, temveč politični akt, ki opredeljuje politiko Republike
               Slovenije na določenem področju njenega delovanja, v konkretnem primeru politike
               Republike Slovenije glede upravljanja njenih kapitalskih naložb." Pika. Mislim, da je
               to vsem dovolj jasno. Pričakoval sem par zadev s strani poslancev, ki so bili zelo
               zagreti proti strategiji. OECD je dal dobro priporočilo ali poročilo, ko je bil
               sprejet Zakon o Slovenskem državnem holdingu, in je zapisal, da se nujno potrebuje
               tudi strategija upravljanja. Kje ste, spoštovani kolegi? Dejstvo je, da je to živ
               dokument, in tisti, ki ste bili vključeni v gospodarstvo, ste vedeli, da se
               gospodarstvo mora prilagajati trgu. Pika. Žal mi je, da ne morem nekako zaključiti s
               tem … / znak za konec razprave/, lahko potem samo rečem, da podpiram to strategijo.
               Hvala lepa.</p>
            </sp>
            <sp xml:id="SDZ7-Redna-10-2015-07-13.sp131">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Želi še kdo razpravljati? Prožim listo, prosim za prijavo.</p>
               <p>Gospod Jože Tanko, beseda je vaša. Izvolite.</p>
            </sp>
            <sp xml:id="SDZ7-Redna-10-2015-07-13.sp132">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Nobena skrivnost ni, da oblikovanje tega dokumenta spremljajo takšni in drugačni sumi
               o vplivanju posameznih politikov na to, da so se posamične naložbe razvrščale točno
               tja, kamor so oni želeli. Več teh primerov je, naj samo omenim Terme Olimia, naj
               omenim samo Talum, naj omenim podjetje Snežnik, Zavarovalnico Triglav. Glede na to,
               da je Komisija za preprečevanje korupcije leta 2010 v definiciji sistemske korupcije
               več ali manj jasno napisala, kaj pomeni sistemska korupcija, to pomeni vsako
               vplivanje, ali ustvarjanje stanja, ali zanemarjanje pravnih in etičnih norm pri
               oblikovanju posameznih zadev in s tem dajanje prednosti določenim interesnim skupinam
               ali lobijem. To v nadaljevanju pomeni tudi kadrovsko oblikovanje oziroma nameščanje
               zastopnikov na javne funkcije. Skratka, to je definicija korupcije. Dejstvo je, da je
               pri tem, ko je Vlada oblikovala ta predlog, prišlo do izrazitih sumov in izjav v
               javnosti, ki kažejo točno na to, da se je ta strategija na Vladi oblikovala na nek
               poseben način. Ne po kriterijih, ne po ne vem čem, ampak na izrazito željo posameznih
               odločevalcev, ministrov, ki so sodelovali pri tem. V petek smo sprejemali zakon, ki
               se imenuje zakon o sistemskih preiskavah projektov državnega pomena. To je najbrž
               projekt državnega pomena, privatizacija gospodarskih družb. In ste v petek govorili,
               koalicijski poslanci in tudi minister Klemenčič, zakaj se ta zakon sprejema in zakaj
               ga je treba sprejeti – zato, da se preprečijo točno taki vplivi na oblikovanje
               dokumentov v državi ali pa pri glasovanjih v Državnem zboru, ki kažejo na to, da si
               posamezne lobistične skupine poskušajo izoblikovati določene prednosti. Glede na to,
               da je gospod Klemenčič bil pisec poročila KPK za leto 2010, in glede na to, da je v
               imenu Vlade v petek zagovarjal zakon o sistemskih preiskavah projektov državnega
               pomena in da ni sprožil nobenega alarma ne na Vladi ne javno proti takemu načinu
               dela, potem se sprašujemo, ali je treba ta predlog in tudi to vlado navsezadnje
               jemati resno.</p>
               <p>V obrazložitvah, ki ste nam jih dali pri tem dokumentu, ni pravzaprav nobenih
               racionalnih razlogov, da se posamezne naložbe razvrstijo med strateške. Popolnoma
               nobenih razlogov ni. Recimo, pri podjetju Snežnik piše, da je strateška naložba, zato
               ker gospodari z gozdovi v lasti države Slovenije – kot eno izmed mnogih, ki so dobili
               koncesijo za to – in je obstoj te družbe odvisen od politike gospodarjenja države z
               gozdovi. Kakšen razlog je to, da je to strateška naložba? Ali, kakšen razlog je to,
               da imate zapisano pri Talumu, da je družba v večinski lasti Elesa in je njena odvisna
               družba? Talum je družba, ki dobiva subvencionirano električno energijo, ki jo
               plačujemo vsi ostali državljani. To najbrž ne more biti strateška naložba. Po kakšnem
               razlogu je pomembna naložba Sava Kranj, ko se govori o tem, da ima družba velike
               težave? Očitno bo strateška naložba oziroma pomembna naložba samo toliko časa, da se
               bo sistem dovolj izpral, da se bo, recimo, zadostno dokapitaliziralo na tak ali
               drugačen način in potem se bo to nekam podtaknilo in prodalo, tako kot se je zgodilo
               že z mnogimi družbami. Sprašujem pa državnega sekretarja, ki je poleg gospe Vraničar
               dežuren v Državnem zboru, kadar se obravnavajo teme s področja gospodarstva in
               financ: Kaj je naredila Vlada, da bi preprečila kolizijo interesov pri razvrščanju
               posameznih gospodarskih družb? Ker je najbrž več kot očitno, da ocene, ki so bile
               narejene, ne funkcionirajo, ampak je prišlo v teh primerih za politične odločitve in
               najbrž za prireditev točkovanja. Recimo, gre za Talum. Državni sekretar Levanič je
               bil zaposlen v Talumu, preden je postal državni sekretar, pa tudi potem se je
               zaposlil nazaj in je spet državni funkcionar. In tako naprej in tako nazaj.</p>
               <p>Skratka, zanima me, kaj bo storila Vlada, da bo preprečila to, kar je zapisano v
               definiciji sistemske korupcije in v zakonu, ki ste ga predložili v Državni zbor v
               petek. Očitno nič, ker oboje je namenjeno samo delanju megle, vzdušja, da se nekaj v
               tej državi dogaja, v resnici pa stvari tečejo na točno enak privilegiran način kot so
               do sedaj. Hvala lepa.</p>
            </sp>
            <sp xml:id="SDZ7-Redna-10-2015-07-13.sp133">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo dajem državnemu sekretarju na ministrstvu za finance, gospodu Metodu Dragonji.
               Izvolite.</p>
            </sp>
            <sp xml:id="SDZ7-Redna-10-2015-07-13.sp134">

               <speaker>METOD DRAGONJA:</speaker>

               <p>Hvala lepa, gospa predsedujoča.</p>
               <p>Razprava je bilo relativno plodna. Moram reči, da dejansko gre tukaj za dokument, ki
               ni klasičen normativno-upravni dokument, ampak gre za dokument, tako kot je
               Zakonodajno-pravna služba napisala, nek politični dokument, ki usmerja neko politiko,
               v tem smislu gospodarsko politiko, gospodarsko strategijo, ki je usmerjen naprej in v
               tem smislu so jasno lahko pogledi mogoče tudi bolj široki in so politična stališča
               tudi parlamentarnih strank s tega vidika bolj bogata. Tako se ne bi odzval na celo
               vrsto provokacij, ki so bile tozadevno izrečene tekom te diskusije. Nekaj odgovorov
               smo že dali pri prvem pojasnilu, zato jih sedaj ne bomo ponavljali, če poslancev, ki
               so postavili vprašanja, ni tukaj na mestu.</p>
               <p>Želel bi pa posebej poudariti, na primer to, kar je bilo rečeno in kar je bila vmes
               interpretacija ali kar je bila manipulacija, da se s tem dokumentom odpira možnost za
               privatizacijo samo 14 % kapitala, ki je v državni lasti. Ta del je res bil najbolj iz
               konteksta izvzet, ker če gremo izračunati ponderirano povprečje za strateške,
               pomembne in portfeljske naložbe in koliko je kapitala v strateških, pomembnih in
               portfeljskih, potem bi matematika pokazala, da strategija odpira možnost, da se do
               60,82 % kapitala, ki je danes v državni lasti, lahko privatizira. To se pravi, ali je
               tukaj veliko nerazumevanje ali pa je namerna diskreditacija bila tukaj podana.
               Zmnožite zneske, ki so pri strateških podjetjih, pa možnost do kakšnega odstotka
               lahko vstopijo privatni lastniki, koliko pri pomembnih, in boste do tega odstotka
               prišli. Jasno pa, da dinamika mora biti zelo premišljena, da postopki morajo biti
               skladni z vsemi principi, ki so postavljeni. Nerealno je pričakovati, da lahko
               institucija, kot je SDH, v enem letu privatizira pet velikih gospodarskih sistemov.
               Če privatizira enega ali pa dva, je to že velik strokoven napor. V tej luči se bo
               delal potem letni program upravljanja, ki bo vseboval tudi letni program razpolaganja
               s premoženjem.</p>
               <p>Drugo, kar velja poudariti, ker mogoče smo premalo izpostavili na začetku, da 19.
               člen Zakona o SDH določa, da se ta strategija nanaša samo na kapitalske deleže
               Republike Slovenije, to se pravi, na lastniške deleže. Ne nanaša se na terjatve in
               DUTB razpolaga pretežno s terjatvami. V tistem delu je praktično to 95 % portfelja
               DUTB in kar se tiče upravljanja tega premoženja, je v DUTB vse namenjeno za
               privatizacijo. Tu ni vprašanje, ali se privatizira ali se proda, ampak je vse
               namenjeno privatizaciji. Tako je to tudi za razumevanje cele problematike zelo
               pomembno.</p>
               <p>Potem je bilo vprašanje posebno glede Triglava, kako je Triglav pravzaprav pristal v
               tej skupini. Ko so se delale klasifikacije, smo postavili čim bolj konsistenten
               metodološki okvir. Triglav je pravzaprav na koncu bil ponovno uvrščen v strateško
               naložbo na osnovi določb posebnega zakona, ki je to opredelil, in dokler ta zakon ne
               bo spremenjen, se to ne bo moglo spremeniti. To pa piše v strategiji, da je to Zakon
               o lastninskem preoblikovanju deleža zavarovalnic, ki je bil sprejet leta 2008 in
               potem še enkrat popravljen leta 2010 in to na osnovi referenduma, ki je to opredelil.
               Isto velja za Slovenske železnice, ker je bila diskusija gospoda Horvata. Dokler
               Zakon o Slovenskih železnicah ne bo spremenjen, toliko časa strategija ne more
               vzpostaviti drugačne klasifikacije, kot je v zakonu opredeljena; ampak amandma, ki se
               nanaša na Slovenske železnice se nanaša samo na družbe, ki so v neključni dejavnosti.
               Tovorni promet je družba, ki je v ključni dejavnosti, in možnost vstopa privatnih
               lastnikov, na primer v Kargo v tovorni promet, nima nobene povezave z graditvijo
               drugega tira, ker drugi tir je državna infrastruktura, dejavnost tovornega prometa se
               pa opravlja v gospodarski družbi, ki je zaenkrat v popolni državni lasti, s
               strategijo pa to odpiramo potem za možnost vstopa strateških partnerjev.</p>
               <p>S tega vidika bi posebej poudaril, da so vsi razvojni vidiki, ki so bili tukaj mogoče
               tudi izpostavljeni kot velik problem, v največji mogoči meri upoštevani v tem smislu,
               da podjetja lahko pridobivajo dodaten lastniški kapital z vstopom tujih partnerjev
               oziroma privatnih lastnikov, lahko pa zelo učinkovito tudi naprej financirajo svoj
               razvoj z dolžniškim kapitalom. To je pač osnovni princip financiranja razvoja in
               financiranja gospodarske dejavnosti in vseh teh vidikov, jasno, v strategiji ni bilo
               mogoče pokriti. Na splošno velja, da so podjetja v državni lasti, če izvzamemo Dars –
               Dars je pa treba izvzeti, ker je primerljiv z drugimi primerljivimi družbami, ki
               gradijo in upravljajo avtocestne sisteme –, da so podjetja v državni lasti
               podpovprečno zadolžena in imajo finančno kapaciteto poleg lastniškega financiranja
               tudi v dodatnem dolžniškem financiranju, ki ga lahko angažirajo.</p>
               <p>Publikacija Evropske unije, ki je bila tukaj citirana, ta publikacija ima določene
               metodološke pomanjkljivosti. Pomanjkljivost je v tem, da se na primer Krka, ki je v
               četrtinski državni lasti v celoti šteje kot 100-odstotno v državni lasti. To se
               pravi, upošteva vse zaposlene v Krki kot zaposlene v državnem sektorju, čeprav je to
               družba, ki je danes na borzi, ki praktično posluje po principu družbe s pretežnim
               vplivom privatnih lastnikov. Eno četrtino teh lastniških upravičenj izvaja država.
               Tako podjetja metodološko ni korektno v celoti šteti – s številom zaposlenih, z vsem,
               kar ustvari – kot podjetje v popolni državni lasti, ampak na to smo opozorili
               Evropsko komisijo in smo si tudi izmenjali podatke, tako da v naslednjih publikacijah
               računamo, da se te stvari ne bodo ponavljale.</p>
               <p>Zaključil bi s tem, da smo s strategijo poskušali postaviti jasne cilje, kaj želimo
               doseči. To je ključna sestavina strategija, postaviti jasne cilje, povečati
               učinkovitost upravljanja državnega premoženja v družbah v pretežni ali pa v delni
               državni lasti, in določiti, kako bomo to dosegli. Kako je pa napisano v drugem
               poglavju pri posameznih družbah, kjer država vidi, da morajo opravljati določene
               razvojne in druge vloge, ki so pomembne, zato,da tudi Slovenija kot gospodarstvo v
               celoti ima ustrezne nosilce tega gospodarskega razvoja, ki te funkcije lahko v celoti
               opravijo. S tega vidika smatramo, da ta strategija daje ključne odgovore na to, kar
               taki dokumenti tudi drugje po svetu vsebujejo, v drugih državah. Bila je deležna
               pozitivne ocene OECD, s katerim smo se strokovno konzultirali. Kar se pa tiče
               posameznih teh malenkosti, ki so se pojavile glede konkretnih klasifikacij posameznih
               družb, pa ne vsakem, metodologija zahteva določeno kalibracijo in poskušali smo
               objektivizirati tudi razvrstitev posameznih družb, tako da smo šli po metodi
               usklajevanja – ne zato, da delamo neke nesprejemljive kompromise, ampak da ta
               podjetja postavimo v njihovo razvojno funkcijo. Tako o kakšni veliki koliziji
               interesov ali o prevladi nekih strankarskih motivov v imenu skupine, ki je delala,
               strokovne skupine na ministrstvu, ki je delala na tem, ne bi mogli govoriti. V tem
               smislu ocenjujemo, da strategija lahko predstavlja solidno podlago v tem, kaj bo
               Slovenski državni holding na tem področju delal, kakšne cilje dosega in za vsako
               podjetje imamo postavljene precej bolj obsežne mednarodne primerjave, na osnovi
               katerih tudi cilji na nivoju posameznih podjetij oziroma poslovnih skupin temeljijo
               in zagotavljajo, da bomo ta proces lahko postopno peljali v tej smeri, da bo država
               od teh podjetij lahko računala na to, da bo tudi javnofinančni interes v tem delu
               lahko bolj izrazito dosegani.</p>
               <p>Kar pa se tiče teh diskusij, ne vem, ali država kot lastnik lahko pokliče direktorja
               ali pa predsednika upravnega odbora, vam bom iz svojih izkušenj povedal, pa sem delal
               nekaj let v veliki mednarodni družbi; lastniku, ne glede na to, ali je država ali pa
               je kateri drug lastnik, je treba vedno dvigniti telefon. Predpostavka o tem, da samo
               državi dvigneš telefon … Povem vam, da v Novartisu je bil standard, da si v centralo
               moral odgovoriti v dveh urah, če si dobil e-mail. Posploševati ali banalizirati
               določene vidike – mislim, da tudi ni na mestu. To se pravi, da je treba uvesti
               normalne lastniške mehanizme, upravljavske mehanizme, ki bodo sledili standarde, ki
               so v svetu normalni, predvsem s ciljem zagotavljanja učinkovitosti teh podjetij in
               njihovega neodvisnega in strokovnega upravljanja, kar pa moramo zagotoviti skozi
               procese, ki jih peljemo v okviru SDH. SDH ni več samo Sod, tako kot je bil do sedaj.
               Percepcija je še vedno, da so tam v glavnem funkcije Soda. Tudi ko so zadnje poslovno
               poročilo pripravili, smo jim ga dali nazaj, ker smo rekli, to ni več samo poslovno
               poročilo Soda, to je poslovni poročilo SDH, ki mora upoštevati celoto državnega
               premoženja, standardi, po katerih morajo poročati, so že v samem zakonu napisani,
               tudi računovodski, zato jih tukaj ne ponavljamo. Javnofinančni vidiki, ki so tukaj
               pomembni, niso bili razdelani v sami strategiji do take mere, da bi bile številke –
               konkretno, koliko tudi proračun lahko pričakuje realizacijo razpolaganja z državnim
               premoženjem in od dividend. To pa bo mogoče narediti pri proračunih takoj, ko bodo
               narejeni letni programi dela SDH, ki bodo te cilje še bolj konkretizirali, kot so v
               tem poslovnem dokumentu. Hvala lepa.</p>
            </sp>
            <sp xml:id="SDZ7-Redna-10-2015-07-13.sp135">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.
                   Želi še kdo razpravljati? Prosim za prijavo zgolj tistih, ki … Postopkovno,
                     gospod Miha Kordiš. 
               
            </p>
            </sp>
            <sp xml:id="SDZ7-Redna-10-2015-07-13.sp136">

               <speaker>MIHA KORDIŠ (PS ZL):</speaker>

               <p>Najlepša hvala za postopkovno, predsedujoča.</p>
               <p>Gospod Dragonja je prej omenil, da na moja vprašanja, na vprašanja in izzive, ki jih
               je zastavil kolega Luka Mesec, ne bo odgovarjal, ker naju ni v dvorani. Res je, da
               smo za trenutek stopili ven oziroma konkretno zase lahko rečem, da sem bil spodaj v
               dvorani in sem spremljal razpravo. V trenutku, ko ste izustili to stvar, sem prišel
               nazaj in sedaj sem tukaj, da terjam odgovore na vprašanja, ki smo jih zastavili. Zelo
               konkretno, sam sem vam zastavil vprašanja v treh sklopih oziroma izzive in želim z
               vaše strani,da jih pokomentirate.</p>
               <p>Prvi tak je, da v Združeni levici vse, kar zahtevamo, je, da se preostala podjetja s
               seznama 15 razvrstijo glede na kriterije in strategije in da se z njimi ustrezno tudi
               razpolaga. To je bil prvi tak izziv. In ne nazadnje ste tudi sami na odboru povedali,
               da je uradno stališče Ministrstva za finance okoli Cinkarne to, da je po vseh teh
               kriterijih pomembno podjetje. To je prva taka zadeva.</p>
               <p>Druga taka zadeva, mogoče še bolj problematična, je ta, da so Krka, Petrol in Gorenje
               po vaših lastnih merilih strateška podjetja, in to ste tudi potrdili. Po vaših
               lastnih merilih. Če to gledamo vsebinsko, seveda pač to, da država nima 51% deleža v
               dveh od teh podjetij, to vsekakor pač ni nikakršen zadržek za sabotažo nekih
               vsebinskih kriterijev.</p>
               <p>Tretji sklop je vezan na združitev Abanke in Banke Celje, ki sta v resnici, de facto
               že združeni in če jih obravnavamo kot združeni, to postane pomembna naložba, ki se ne
               sme v celoti prodati. Zdaj, kar se te združitve tiče, ste sami izjavili, da bi se o
               tem lahko pogovarjali, ampak ko se začnemo enkrat o tem pogovarjati, če se šele zdaj
               začnemo o tem pogovarjati, bo prepozno. In vse, kar v Združeni levici zahtevamo, je,
               da ko se zaključi združitev teh dveh bank, da Vlada razvrsti to združeno banko glede
               na svoje lastne kriterije. Nič drugega ne želimo, kot da se držite svojih lastnih
               kriterijev po svoji lastni strategiji, kakorkoli je ta strategija že
               "disfunktna".</p>
               <p>Hvala za vaše odgovore, gospod sekretar.</p>
            </sp>
            <sp xml:id="SDZ7-Redna-10-2015-07-13.sp137">

               <speaker>PODPREDSEDNICA MAG. BOJANA MURŠIČ:</speaker>

               <p>Postopkovno gospod Jože Tanko. Izvolite.</p>
            </sp>
            <sp xml:id="SDZ7-Redna-10-2015-07-13.sp138">

               <speaker>JOŽE TANKO (PS SDS):</speaker>

               <p>Hvala lepa, gospa predsedujoča.</p>
               <p>Poprosil bi vas, da na gospoda državnega sekretarja naslovite prošnjo, da bi
               nedvoumno odgovoril na to, ali je pri oblikovanju nabora strateških, pomembnih in
               portfeljskih naložb mogoče oziroma izključiti konflikte interesov med tistimi, ki so
               o tem odločali.</p>
               <p>Drugič: Ali je mogoče pri oblikovanju nadzornikov Slovenskega državnega holdinga
               mogoče izključiti konflikt interesov, ki bodo to izvajali? To je bilo moje vprašanje
               v razpravi in temu se je državni sekretar izrecno izognil. Utemeljujem to pa s tem,
               da so se v javnosti pojavile številne informacije, da so nekateri ministri dosegli,
               da so se naložbe, pri katerih imajo oni interes ali pa so opravili poslovno funkcijo,
               uvrstile točno tja, kamor so oni želeli. Recimo, Terme Olimia vizavi Term Čatež.
               Govorili smo o Talumu, govorili smo o Zavarovalnici Triglav.</p>
               <p>To je izredno pomembno z vidika ugotovitev oziroma definicije sistemske korupcije in
               če tega državni sekretar ne more izključiti, je to praktično popolnoma nasprotno od
               tistega, kar ste v petek predlagali kot zakon o sistemskih preiskavah projektov
               državnega pomena. To je v nasprotju, popolnem nasprotju!</p>
               <p>Zato predlagam, da državni sekretar zelo nedvoumno odgovori na tista postavljena
               vprašanja, in prosim vas, da to prošnjo na državnega sekretarja tudi naslovite.</p>
            </sp>
            <sp xml:id="SDZ7-Redna-10-2015-07-13.sp139">

               <speaker>PODPREDSEDNICA MAG. BOJANA MURŠIČ:</speaker>

               <p>Postopkovno gospod Marko Pogačnik, mag. Marko Pogačnik. Izvolite.</p>
            </sp>
            <sp xml:id="SDZ7-Redna-10-2015-07-13.sp140">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za dano besedo.</p>
               <p>Enako kot vodja Poslanske skupine SDS vas naprošam, da naslovite prošnjo državnemu
               sekretarju, kajti ni odgovoril na, vsaj zame osebno, dve ključni vprašanji iz moje
               razprave. In sicer: Ali bo glede na predlagano klasifikacijo SDH lahko izpolnjeval
               likvidnostno, svoje tekoče obveznosti, ki mu jih narekujeta dva zakona? Kako
               komentira oziroma kje so razlogi, da je Slovenski državni holding pred nekaj dnevi
               izdal 5-letne obveznice v višini 100 milijonov evrov? In pa glede razpršenega
               lastništva: Kdo je bil tisti, ki je predlagal razpršeno lastništvo? Ali je takšen
               termin v strategijo upravljanja prišel s strani Ministrstva za finance ali je bila to
               neka eksplicitna želja ene izmed koalicijskih strank?</p>
               <p>Skozi razpravo smo lahko slišali, da naj bi bilo to na predlog Socialnih demokratov
               in glejte, prepričan sem, da razpršeno lastništvo je tisto, ki po tej vladi Mira
               Cerarja in koaliciji dalo še večjo moč in še večji vpliv pri postavljanju uprav in
               nadzornih svetov. In ne nazadnje, z razpršenim lastništvom se zavestno zmanjšuje
               kupnina za podjetja v državni lasti.</p>
               <p>Na to tveganje je opozoril že tudi predsednik uprave Slovenskega državnega holdinga.
               Naprošam odgovore.</p>
            </sp>
            <sp xml:id="SDZ7-Redna-10-2015-07-13.sp141">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo dajem državnemu sekretarju na ministrstvu za finance gospodu Metodu Dragonji.
               Izvolite.</p>
            </sp>
            <sp xml:id="SDZ7-Redna-10-2015-07-13.sp142">

               <speaker>METOD DRAGONJA:</speaker>

               <p>Hvala lepa. Bom poskušal še v tem preostalem času.</p>
               <p>Na vprašanje gospoda Kordiša smo sicer že odgovorili na odboru. Vse naložbe v
               privatizaciji, o katerih je Državni zbor že odločal v letu 2013 in so v tej
               strategiji opredeljene kot portfeljske, to je predvideno za postopno in premišljeno
               odsvojitev od teh petnajst družb, so štiri družbe že privatizirane, od preostalih
               družb, ki so pa ostale, pa nismo predlagali razvrščanje po teh kriterijih predvsem s
               tega vidika, ker bi s tem posegali v že postopke privatizacije, ki že potekajo.
               Predstavljalo bi to določeno tveganje za kredibilnost Slovenije na mednarodnih
               finančnih trgih. To je stališče ne samo Ministrstva za finance, ampak tudi celotne
               vlade, da teh naložb ponovno ne razvrščamo. To je glavni vsebinski razlog, to velja
               tudi za obe predlagani banki, ki jih tukaj predlagate.</p>
               <p>Na vprašanje gospoda Tanka lahko odgovorim, da pri oblikovanju predloga razvrstitve,
               kot je predloženo v tej strategiji, se je tako delovna skupina kot Ministrstvo za
               finance in naprej Vlada izogibala vseh konfliktov interesov, ki bi lahko pripeljali
               do tega, da bi posamezni parcialni interesi bistveno vplivali na razvrstitev teh
               podjetij. Bile so določene diskusije, tako kot na primer je bilo velikokrat
               problematizirano pri turizmu.</p>
               <p>Konkretno za turizem imamo štiri podjetja v državni lasti, v turistični dejavnosti in
               v tem sektorju je minister za finance sam pravzaprav dal usmeritev, da težko
               opredelimo vsa štiri podjetja kot strateška in naj določimo polovico teh podjetij kot
               pomembne, ki bodo lahko nosilci razvoja, ne pa vseh, zaradi tega ker to za seboj
               potegne tudi določene obveznosti. In minister Počivalšek pri tej opredelitvi osebno
               ni sodeloval in ni imel vpliva na to, ko je predlog prišel na Vlado.</p>
               <p>Kar se pa tiče vprašanja gospoda Pogačnika, sem odgovoril pri prejšnjih odgovorih, ko
               vas ni bilo. SDH bo lahko izpolnjeval zaveze v okviru finančnega načrta do konca leta
               2016. V letu 2017 bo pa treba zagotoviti dodatne ukrepe za zagotavljanje likvidnosti,
               to se pravi sposobnosti servisiranja in njegovih obveznosti. To pa bomo zagotovili na
               ta način, da bo prišlo do menjave določenega premoženja med Republiko Slovenijo in
               med SDH.</p>
               <p>Kar se tiče razpršenega lastništva, je bil pa to predlog, ki se je opredelil v
               ekspertni skupini, ki je delala na dokumentu.</p>
            </sp>
            <sp xml:id="SDZ7-Redna-10-2015-07-13.sp143">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Želi še kdo razpravljati? Ne. Ker ne želi nihče več razpravljati, zaključujem. O
               amandmaju bomo v skladu s časovnim potekom seje zbora odločali danes v okviru
               glasovanj, pol ure po prekinjeni 3. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>14. TOČKO DNEVNEGA REDA, TO JE DRUGO OBRAVNAVO PREDLOGA ZAKONA O
                  DAVČNEM POTRJEVANJU RAČUNOV, v okviru rednega postopka. </title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavnici Vlade, državni sekretarki mag.
               Mateji Vraničar. Izvolite.</p>
            </sp>
            <sp xml:id="SDZ7-Redna-10-2015-07-13.sp144">

               <speaker>MAG. MATEJA VRANIČAR:</speaker>

               <p>Spoštovana gospa predsedujoča, hvala za besedo. Spoštovani gospe in gospodje
               poslanci!</p>
               <p>Državni zbor je na majskem zasedanju Predlog zakona o davčnem potrjevanju računov
               potrdil kot primernega za nadaljnjo obravnavo. Naj spomnim, predlog zakona določa
               nove metode nadzora pri izvajanju računov v zvezi z gotovinskim poslovanjem. S
               predlogom zakona se uvaja obveznost potrjevanja računov pri Finančni upravi in to
               tistih računov, ki se izdajo za dobavo blaga in storitev, za katero je plačilo dano
               oziroma prejeto v gotovini. Dodatno se s predlogom zakona uvaja instrument, ki lahko
               pomaga pri učinkovitejšemu nadzoru zaposlovanja in dela na črno. Gre torej za
               predlog, ki predstavlja pomemben element prizadevanj Vlade za boj proti sivi
               ekonomiji.</p>
               <p>Na podlagi razprave v okviru prve obravnave predloga zakona v Državnem zboru in na
               podlagi dodatnih posvetovanj z zainteresirano javnostjo in strokovno javnostjo je
               danes pred vami dopolnjen predlog zakona. Le-ta prinaša v primerjavi z besedilom iz
               prve obravnave nekaj pomembnih novosti. Naj jih na kratko povzamem.</p>
               <p>Predlog zakona ohranja temeljno načelo široke določitve obveznosti za potrjevanje
               računov. Med številnimi pobudami Vlada ocenjuje, da je upravičeno, da se iz
               obveznosti potrjevanja računov izločijo le primeri kontinuiranih dobav blaga in
               storitev, če te dobave temeljijo na naročniškem razmerju in so povezani z dobavami
               vode, elektrike, plina, pare, komunalnih storitev ali telekomunikacijskih storitev.
               Pri drugih tovrstnih predlogih Vlada ocenjuje, da razlogi, ki so bili predstavljeni
               kot argument za izjemo, ne opravičujejo odstopa od načela enake obravnave
               zavezancev.</p>
               <p>Nadalje, uvedene so spremembe v besedilu zakona, ki omogočajo normalno poslovanje
               ponudnikom elektronskih storitev, tako imenovanim start upom, kot tudi izvajanje
               plačil preko sistema PayPal in podobnimi sistemi.</p>
               <p>Nadalje. Spremenjena je določba glede obveznosti kupca, da vzame račun in z njo
               povezana sankcija. In še, dopolnjena je določba, ki ureja dveletno prehodno obdobje,
               v katerem se lahko zavezanec sam odloči, ali bo uporabljal elektronsko potrjevanje
               računov ali pa vezano knjigo računov, ki jo bo naknadno potrdil pri Finančni upravi.
               V prehodnem obdobju ne bo nujno potrebno dokazovanje nezmožnosti vzpostavitve
               elektronske povezave na določenem območju s potrdilom Akosa.</p>
               <p>In nazadnje, uvedeni so popravki, ki pomenijo jasnejšo in določnejšo zakonsko
               dikcijo. Vzporedno s pripravo zakonskih rešitev tečejo že priprave na tehnično
               izvedbo predlaganega. Le-te se že delavno usklajujejo z zainteresirano javnostjo,
               prav tako se pripravljajo podporne aktivnosti, ki bodo zaživele ob uveljavitvi
               predlaganega sistema davčnega potrjevanja računov. Da bi s temi aktivnostmi lahko
               zagotovili pravočasno pripravljenost na izvajanje sistema tako na strani Finančne
               uprave kot na strani zavezancev, je nujno, da je zakonski okvir v Državnem zboru
               potrjen čim prej</p>
               <p>Zato predlagam, da se, če bodo izpolnjeni poslovniški pogoji, tudi tretja obravnava
               Predloga zakona opravi že na tej seji Državnega zbora. Hvala lepa.</p>
            </sp>
            <sp xml:id="SDZ7-Redna-10-2015-07-13.sp145">

               <speaker>PODPREDSEDNICA MAG. BOJANA MURŠIČ:</speaker>

               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila odbora dajem besedo članici, gospe Maruši Škopac.
               Izvolite.</p>
            </sp>
            <sp xml:id="SDZ7-Redna-10-2015-07-13.sp146">

               <speaker>MARUŠA ŠKOPAC (PS SMC):</speaker>

               <p>Hvala za besedo, predsedujoča.</p>
               <p>Odbor za finance in monetarno politiko je v okviru 11. seje kot matično delovno telo
               obravnaval Predlog zakona o davčnem potrjevanju računov, ki ga je Državnemu zboru v
               obravnavo predložila Vlada.</p>
               <p>Do izteka poslovniškega roka so vrste amandmajev vložile Poslanska skupina
               Zavezništvo Alenke Bratušek, Poslanska skupina SDS in Poslanska skupina NSi ter
               koalicijski poslanski skupini Stranka modernega centra in Desus.</p>
               <p>Odbor se je seznanil tudi z vrsto pripomb pravnih subjektov in stališči
               zainteresirane javnosti.</p>
               <p>Zakonodajno-pravna služba Državnega zbora v okviru splošnih pripomb, kjer stališča
               določnosti in jasnosti besedila opozarja na mestoma premalo vsebinske in podobne
               obrazložitve, daje konkretne pripombe k vrsti členov.</p>
               <p>Pri delu odbora so sodelovali predstavniki Vlade s finančnega ministrstva,
               predstavnica Zakonodajno-pravne službe Državnega zbora, predstavnica Finančne uprave
               Republike Slovenije, predstavnika Odvetniške zbornice Slovenije in predstavnica
               Slovenskega zavarovalnega združenja.</p>
               <p>Predstavnica predlagatelja je v dopolnilni obrazložitvi členov povedala, da zadevni
               predlog na novo ureja obveznosti potrjevanja računov, povezanih z gotovinskim
               poslovanjem, z izpeljavo na sodoben elektronski način, s tem da se za vsak izdani
               račun Finančni upravi zagotovi identifikacijska številka računa. Predstavnica
               Zakonodajno-pravne službe je v okviru predstavitve mnenja navedla, da amandmaji obeh
               poslanskih skupin sledijo mnenju in v pretežni meri odpravljajo pomanjkljivosti.</p>
               <p>V razpravi o posameznih členih predstavniki poslanskih skupin opozicije preloženemu
               besedilu niso izražali podpore. Iz predstavljenih mnenj in stališč izhaja, da z
               davčnimi blagajnami obsega sive ekonomije ne bo mogoče zajeziti, ker so problematični
               ravno ljudje, ki dejansko nimajo registrirane dejavnosti, in ti računov ne izdajajo.
               Bodo pa dodatno administrativno stroškovno obremenjeni vsi ostali, zlasti mali davčni
               zavezanci. S tem ne gre za pravilen pristop, saj bi bilo na prvem mestu pomembno
               ustvariti ustrezno poslovno okolje za lažje poslovanje gospodarstva vse do končne
               davčne razbremenitve z zmanjšanjem birokratskih ovir v okviru novega poslovnega
               modela ekonomske politike. Evidentno je tudi, da pravni subjekti, zlasti mala
               podjetja in njihovi predstavniki, uvedbi davčnih blagajn ravno zaradi prej naštetih
               razlogov nasprotujejo.</p>
               <p>Po drugi strani so predstavniki koalicije besedilu amandmajem izrazili podporo in ob
               tem poudarjali, da uvedene spremembe s prerazporeditvijo bremen oziroma odprto
               možnostjo dodatnih analiz v smeri inšpekcijskega nadzora narekujejo ustrezen pristop.
               Izraženo je bilo mnenje, da mora biti davčna zakonodaja predvidljiva in robustna, da
               ob vzporednem tehničnem napredku lahko spodbudi prostovoljno izpolnitev obveznosti.
               In slednje prav na podlagi predvidene tehnične in programske podpore za ustrezno
               avtomatsko obdelavo podatkov s predpisanim paketom podatkov Furs preloženo besedilo
               nedvomno zagotavlja. Res je, da davčne blagajne sive ekonomije same po sebi ne bodo
               odpravile, je pa predvidena kombinacija poostrenih inšpekcijskih nadzorov nedvomno
               korak v pravo smer.</p>
               <p>Predstavnica predlagatelja je v odgovoru na izražene pomisleke odboru pojasnila, da
               sama uvedba davčnih blagajn v osnovi pomeni le nadgradnjo dosedanjega delujočega
               režima s hkratno možnostjo osredotočenja prisotnosti davčnih inšpektorjev na terenu
               na področjih, kjer bodo zaznane nelogičnosti ali možnost potencialnih kršitev, kar
               pomeni olajšanje delovanja tako za Finančno upravo kot za same davčne zavezance.</p>
               <p>Odbor je sprejel amandmaje poslanskih skupin Stranke modernega centra in Desusa k 1.,
               2., 3., 4., 5., 6., 7., 8., 9., 10., 11., 12., 15., 17., 18., 19., 23., 25. in k 26.
               členu zakonskega predloga, medtem ko amandmajev ostalih predlagateljev ni sprejel
               oziroma so postali zaradi predhodno sprejetih amandmajev brezpredmetni. V zaključku
               je odbor v skladu s 128. členom Poslovnika Državnega zbora glasoval o vseh členih
               predloga zakona skupaj in jih sprejel. Hvala.</p>
            </sp>
            <sp xml:id="SDZ7-Redna-10-2015-07-13.sp147">

               <speaker>PODPREDSEDNICA MAG. BOJANA MURŠIČ:</speaker>

               <p>Ker je zbor na 8. seji opravil splošno razpravo o predlogu zakona, predstavitev
               stališč poslanskih skupin ni mogoča. Prehajamo na razpravo o členih in vloženih
               amandmajih, ki jih bomo opravili na podlagi predloga pregleda vloženih amandmajev z
               dne 10. 7. 2015.</p>
               <p>V razpravo dajem 2. člen ter amandma Poslanske skupine SDS. Želi kdo razpravljati?
               Prosim za prijavo.</p>
               <p>Besedo ima gospa Urška Ban.</p>
            </sp>
            <sp xml:id="SDZ7-Redna-10-2015-07-13.sp148">

               <speaker>URŠKA BAN (PS SMC):</speaker>

               <p>Hvala lepa, predsedujoča, za besedo.</p>
               <p>Danes smo pred zaključkom oziroma pred zaključkom parlamentarne faze obravnave
               Predloga zakona o davčnem potrjevanju računov. Čaka nas še ta druga in tretja
               obravnava. Veliko je bilo v tem vmesnem času med splošno obravnavo, obravnavo na
               delovnem telesu, že povedanega o vsebinskih rešitvah predloga tega zakona in o tako
               imenovani uvedbi davčnih blagajn. Na zadnji redni seji Odbora za finance smo k temu
               predlogu zakona sprejeli kar nekaj dopolnil oziroma amandmajev, tako tistih, ki so se
               nanašali na rešitev s strani pripomb Zakonodajno-pravne službe in so bili
               nomotehnične narave, kot tudi kar nekaj vsebinskih popravkov, ki so bili tekom javne
               razprave obravnave med obema obravnavama izraženi in jih je gospa državna sekretarka
               v uvodu tudi že obrazložila. Menimo, da smo s tem besedilo zakona od prve obravnave
               do zdaj pomembno, tudi po vsebinski plati, izboljšali. Glavni cilj tega zakona je
               omejitev možnosti zlorab pri gotovinskem poslovanju, zaradi česar se bodo povečale
               postavke pobranih davkov in zmanjšala na nek način siva ekonomija. Na ta način bomo
               lahko začeli postopoma v prihodnje razmišljati tudi, da bi davkoplačevalcem znižali
               določene davčne obremenitve, ker bomo postopoma, tako predvideva tudi ta zakon,
               začeli plačevati davke vsi. Davčne blagajne tudi po izkušnjah iz tujine zagotovo
               zagotavljajo večjo davčno disciplino, kar je korektno do vseh davkoplačevalcev. Kot
               sem že prej povedala, tudi na račun utaje davkov plačamo vsi več, se pravi tisti, ki
               redno in v celoti davke plačujemo. Sicer imamo že od leta 2013 pri nas v veljavi tako
               imenovane virtualne davčne blagajne, ki vsebujejo program, katerega cilj je
               onemogočiti brisanje računov. Slabost tega pa je, da niso neposredno in v realnem
               času povezane s centralnim informacijskim sistemom na Finančni upravi. To, kar
               sprejemamo danes, je nadgradnja tega sistema, gre za nadgradnjo, se pravi da bo v
               realnem času vzpostavljena povezava s Finančno upravo Republike Slovenije. To pa bo
               omogočilo aktivno upravljanje podatkov in spremljanje morebitnih odstopanj, ki bodo v
               naslednjih fazah podvržena nadaljnjemu davčnemu nadzoru.</p>
               <p>Povedano poenostavljeno, kaj uvedba davčnih blagajn pomeni. To pomeni, da bo moral
               vsak podjetnik, vsak obrtnik, vsako podjetje od 2. januarja 2016 imeti računalnik
               oziroma neko drugo elektronsko napravo in povezavo z internetom, se pravi napravo z
               aplikacijo, preko katere bo poslal potrditev vsakega računa, ki ga bo svojemu kupcu
               izdal in bo le-ta plačan z gotovino, na Finančno upravo. Ta račun bo v sekundi
               pridobil identifikacijsko številko in ga bo prodajalec natisnil in izročil kupcu. Če
               pa v tem predvidenem prehodnem obdobju, ki ga zakon predvideva še za naslednji dve
               leti, ne bo uporabljal elektronske naprave in bo kot do sedaj izvajal izstavitev
               računov preko vezane knjige računov, bo moral v skladu s tem zakonom vsak tak
               prodajalec blaga ali storitev v desetih dneh potrditi račun preko spletne aplikacije
               na Fursovi strani. Načeloma je v zakonu predvidena – tako poenostavljeno, kot sem
               zdaj povedala – uvedba davčnih blagajn. Zakon sicer predvideva, kdo so davčni
               zavezanci, kakšne so izjeme, kakšen je točen postopek izdaje računov z
               identifikacijsko številko. Opredeljuje tudi nadzor nad tem sistemom, katerega glavne
               rešitve je v uvodu opredelila že gospa državna sekretarka. Do 31. 12. 2017 je
               predvideno prehodno obdobje, ko lahko zavezanci izdajajo račune tudi z vezano knjigo
               računov. S tem se zavezancem, predvsem tistim, ki danes že uporabljajo vezano knjigo
               računov, in tistim zavezancem, ki opravljajo delo na terenu, omogoča postopen prehod
               na uporabo elektronskih naprav za izdajo računov.</p>
               <p>V nadaljevanju se ne bom opredeljevala do rešitev posameznih členov zakona, ki so
               predvidene, ker smo o tem obširno razpravljali. Morda za zaključek povem samo še to,
               da to rešitev podpiram. Kljub temu da je bilo v času sprejemanja tega zakona
               izpostavljenih kar nekaj kritik na predlagano odreditev, pa vendar menim, da si na
               eni strani vsi želimo urejeno šolstvo, zdravstvo, več sredstev za vzdrževanje cest in
               tako naprej. Na drugi strani pa so nekateri proti urejanju poslovanja z gotovino,
               čeprav vemo, da je na tem področju največ utajenih davkov. Če bi jih pobrali, bi
               lahko več sredstev namenili ravno prej naštetim področjem, zato se sama sprašujem,
               zakaj takšno nasprotovanje. Ne vem, ali smo proti temu, da bi se Finančna uprava
               prepričala, kolikšen obseg gotovinskega poslovanja imamo, koliko gotovine v poslih
               zamenja določene lastnike. Ali smo morda proti zato, ker prodajalcem in kupcem pač ni
               povšeči, da bi nekdo nadziral njihove posle. Kot sem povedala, bom sama podprla to
               rešitev uvedbe davčnih blagajn, ravno tako v naši poslanski skupini, saj po našem
               mnenju zagotavljajo večjo disciplino, kar je korektno do vseh davkoplačevalcev. Konec
               koncev tudi izpad davkov zaradi utaje plačamo tisti, ki davke plačujemo redno in v
               celoti. Hvala lepa.</p>
            </sp>
            <sp xml:id="SDZ7-Redna-10-2015-07-13.sp149">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima gospa Suzana Lep Šimenko.</p>
            </sp>
            <sp xml:id="SDZ7-Redna-10-2015-07-13.sp150">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoča. Spoštovane poslanke, spoštovani poslanci, spoštovana
               državna sekretarka!</p>
               <p>Kot smo v Poslanski skupini Slovenske demokratske stranke že napovedali, mi uvedbi
               davčnih blagajn nasprotujemo. Tudi sama sem mnenja, da z uvedbo davčnih blagajn ne
               bomo zajezili tega, kar bi naj bil cilj tega zakona. To pomeni, da ne bomo zajezili
               sive ekonomije, ne bomo zajezili dela na črno. Zakaj? Zato, ker to, kar je že bilo
               izpostavljeno, na kar smo opozarjali tudi na odborih, ker s tem ne bomo dobili
               tistih, ki računov ne izdajajo; tistih, ki svoje dejavnosti sploh nimajo
               registrirane. In osebno vidim prav le-te kot nelojalno konkurenco vsem tistim, ki
               svojo dejavnost pošteno opravljajo. Žal pri nas ne obstaja zgolj nelojalna konkurenca
               med podjetniki, ki se držijo pravil, pa med podjetniki, ki se pravil ne držijo, kar
               je tudi bilo že izpostavljeno. Problem je nelojalna konkurenca med tistimi, ki imajo
               registrirano dejavnost, in med tistimi, ki je nimajo. In zelo pogosto tisti, ki je
               nimajo, izkoriščajo državo še na drugih področjih, to pomeni s socialnimi transferji
               in vsemi ugodnostmi od šole, vrtcev in tako naprej. In prav te vidim kot nelojalno
               konkurenco in prav te vidim kot problem v državi. Na tem področju bi morali zagotovo
               narediti več. Če pogledam nekoliko nazaj, s 1. 7. 2013 smo uvedli virtualne davčne
               blagajne. En sistem, kjer z uporabo računalniškega programa naj ne bi bilo mogoče več
               brisati ali popravljati računov. V začetku letošnjega leta smo uvedli vezano knjigo
               računov za vse tiste, ki so še gotovinsko poslovali. Oba ta ukrepa sta bila z
               namenom, da se zajezi siva ekonomija in da se na nek način tudi preprečuje delo na
               črno. Ta dva ukrepa ne obstajata dolgo časa, neke rezultate že imate; verjamem, da bi
               bilo prav, da bi počakali še vsaj leto, dve ali tri, da bi dobili prave rezultate in
               prave učinke teh dveh ukrepov. Osebno tudi mislim, da bi bilo bolj smiselno narediti
               več v drugi smeri, v smeri zmanjšanja davkov. Zakaj? Zelo pogosto je pač tako, da
               visoki davki pomenijo tudi več davčnih utaj, medtem ko obratno nizki davki pomenijo
               tudi manj davčnih utaj, ker se enostavno več ljudi odloči, da bo registriralo
               dejavnost.</p>
               <p>Kar smo že tudi izpostavljali, je, da bi se morda bilo na tem mestu bolj smiselno
               ukvarjati z davčnim dolgom kot pa s tem, da uvajamo davčno blagajno, če vemo, da bo
               učinek vsega skupaj nekje 50 do 100 milijonov na leto, kar se mi zdi za tak ukrep
               zelo malo. Ukrep se mi resnično zdi nesorazmeren v nasprotju s tem, kaj boste dobili
               v blagajno, če boste in koliko bo to dejansko stalo naše davkoplačevalce. Stroški za
               uvedbo so bili ocenjeni na 2 milijona, blagajna naj bi stala okoli 300 evrov,
               zavezancev naj bi bilo 80 tisoč, kar pomeni, da pridemo na 24 milijonov evrov. Vemo,
               da to še niso vsi stroški, treba je dodati še stroške nadgradnje programske opreme,
               mesečno vzdrževanje. In potem bi rekla, da se kar hitro lahko približamo 50
               milijonov. To je pa že spodnja meja, ki jo vi nameravate s tem ukrepom tudi pridobiti
               v blagajno. Zavedati se treba, da se to breme v veliki meri prenaša na
               davkoplačevalce, zlasti na mala in mikropodjetja. To sem mi ne zdi pravilno in tega
               enostavno ne morem podpreti. Če sem tudi prav razumela, v preteklih razpravah je s to
               programsko opremo za davčne blagajne tako, da bodo lahko zagotavljali vsi, ki bodo
               sposobni zagotoviti povezljivost s Finančno upravo. To pomeni, da bomo imeli več
               ponudnikov, ki bo to opremo tudi zagotavljali. Tu bi pač želela odgovor, če to drži.
               Bojim se, da bi bil ta posel omogočen zgolj posameznikom in da bi se ponovno s tem
               odpirale zgodbe, ki so se v preteklosti že odpirale; pa bom izpostavila nalepke za
               avto, ki smo jih imeli kratek čas, pa potem več ne, potem izbor tiskarne za osebne
               dokumente in tako naprej. Pač ne bi si želeli zagona gospodarstva na tak nepravičen
               način.</p>
               <p>Kar se tiče samega kaznovanja kupcev. Res je, da se je zdaj ta kazen znižala iz 40 do
               400 na nek znesek 40 evrov. V redu, ampak še vedno se mi ne zdi primerno, da ta kazen
               za kupce sploh obstaja. Če si malo pogledamo, še vedno namreč obstaja nejasnost, kje
               te bo dejansko davčni inšpektor lahko ustavil in od tebe zahteval račun. Ne vem, kaj
               zdaj to pomeni, če greš na kavo, spiješ kavo, ki stane 1,40 evra, račun pustiš na
               mizi, greš stran od kafiča. In kaj – pride inšpektor, pri sebi nimaš računa in kava
               te stane 41,40 evra. Mislim, da je okoli tega še vedno veliko nedorečenega. Kar se
               tiče amandmaja – definicija plačila z gotovino. Plačilo s karticami – meni je zelo
               nelogično, da se plačilo s karticami uvršča med plačilo z gotovino, ker sledljivost
               denarnega toka je s plačilno kartico zagotovljeno. Ne vem, na kakšen način lahko vi
               to uvrščate med plačilo z gotovino. Zato gre naš amandma v smeri, da se to izvzame.
               Ko se malo pobrska po spletu, se najde na spletni strani Davčne uprave vprašanje, ali
               se plačilo s plačilno kartico šteje za gotovinsko plačilo ali plačilo na
               transakcijski račun. Odgovor sledi, z vidika izvajanja Pravilnika o izvajanju Zakona
               o davčnem postopku plačilo s plačilnimi in kreditnimi karticami ne pomeni
               gotovinskega poslovanja, saj je pri tovrstnem poslovanju zagotovljena sledljivost
               denarnega toka. Sedaj boste rekli, da gre v tem primeru za drug zakon. Ampak gre isto
               za zakon, ki spada pod vaše ministrstvo. In meni se zdi resnično, ne vidim nobene
               logike v tem, da mi gotovino enkrat definiramo kot gotovino, kot tisti denar, ki ga
               ti dejansko daš iz roke v roko; po drugi strani pa gotovino tudi definiramo kot
               plačilo s kartico. Tukaj resnično ne vidim nobene logike in ne vem, kaj boste s tem
               pridobili. Skrbi me tudi to, kako bo ta sistem deloval, če vemo, da v začetku leta,
               ki so se začele uvajati vezane knjige računov, na tisti dan, ko bi morali posamezniki
               imeti v roki to vezano knjigo računov, te vezane knjige računov enostavno ni bilo
               mogoče kupiti. Potem so se ti dnevi malo zamaknili in bojim se – pa je šlo za majhno
               spremembo, malo število zavezancev bo v to vključeno – bojim se, kaj bo v primeru, ko
               boste uvedli davčne blagajne. Ali boste sposobni zagotoviti informacijski sistem na
               način, da bo to resnično delovalo in da bo ta postopek resnično trajal zgolj dve do
               tri sekunde? Ali ne bomo zaradi tega imeli toliko daljše vrste v trgovinah?</p>
               <p>Zdaj bi želela prebrati še mnenje enega samozaposlenega, ki ga je napisal preko
               Twitterja. "Če me bo davčna blagajna stala enomesečnega prispevka, bom zaprl
               dejavnost in šel na socialo." Namesto samozaposlen državi 300 evrov, bo država dala
               njemu 300 evrov. Resnično upam, da si mi vsi tukaj skupaj ne želimo podobnih reakcij
               naših davkoplačevalcev. Ponovno moram izpostaviti neenakomerno pokritost Slovenije z
               internetom. Po drugi strani pa v predlogu zakona predlagate, da ta zavezanec, ki ne
               bo imel pokritosti z internetom, bo moral to sam dokazati s potrdilom Agencije za
               komunikacijska omrežja in storitve. Resnično se mi zdi neprimerno, da mi zdaj
               nalagamo našim obrtnikom, podjetnikom posameznikom, da morajo sami pridobivati ta
               potrdila. Gre za potrdilo državnega organa in ne vidim nobenega razloga, zakaj ne bi
               mogla v tem primeru Finančna uprava pridobiti potrdila, kje je pokritost z internetom
               mogoča, in kje ni. Ne vidim razloga za dodatno administrativno obremenjevanje naših
               podjetij. Sprašujem pa se tudi za primere, ko gre dejansko za terensko delo, kako naj
               podjetnik ve, ko bo šel na teren h kupcu, ki je naročil neko storitev, da tam pri
               njemu ni interneta, da bi lahko potem izvedel plačilo. Na kakšen način se bodo takšni
               primeri reševali? In to, kar je tudi že bilo izpostavljeno, zavarovalni agenti.
               Enostavno si ne znam predstavljati, da bi zdaj vsak zavarovalni agent moral imeti s
               seboj davčno blagajno, medtem ko na odboru niste znali povedati niti enega primera,
               ko bi dejansko šlo za goljufijo, ker je zmeraj z zavarovalnim agentom v ozadju
               polica. In jaz nikoli nisem podvomila v zavarovalno polico, ki sem jo dobila v roke.
               Zame je bila to vedno verodostojna listina. In ker nimate primera sive ekonomije,
               vsaj navesti ga niste znali, resnično ne vidim razloga, zakaj morajo biti tukaj
               zajeti.</p>
               <p>Generalno uvedbi davčnih blagajn nasprotujem, ker pomenijo zgolj dodatne obremenitve
               gospodarstva. Prepričana sem, da s tem ne bomo zajezili sive ekonomije. Hvala.</p>
            </sp>
            <sp xml:id="SDZ7-Redna-10-2015-07-13.sp151">

               <speaker>PREDSEDNIK DR. MILAN BRGLEZ:</speaker>

               <p>Besedo ima državna sekretarka na Ministrstvu za finance mag. Mateja Vraničar.</p>
            </sp>
            <sp xml:id="SDZ7-Redna-10-2015-07-13.sp152">

               <speaker>MAG. MATEJA VRANIČAR:</speaker>

               <p>Hvala lepa za besedo.</p>
               <p>Dovolite mi najprej odgovor na konkretno vprašanje v zvezi s tem, kako bo s ponudniki
               IT storitev za zavezance. Vsak zavezanec se samostojno odloči, na kakšen način si bo
               uredil svojo informacijsko podporo. Še enkrat ponavljam to, kar sem s tega mesta že
               večkrat povedala, zagotoviti bo moral povezljivost s sistemom Finančne uprave.
               Nobenega omejevanja konkurence na tem področju ne bo. Tisti del nadgradnje
               informacijskega sistema Furs, ki mora biti narejen na strani Fursa, tisto pa gre po
               sistemu javnega naročanja. Ampak to sta dve popolnoma ločeni zadevi. V zvezi z
               amandmajem k 2. členu pa bi rada opozorila, da mi definiramo, kaj se šteje za plačilo
               z gotovino za potrebe tega zakona. In k temu, da zelo široko tolmačimo plačilo z
               gotovino, nas napeljuje oziroma to naredimo z razlogom, ki ima zadaj več argumentov.
               Prvo je celovitost zajema blagajniškega poslovanja. V bistvu ni razlike, ko kupec
               pride na blagajno, ali plača s kreditno kartico, ali plača z gotovino. Na enak način
               se z vidika poslovanja ta promet evidentira. In če želimo te podatke uporabiti, tudi
               za analizo tveganja za nadaljnje postopke, potrebujemo podatek, ki bo celovito
               prikazal promet blagajniškega poslovanja. Če bi morali izločati plačila na kreditno
               ali posojilno kartico, bi morali uvesti dvojne blagajne. S tem bi povzročili
               zavezancem več stroškov, več komplikacij v njihovem delovanju. Polega tega
               ugotavljamo, da se na trgu vse bolj pojavljajo plačilne kartice, tako imenovane
               predplačniške plačilne in kreditne kartice, kjer neposredne povezave med
               transakcijskim računom in kartico ni; in s tem tudi sledljivost teh izdatkov ni
               zagotovljena. POS-terminali, kot sem že rekla, ki so potrebni za plačilo s plačilnimi
               karticami, so sestavni del blagajniških mest. Če bi želeli to izločiti, bi zavezancem
               povzročili dodatne stroške. Praksa v ostalih državah govori za to, da se v sistem
               potrjevanja računov vključi tudi plačilo na plačilne in kreditne kartice.</p>
               <p>Pa če se lahko odzovem še na nekatere druge navedbe. Ves čas poudarjamo, da Zakon o
               davčnem potrjevanju računov ne odgovarja na vse probleme sive ekonomije; je pa
               pomemben element. Vemo, da ima siva ekonomija več pojavnih oblik, in vsako pojavno
               obliko je treba nasloviti s svojimi ukrepi. Zakon o davčnem potrjevanju računov bo v
               dobršni meri sprostil kadrovske zmožnosti Finančne uprave, ki jih bo mogoče usmeriti
               tudi v intenzivnejši nadzor nad tistimi, ki računov sploh ne izdajajo, nad tako
               imenovanimi šušmarji in izvajalci neregistrirane dejavnosti. Torej ima ta predlog
               zakona lahko posredne učinke tudi na to področje. Zavedamo pa se, da bo to področje
               treba nasloviti tudi še z nadaljnjimi oziroma drugimi ukrepi. Res je, da so tako
               imenovane virtualne blagajne in vezane knjige računov dale pozitivne učinke z vidika
               pobiranja dodatnih dajatev. Ocenjujemo, da so samo virtualne blagajne prinesle
               okvirno 100 milijonov evrov dodanih prihodkov. In ravno zaradi tega učinka zelo
               konservativno ocenjujemo tudi možne finančne posledice tega predloga zakona. Vendar
               pa je dosedanji nadzor ugotovil dvoje. Prvo, virtualne blagajne in vezane knjige
               računov zahtevajo nezmanjšano prisotnost inšpektorjev na terenu, zaradi tega gre
               veliko produktivnega časa za nadzor s sorazmerno majhnim učinkom, ker ni mogoča
               vnaprejšnja ustrezna analiza rizika. In drug argument, kljub izboljšanju stanja
               inšpektorji Finančne uprave še vedno ugotavljajo, da se na terenu pojavljajo
               blagajne, ki omogočajo naknadno brisanje podatkov ali spreminjanje podatkov; in še
               vedno prihaja do zlorab obstoječega sistema. Zaradi tega predlagani režim pomeni
               bistveno nadgradnjo obstoječega sistema; ne pomeni, da zavržemo vse, kar smo do sedaj
               storili, ampak nadgradimo z dodatnimi mehanizmi, z dodatnimi ukrepi in izboljšamo
               učinkovitost ukrepa. V zvezi s terenskim delom pa samo še to pojasnilo. V primeru
               terenskega dela je ali v prehodnem obdobju ali po koncu prehodnega obdobja dopustna
               uporaba vezane knjige računov in naknadna potrditev pri Finančni upravi. Tehnični
               oziroma tehnološki razvoj pa gre naprej do te mere, da bo mogoče tudi pri terenskem
               delu v veliki meri uporabljati preproste davčne blagajne oziroma omogočati takojšnjo
               povezljivost s finančnim uradom ter takojšnjo izdajo potrjenih računov. Za eno ali
               drugo varianto se bodo lahko zavezanci odločali samostojno.</p>
               <p>Glede ostalih zadev pa pri drugih amandmajih. Hvala.</p>
            </sp>
            <sp xml:id="SDZ7-Redna-10-2015-07-13.sp153">

               <speaker>PREDSEDNIK DR. MILAN BRGLEZ:</speaker>

               <p>Ker je še interes, prosim, da se prijavite.</p>
               <p>Besedo ima gospod Jožef Horvat.</p>
            </sp>
            <sp xml:id="SDZ7-Redna-10-2015-07-13.sp154">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovana državna sekretarka, kolegice in kolegi!</p>
               <p>Veliko smo govorili o davčnih blagajnah, ki jih uvaja Predlog zakona o davčnem
               potrjevanju računov. Govorili smo tudi o tem, da smo mi v času naše vlade uvedli tako
               imenovane virtualne davčne blagajne, ki niso nič virtualne, so kar realne in so dale
               svoje učinke. In tisti, ki poslujejo z gotovino, so gotovo veliko investirali v to,
               da so nadgradili softver, morda kupili tudi opremo. Softver pa daje garancijo, da
               tisti, ki račun izda, ga ne more potem brisati oziroma ga ne more za nazaj
               popravljati. Ključno je to, da je še vedno človek tisti, in zato večkrat zelo dobro
               slišim, da potrebujemo pravega človeka, etičnega človeka, ker je človek tisti, ki se
               bo odločil s pritiskom na gumb, če hočete, ali bo račun za kavico izdal, ali ga ne bo
               izdal. Zato mislim, da smo spet po dolgih debatah na tem, ali zaupamo davčnim
               zavezancem, našim podjetnikom; ali država njim ne zaupa. Očitno jim ne zaupa. Zaradi
               nekaj, ne vem koliko, kakšen delež je teh, ki davkov ne plačujejo, zaradi nekaj teh
               nepridipravov, če lahko tako rečem, potem država reče vsem zavezancem – vsi ste
               lopovi. Ker se je koalicija zavezala v koalicijskem sporazumu, da bo napovedala vojno
               proti sivi ekonomiji, mislim, da koalicija ne razume te vojne proti sivi ekonomiji,
               ker se spravlja na 80 tisoč zavezancev, ki poslujejo z gotovino. In v zakonu je
               definicija gotovine zelo ponesrečena. Zato mi podpiramo amandma kolegic in kolegov iz
               SDS, ki nekako redefinirajo definicijo poslovanja z gotovino. Mi smo prav zaradi
               nasprotovanja malega gospodarstva tudi v letošnji pomladi sklicali nujno sejo Odbora
               za finance, kjer smo soočili pozitivne in predvsem negativne strani uvedbe davčnih
               blagajn.</p>
               <p>Veliko sem se pogovarjal z davčnimi strokovnjaki in se enostavno režijo temu, ko
               koalicija pravi – ja, s tem zakonom bomo zdaj dali smrtni udarec sivi ekonomiji.
               Poglejte, preprost izračun, mi ne vemo, koliko je sive ekonomije; pa če je sive
               ekonomije recimo 20 % BDP, potem smo na približno 7 milijard. In če želimo res nek
               ukrep, ki bi sivo ekonomijo razpolovil, ker vse drugo, kar je manj, je pravzaprav
               neuspeli ukrep. Če želimo sivo ekonomijo razpoloviti, potem bi morali samo iz naslova
               DDV – in to je zelo približni izračun – dobiti pol milijarde več v državno blagajno.
               Pol milijarde. Vlada zdaj pravi, da dobimo z uvedbo davčnih blagajn menda 70
               milijonov. Na drugi strani pa zavezance, to je tiste, ki poslujejo z gotovino,
               obremenjujemo s tem zakonom, ker bodo morali kupiti hardversko in softversko opremo.
               Ocena je, tega nismo mi izračunali v Novi Sloveniji, ampak ocena je, da bo tega
               stroška približno 40 milijonov. Se pravi da s 40 milijoni udarimo po zavezancih, na
               drugi strani dobimo izkupiček 70 milijonov. Ja, če je to kakšen ukrep, potem pa jaz
               res ne vem. Seveda, to so neke prognoze in projekcije, natančnih izračunov nimamo,
               tako da bomo videli, enkrat bomo videli, kaj bo. In če bo okroglo, bo lopata; če bo
               špičasto, bodo pa vile. Tako se ne moremo iti nekih ukrepov za večje zaupanje države
               do gospodarskega sektorja. In če že, če je to palica, potem bi morali dati tudi
               korenček. Že zadnjič sem diskutiral, potem bi ta korenček moral biti tudi v tej
               smeri, da nekdo, ki je dobil posel pa bi želel iz sto priti na štiristo zaposlenih v
               roku enega leta; in ker mora tudi razširiti poslovalnico, pa je ne more, ker ima
               okoli sebe kmetijsko zemljišče. Kaj bo naredil? Ja, odgovor je zelo preprost, ker je
               streljaj daleč od Avstrije; odgovor vsi poznamo. Takle 'mamo, bi rekli mladi.</p>
               <p>O tem je možno veliko govoriti. Kolegica Urška Ban, predsednica Odbora za finance,
               trenutno je ni tukaj, je rekla, da je pri tistih, ki poslujejo z gotovino, največ
               davčnih utaj. Jaz se s tem ravno ne strinjam, bi pa želel odgovor od strokovnjakov iz
               Fursa, kaj oni mislijo. In kar me je močno zbodlo, je še zapis gospoda Aleša Špetiča,
               glasnika digitalnih tehnologij Republike Slovenije, ki ga je vlada postavila in bi ga
               morala vlada poslušati. Je tudi podjetnik in je zapisal naslednje: "Edina zakonita
               možnost za mednarodno usmerjena start-up podjetja, ki želijo imeti svoja poslovanja
               avtomatizirana, je, da zavržejo obstoječe rešitve in si pridobijo davčno blagajno
               slovenskih ponudnikov, ki niso prilagojene za poslovanje po svetu, še manj za
               mednarodno poslovanje. Te blagajne so razvite za delo v trgovini ali lokalih. Si
               predstavljate," tako Aleš Špetič, "kako start-up podjetja svoje izdelke prodajajo
               strankam na drugi strani sveta tako, da jih le-te lahko kupijo v poslovalnici v
               Sloveniji, kjer imajo fizično davčno blagajno, ki je povezana s Fursom /…/" in tako
               dalje. Na to smo, zgleda, pozabili ali pa sem jaz morda rešitev v zakonskem besedilu
               spregledal.</p>
               <p>Mi nasprotujemo temu zakonu, nasprotujemo uvedbi davčnih blagajn in trdimo, da bo
               sive ekonomije več, ker imajo podjetniki počasi dovolj raznoraznih pritiskov,
               raznoraznih birokratskih ovir, novih in novih stroškov, ki ne prispevajo k novim
               produktom, k novim trgom in tako naprej. Bom pa podprl amandma k 2. členu Poslanske
               skupine SDS.</p>
            </sp>
            <sp xml:id="SDZ7-Redna-10-2015-07-13.sp155">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Tilen Božič.</p>
            </sp>
            <sp xml:id="SDZ7-Redna-10-2015-07-13.sp156">

               <speaker>TILEN BOŽIČ (PS SMC):</speaker>

               <p>Hvala za besedo.</p>
               <p>V tej hiši se radi ponavljajo oziroma ponavljamo, pa da bomo nekako uravnoteženi, se
               bom tudi jaz. Ker smo na veliko stvari že odgovorili tudi v prejšnjih razpravah, tudi
               na matičnem delovnem telesu, kar je bilo ključnih zadev, ker zgleda, da še niso
               razčiščeni kljub temu, da smo jih že večkrat pojasnjevali. Vsaj naše razumevanje,
               tudi vlada, mislim, da je dala korektno nekaj odgovorov, pa vendar. Začnimo nekako na
               začetku.</p>
               <p>Kar se tiče sive ekonomije, je bilo že povedano, da po ocenah Sursa obsega približno
               8 % BDP. To je približno 3 milijarde evrov in to ni ravno malo. Pretežni del tega,
               smo tudi že povedali, predstavljajo davčne utaje. S tem ukrepom, z uvedbo davčnih
               blagajn, gremo vsaj po mojem mnenju v koraku s časom. Že več kot polovica držav
               članic Evropske unije davčne blagajne v taki ali drugačni obliki ima; je pa res, da
               nimajo take časovne sreče ali nesreče. Nekatere so to uvajale že v devetdesetih
               letih, mi smo se tega spomnili v zadnjem času, v zadnjih nekaj letih. Poskusi za
               uvedbo so bili že prej, ampak zdaj je tehnologija toliko napredovala, da si lahko
               privoščimo takšne, kot so predlagane v tem zakonu. Osnovno vodilo je tisto, ki smo ga
               povedali že na začetku, se tudi nanaša kot odgovor na nekatere očitke, da si želimo
               čim manj izjem v tem sistemu. Sistem, ki namenjen davkom, je mišljen že v startu, da
               mora biti čim bolj robusten. Ker enkrat, ko zabiješ notri klin, tak sistem lahko
               razpade. Gre tudi za našo predvolilno obljubo in na žalost vseh tistih, ki so
               govorili, da SMC nima programa, postajajo zadeve dokaj nehvaležne, še posebej po
               zadnjih nekaj sejah, ko na vsaki seji sprejmemo eno ali več zadev, ki spadajo v
               predvolilni program SMC. Kar naenkrat se stvari realizirajo, kar pomeni, da spet
               demantiramo tisto, da SMC nima programa. Smo sprejeli fiskalno pravilo, sprejemamo
               davčne blagajne in tako naprej. Kar se tiče davčnih blagajn, smo jih potem skupaj z
               ekipo iz koalicije dali v koalicijsko pogodbo, skupaj zagovarjali to, da je to
               potrebno, da je to pravi korak v smeri ureditve tega področja. V začetku leta 2015 je
               bil tudi akcijski načrt, zdaj imamo pred sabo zakon; upam, da bo danes tudi sprejet.
               Mislim, da imamo zadostno podporo in da bo tudi v relativno kratkem času sledili
               pravilnik, da se vse skupaj tudi v praksi udejanji. V okviru nekega zbliževanja z
               volivci sva se s predsednico Odbora za finance lotila tega projekta pogovarjanja s
               terenom nekoliko drugače. Šla sva v pet krajev, bili smo v Izoli, Novem mestu,
               Mariboru, Postojni, Velenju. Vsakič smo se usedli približno za dve do tri ure s
               tistimi, ki jih je to področje zanimalo. Povabili smo vse, predvsem Gospodarsko
               zbornico in Obrtno zbornico, predstavili predlog takratnega zakona, se pogovarjali
               tudi o vsebinskih rešitvah, se pogovarjali o tem, ali imajo kakšne pomisleke, kjer bi
               se dalo bolje narediti. In na podlagi vseh teh opažanj smo si vzeli čas tudi v
               Državnem zboru, se med sabo pogovorili in pogledali, kje so res težave, kje pa se
               težave morda pojavljajo predvsem zaradi nekega nerazumevanja in bodo v relativno
               kratkem času tudi izzvenele. Prepričan sem, da gre za dokaj dovršen sistem. Kot sem
               rekel že uvodoma, tehnologija nam je omogočila, da bo ta najbolj dovršen izmed
               tistih, ki so sedaj na voljo, primerljivega ima morda edino še Hrvaška. Omogočal bo
               predvsem avtomatiziran nadzor, ki bo enostaven, pregleden, imel bo čim manj človeških
               napak, po eni strani. Po drugi strani bo razbremenil številne davčne inšpektorje.
               Bilo je že povedano, da jih je preko 180 v zadnjih letih delalo na blagajniškem
               poslovanju oziroma kontroli tega, kar naj bi se zdaj opravljalo samodejno z algoritmi
               na strežnikih Finančne uprave; kar pomeni, da se je več kot polovica davčnih
               inšpektorjev ukvarjala samo s tem. Kakšen je bil pa izplen tega? Bil je zanemarljiv,
               ker je večino teh zadev zelo težko dokazati z vidika dodatnega odmerjenega davka ter
               z vidika kazni. To nas navdaja s tem, da v tistem delu, kjer je morda delo
               neproduktivno, to prepustimo informacijski tehnologiji, ki to lahko primerljivo ali
               celo bolje opravi; in vse tiste resurse, ki jih imamo, nameniti v drugo smer. Tisto,
               kar pravite, da z davčnimi blagajnami ne bomo rešili – se strinjam, zato se nam bo pa
               razbremenilo več kot 100 inšpektorjev, razbremenila se bo infrastruktura. Z novimi
               ukrepi oziroma komplementarnimi ukrepi, tistimi dodatnimi, se bo tudi primerno
               naslovilo; seveda se vse skupaj naslavlja in rešuje. Gre za enostaven in odprt
               sistem, kar smo tudi že povedali. Zastavljen je tako, da katerikoli ponudnik, ki se
               bo pojavil na trgu, bo pogledal pravilnik, kako morajo zadeve biti narejene, in bo
               lahko svoj program oziroma programsko rešitev ponudil. Najbolj uspešen bo tisti, ki
               bo za razumno ceno ponudil uporabniku najbolj prijazno rešitev. Poleg te je pa za
               najmanjše na voljo tudi ta, o čemer smo že večkrat govorili, da bo Finančna uprava
               Republike Slovenije morala zagotoviti brezplačno programsko opremo za tiste, ki so
               morda premajhni, si tega ne morejo privoščiti ali zaradi kakšnih drugih razlogov tega
               sistema ne morejo uporabljati; da bodo lahko uporabljali tistega, ki ga bo razvila
               Finančna uprava. Na ta način bomo prišli tudi do cenovno ugodnejših rešitev, kot bi
               bile tiste; ker dejstvo je, da tiste blagajne, ki so bile fizične, bi morali imeti
               certificirano strojno opremo, certificirano programsko opremo, bi jih bilo bistveno
               lažje prikrojiti za kakšnega ponudnika. Teh se pač ne da, ker je odprt sistem. In
               zaradi tega bo rezultat tudi, da bodo rešitve za zavezance bistveno cenejše, kot bi
               bile v drugih primerih. Prav tako je tu zelo dobrodošlo to, da se podatki nalagajo
               pri Finančni upravi, kar pomeni, da ne bo treba iti več na teren in pregledovati, kot
               se je dogajalo doslej pri virtualnih blagajnah, ker ne glede na vse skupaj so bili
               podatki pri zavezancu. To pomeni, da je moral inšpektor fizično še vedno priti na
               teren, se ukvarjati z njimi oziroma dati nek zahtevek, te podatke presneti in potem
               jih je teoretično lahko uporabljal v pisarni. Ni pa jih mogel množično obdelovati, se
               pravi sistemsko, da je nek algoritem, da na podlagi nekih ponderjev, nekih uteži in
               vnaprej navedenih pravil ugotovi, ali je nek zavezanec bolj tvegan ali manj tvegan.
               In za tiste, ki jim da tvegano oceno, se potem tudi izvrši davčni pregled. In na ta
               način, prvič, se ne obremenjuje tistih, ki poslujejo pošteno. Po drugi strani se vsa
               sila oziroma intelektualna zmogljivost inšpektorjev in vsega tega začne ukvarjati s
               tistimi, ki ne poslujejo ravno skladno z zakonom, in tistimi, ki morda padejo ven,
               kot ste rekli, ne izstavljajo faktur; šušmarji, tisti, ki jih ta zakon, tudi če bi
               jih hotel, nekako ne more nasloviti. Za to pa so komplementarni ukrepi. Kar se tiče
               teh ukrepov, smo že začeli s tem. Ne gre zgolj za davčne prihodke, gre tudi za
               razbremenitev inšpektorjev, gre za posodobitev delovanja Finančne uprave, gre za
               posodobitev delovanja nadzora, gre za naprednejši sistem ugotavljanja kršiteljev.</p>
               <p>Kar se tiče preprečevanja dela na črno in zaposlovanja, vseeno velja omeniti, da se
               posredno s tem tudi to omejuje, ker je v tem zakonu ena določba, kateri podatki se
               pošiljajo Finančni upravi. Pošiljali se bodo tudi nekateri podatki, na podlagi
               katerih bo mogoče sklepati, ali morda nek zavezanec gre oziroma posluje na polju
               zaposlovanja na črno ali kaj takega. Zakaj? Preprosto, ko bo sistem preverjal
               različne zavezance, mu bo verjetno relativno jasno, da nekdo, ki posluje na nekem
               mestu, morda tukaj ob Ljubljanici, kakorkoli, s pol manj zaposlenimi, ne more
               narediti dvakrat več prometa kot njegov sosed, ki ima vse zaposlene. Že to bo nek
               povod, da se začnejo zadeve malo bolj podrobno gledati. Naprej, kar se tiče
               neevidentiranega prometa in gotovine, mislim, da se s tem vseeno tistim, ki poslujejo
               na robu ali čez rob, ena možnost zapre. Se pravi popravljanje teh podatkov in
               prilagajanja; iz enega polja možnih utaj se jih izrine in s tem gredo na drugo polje.
               Za tisto bodo pa komplementarni ukrepi, ampak tukaj ne gre za podobno situacijo kot
               imamo mi, prej so bila tudi omenjena neka področja transfernih cen. Transferne cene
               so eno področje, ki ga ti urediš, in potem ti zbežijo na drugo področje; ampak ne na
               druge dve ali tri, kot se pojavljajo tukaj pri takem enostavnem poslovanju, ampak na
               preostalih dvajset. Recimo na izvedene finančne instrumente, tam pa zadeve postanejo
               bolj zahtevne. V tej situaciji, ko mi reguliramo poslovanje z gotovino, ni takih
               naprednih modelov, zato se tudi regulirajo na bolj enostaven način.</p>
               <p>Če gremo naprej, kakšni so dodatni učinki, ki si jih obetamo. Če gledamo vzporednice
               s Hrvaško, kjer se je povečalo zaposlovanje v teh branžah, se pravi za približno 4
               tisoč 100 ljudi, povečalo se je za približno 18 % število podjetij v tej branži,
               povečal se je obseg investicij v tej branži zaradi tega, ker kar na enkrat je treba
               tisti promet, ki prej ni bil evidentiran, nekako potrošiti za zaposlovanje in za
               morebitne investicije, prenovo lokalov, osnovnih sredstev, morda nakup stružnic,
               kakorkoli že; s katerimi se potem tudi koristijo investicijske olajšave, izboljša se
               likvidnost. Veste, da sta v našem prostoru najmanj dve težavi. Prva je povezana z
               bankami, ki ne odobrijo posojil. Če je slabo poslovanje, tudi na račun tega, ker se
               skuša morda del prometa prikriti, je težko dobiti sredstva za investiranje. Poleg
               tega je drug zanimiv vidik ta, če bo pač višja likvidnost na transakcijskih računih,
               bo tudi boljša plačilna sposobnost, kar si tudi nekako obetamo. In če pogledamo še
               nekatere druge učinke na Hrvaškem, recimo povprečna plača v branži je šla gor kljub
               povečanemu številu zaposlenih. Povečal se je promet, povečal se je izplen iz DDV. Je
               nekaj pozitivnih eksternalij, denar pride v sistem, se v tem sistemu začne vrteti, se
               oplaja in na več mestih imamo vsi korist od tega, podjetniki in zaposleni, država ima
               od tega koristi, tukaj je več plusov.</p>
               <p>Kar se tiče malih zavezancev, če grem še malo na to, bi vseeno izpostavil nekatere
               prednosti oziroma nekatere rešitve, ker dejstvo je, da bodo mali s tem dodatno
               obremenjeni in treba je bilo poiskati neke izhode iz tega, kako bi jim lahko
               pomagali. Prva zadeva je to, da je opredeljeno predhodno obdobje dveh let, v katerem
               se bo lahko zavezanec prostovoljno odločil, ali bi šel na potrjevanje računov v
               realnem času, to je elektronsko potrjevanje ali fiskalizacija; ali pa se bo odločil
               za uporabo vezane knjige računov, ki jo bo naknadno potrdil. V teh dveh letih
               računamo, da se bo izboljšala zmogljivost strojne in programske opreme, konec koncev
               neka IT pismenost vseh tistih, ki naj bi to uporabljali, neka krivulja učenja; poleg
               tega se bo sigurno izboljšal signal. Kot veste se trenutno naša mobilna omrežja
               nadgrajujejo z novo tehnologijo, s tem se bo povečal obseg prenosa podatkov, znižuje
               se cena prenesenih podatkov, povečuje se pokritost s signalom. Prav tako pa se bo v
               teh dveh letih vzpostavila tudi neka praksa in ta praksa se tudi med raznimi
               združenji kar dobro izmenjuje. Na račun tega računamo, da bo bomo v dveh letih prišli
               tako daleč, da ne bo več težav preiti na popolnoma avtomatiziran sistem. Naprej, sem
               že prej omenil brezplačno aplikacijo na spletnih straneh Durs oziroma Finančne uprave
               po novem, odkar so se združili s Cursom. Ker je sistem odprt v večini primerov
               oziroma praktično vseh za te male zavezance, bo možno z nekimi aplikacijami oziroma z
               aplikacijo na mobilnem telefonu, ki bo imel naložen certifikat, to opraviti. Če bo
               nekdo za to pooblaščen znotraj društva, bo lahko konec koncev na sorazmerno enostaven
               način to počel. Konec koncev vsak podjetnik, manjši, ki mu to predstavlja velik
               strošek, sem si pogledal te stvari tudi na Hrvaškem, ko sem kakšen vikend bil dol,
               kako se to rešuje. In prišel sem do enega primera, mislim, da je bilo v Poreču, ko je
               en gospod prodajal več zadev, pa je imel preko sedemdeset let. Prodajal je parkirne
               listke, prodajal je spominke in prodajal je domače proizvode. Ampak ne tiste
               kmetijske, ker pri njih velja izjema, ampak razne pijače in tako naprej, kot so po
               navadi ob cestah. Vse, kar je imel, je imel mobilni telefon, ne bom povedal znamke, v
               paketu za en evro ga je kupil, z običajno naročnino, ki ga se stala dvanajst evrov,
               preračunano iz kun; in imel je tiskalnik za petinštirideset evrov. Jaz sem ga
               vprašal, ker je bil starejši gospod, kako se je on na to navadil. On je rekel, prva
               zadeva, ko so objavili, kaj bodo naredili, sem rekel, da jaz ne bom delal več, se bom
               upokojil, konec, dosti bo. S tem so pa res naredili tisto končno zadevo, zaradi
               katere jaz ne bom več delal. In ker je bil še vedno tam, sem ga vprašal, kako je šlo,
               je rekel – ja, nič, sem si nabavil ta telefon, poglejte, tako imam, tukaj so te
               cifre, udarim in to je to. Gre, račun se mi izpiše, vse imam evidentirano, prej sem
               izgubljal listke, to, ono, tretje. In zdaj zadeve funkcionirajo. Nekdo, ki je a
               priori rekel, da to ni zame, nikakor ne bom tega delal, je bil že starejši gospod, ki
               glede informacijske pismenosti morda ni imel takšnih možnosti, ker se izjemno hitro
               razvija; pa vendar se je tega lotil, naredil in dela, posluje; ter poleg tega za nek
               razumen strošek.</p>
               <p>Od tukaj naprej velja vseeno opozoriti na nekatere informacije. Zakon o davčnem
               postopku in Zakon o davku na dodano vrednost nam definirata določen primer, ko računa
               ni treba izdati. Ker je sopogoj predpisan v zakonu, morate izstaviti fakturo in
               plačati v gotovini oziroma z nečim, kar se šteje za gotovino. Prej smo slišali, da je
               opredelitev sorazmerno široka. V nekaterih primerih računov ni treba izdati, to so
               razni avtomati. Pri malih, recimo društvih in tako naprej, so pa primerljive
               situacije, ko imate plačilo članarine, ko imate plačilo donacij; v takšnih primerih
               se račun ne izstavlja, kar pomeni, da ni dolžnosti, da bi nekdo imel davčno blagajno.
               Če pa nekaj prodaja, konkurira na trgu – takrat pa ja, konec koncev se gre posel. In
               če gremo naprej, kar se tiče življenjskosti tega zakona, tukaj so bile predvidene
               oziroma smo razmišljali tudi v smeri tega, kaj se v praksi dogaja, da ne bo nekaj
               napisano in potem se bo ugotovilo, da zavezanci tega ne morejo uporabljati. Rečeno je
               bilo že prej, nekje ni signala, nekje bo izpad elektrike, nekje se bo pokvarila
               strojna oprema, karkoli se bo zgodilo. Poudariti velja, da je to v zakonu predvideno
               na različne načine. Če recimo pade linija, se računi še vedo izstavljajo, ker bi bilo
               popolnoma nelogično, da nekomu onemogočimo poslovanje. Če imate vi polno gostilno ali
               prodajate, ste opravili neko storitev kot obrtnik, bi bilo popolnoma neživljenjsko,
               da vi v tistem trenutku ne morete izstaviti fakture. Vi jo izstavite, tisti trenutek,
               ko se spet poveže naprava s spletom, se bo samodejno fiskaliziralo vse za nazaj.
               Drugi vidik, ko zmanjka elektrike, takrat nimate kaj, ste prisiljeni, da vzamete
               kemik in blok ter napišete, kot se je delalo do zdaj. In za te primere je pa
               predvideno, da se bo potem v nekaj dneh vse skupaj fiskaliziralo.</p>
               <p>Nekaj je bilo tudi rečeno glede kazni. Začeli smo ta razmislek, kako zapreti ta
               trikotnik oziroma krog; na eni strani imamo Finančno upravo, na drugi strani imamo
               kupca, na tretji strani imamo prodajalca. Vsi trije so zadolženi oziroma lahko
               vplivajo na to, ali bo nekdo izpolnjeval svoje davčne obveznosti oziroma izstavil
               fakturo, jo fiskaliziral, ali ne. Ker če je prodajalcu v interesu, da ne izstavi
               fakture, pa ga nihče na to ne opozori, ne finančna uprava ne kupec, v takšnem primeru
               je bistveno večja verjetnost, da računa ne izda. In velikokrat se dogaja, ko smo se
               mi pripravljali na ta zakon in smo se pogovarjali z razno raznimi zavezanci, so nam
               povedli, da včasih so kupci tisti, ki pritiskajo na dobavitelja oziroma na nekega
               prodajalca, naj ne izstavi fakture; češ dajte mi dodatni popust, saj ne rabim računa,
               boste vi prišparali na DDV. Sicer v večini primerov to na DDV ne funkcionira, posebej
               pri obrtnikih, oni kupujejo z 20-odstotnim vstopnim, ko prodajajo oziroma nekaj
               zmontirajo, je devetodstotni. Tukaj ni nekih bistvenih razlik, je pa potem recimo na
               dohodnini, na prometu. Vseeno velja to poudariti. Zaradi tega smo na nek način želeli
               ta krog zaključiti, eden izmed je ta mehki del, osveščanje, kot je bilo rečeno s
               strani NSi, ta korenček. Mi si tukaj predstavljamo predvsem nagradne igre, osveščanje
               in tako naprej. Na drugi strani pa palica, neka simbolična kazen v višini 40 evrov.
               Kot veste, velja splošni Zakon o prekrških, ki ureja področje prekrškov na tem mestu.
               Je podobno kot pri parkirni kazni, če plačate v osmih dneh, je to polovica, je to 20
               evrov. Poleg tega velja tudi tista določba iz Zakona o prekrških, ki predvideva, da
               lahko inšpektor v takem primeru, ko so lažje kršitve izreče zgolj opomin in ne da
               kazni. In gremo spet na tisto polje osveščanja. To je tisto, kar bi radi zasledovali,
               tudi pri nas, da so inšpektorji osveščeni, da vedo, da imajo tudi druge možnosti, da
               poskusijo predvsem opozarjati, osvestiti kupce in na tak način vplivati na davčno
               kulturo v Sloveniji. Nekateri rečejo, da pri nas niso vsi delikventi, dejansko to
               drži. Jih je pa nekaj, ki jih bo treba nekako osvestiti. In če imamo mi 3 milijarde
               ocenjene sive ekonomije, to nekaj je; ni zgolj neka margina. Poleg tistih, ki
               poslujejo pošteno, je treba za tiste, ki bi radi malo manj pošteno poslovali,
               poskrbeti, da bodo tudi oni poslovali pošteno, ker na tak način se tudi konkurenčni
               pogoji izenačijo in na tak način si lahko tudi na zdrav način konkurirajo.</p>
               <p>Če gremo naprej na druge ukrepe, rečeno je bilo, da ta ukrep, pa tega mi v SMC nikoli
               nismo rekli, tudi kar se tiče koalicijsko ali od vlade nisem tega slišal, da bi ta
               ukrep sedaj kar na enkrat vse rešil. To je en ukrep. Poleg tega bodo potrebni
               številni komplementarni ukrepi, ampak vsega na enkrat se ne da. Naredili smo tega,
               sedaj sledijo drugi. Do konca leta je še kar nekaj časa, 2016 bo zanimivo leto.
               Verjamem, da bomo marsikaj še prinesli na to mizo, kjer se bomo pogovarjali, lahko
               sprejeli in tudi nekako iskali skupne rešitve, ki bodo dobre. Poleg teh je sigurno
               nekaj ukrepov, ki se predvidevajo. Omenil sem že nagradne igre, omenil sem progam, ki
               bo na voljo na spletni strani Finančne uprave. V zadnjih mesecih se bil kar nekajkrat
               malo nervozen zaradi spletne strani Finančne uprave, ker se mi je zdela malo manj …,
               navajen sem bil na prejšnjo stran Dursa, ker sem tam veliko bil. Nekako sem prišel do
               tega, da mi le-ta ne odgovarja oziroma nisem našel tistih podatkov, ki sem jih rabil.
               Sem se kar potrudil, da sem jih našel. In poglej ga zlomka, v vmesnem času je pa
               Finančna uprava dejansko na tem delala in še vedno dela. Tista spletna stran v tem
               času, od kar sem na začetku začel, ne bom rekel, težiti, ker to ni prišlo od mojega
               teženja, prišlo je tudi od njihove iniciative, da je to treba urediti, se je
               marsikatera stvar, na katero sem opozoril, še preden je prišlo to opozorilo do njih,
               že uredila. Verjamem, da do takrat, ko se bodo uvedle davčne blagajne, bo ta stran
               res izpiljena, uporabniku prijazna, poleg tega pa bo tudi dokaj obsežen tisti
               segment, ki bo imel te odgovore na pogosta vprašanja. Veliko kritik prihaja predvsem
               zaradi neobveščenosti, morda nerazumevanja, pa to ni na strani zavezanca. To je
               vseeno na strani države – Državnega zbora, Vlade in ministra za finance –, da začnejo
               čim bolj in dokaj jasno komunicirati. Jasno in neposredno, da zavezanci vedo, kaj jih
               čaka, da to ni noben bav, bav; ampak da delamo stvari tudi v njihovo korist in
               predvsem zaradi njih. Kar se tiče zavez, ki so tukaj nekako še notri, poleg
               debirokratizacije, na kateri se dela, poleg prestrukturiranja davčnih bremen, na
               katerem se tudi dela, poleg tega, da se izboljša način oziroma kakovost oziroma
               učinkovitost pobiranja davkov, se dela tudi na drugih zadevah, ampak vsaka stvar
               terja svoj čas. Sedaj smo mi tukaj eno leto, odkar so bile volitve, uradno delamo
               deset mesecev, vlada morda osem mesecev. Tako hitro se vsega ne da rešiti. Delamo pa
               na tem.</p>
               <p>Kar se tiče tega zakona, ga jaz vsekakor podpiram. Izhajam tudi iz področja, v
               prejšnjem življenju sem se ukvarjal z davki, mi je to blizu. Tudi takrat, ko sem se
               odločal, ali pristopiti k SMC ali ne, sem najprej gledal program in usmeritve, kar se
               tiče davkov. Tukaj sem videl določene rešitve, tudi določene možnosti za izboljšave;
               in te se sedaj dogajajo. In zato sem še vedno tukaj, kjer sem. Kar se tiče nekaterih
               razprav, ki so bile do sedaj dane. Ena je bila že rečena – ne bomo zajezili sive
               ekonomije in dela na črno. Tisti, ki dejavnosti delajo na črno in ne izdajo faktur,
               kot sem že prej rekel, inšpektorji bodo lahko dali energijo drugam, s posodobitvijo
               informacijskega sistema Finančne uprave bodo ti pregledi lahko postali bistveno bolj
               usmerjeni. Če imamo mi kar naenkrat sproščenih 180 inšpektorjev, dobro, nekaj manj,
               ker imajo še kaj drugega verjetno za delati. Pa recimo 50 inšpektorjev, če opravijo
               dva pregleda na terenu na teden, verjetno vidite, da lahko v treh do štirih letih
               obiščejo praktično vse šušmarje. To je proces, ki traja. Se bo naredil, se spreminja
               kultura, se spreminja ustroj in delovanje tega davčnega sistema. Kar se tiče znižanja
               davkov, da visoki davki povzročajo več davčnih utaj in obratno. Že zadnjič sem tukaj
               pokazal zanimiv graf, ker me je malo razjezilo, da se to tako vehementno pojavlja.
               Rdeča pomeni zniževanje davčnih stopenj, nižja, kot je davčna stopnja; tukaj pa imate
               sivo ekonomijo. In zanimivo je to, da nižji, kot so davki, višja je siva ekonomija.
               To spada iz tistega, kar gledamo po OECD, kar pomeni, da verjetno zajec ni v tem
               grmu. Vi imate lahko sorazmerno visoke davke in nizko sivo ekonomijo. In zakaj to
               deluje? Iz dveh razlogov. Prvič, percepcija, kaj vi za ta denar dobite, to je ena
               stvar. Druga stvar, kako je reguliran sistem. Ali je robusten, ali deluje, ali je
               nadzor, ali med zavezanci prevladuje zavedanje, če bo nekaj naredil narobe, ga bodo
               relativno hitro dobili. Tega v Sloveniji še ni, si pa prizadevamo, da bi do tega
               prišli. Ker enkrat, ko je sistem robusten, jasen in pregleden, takrat tudi utaj ni
               več. Pa ne samo zaradi tega, ker bi bili zavezanci tako pošteni, večina jih je; ampak
               za tisti manjšinski del, kjer je potrebna palica, ter zaradi zavedanja, da je tako
               delovanje nedopustno in da bodo sorazmerno hitro najdeni, odkriti in tudi
               sankcionirani za tisto, kar delajo narobe.</p>
               <p>Kar se tiče zapiranja dejavnosti, mislim, da sem že vse povedal s primeri iz Hrvaške,
               tam so tudi govorili, da bo 20-odstoten upad podjetij v tej branži. Za 18 % je šlo
               gor. Rekli so, da bo 4 tisoč manj zaposlenih v teh branžah. Bilo je 4 tisoč 100 več
               zaposlenih v teh branžah. Bilo je rečeno marsikaj. Šle so povprečne plače gor v teh
               branžah, šel je gor obseg investicij. Ta veriga se je sklenila in to je vse skupaj
               tudi potegnilo druge dejavnosti za sabo, da se sedaj posluje boljše. Kar se tiče
               nepokritosti Slovenije z internetom, tehnologija se izboljšuje, v prihodnjem obdobju
               ni potrebno, da bi nekdo pridobival potrdilo Akosa, ker se lahko prostovoljno odloča.
               V dveh letih bo pa tudi Akos moral ugotoviti, na kakšen način bo to zagotavljal. Če
               se bo ugotovilo, da to ni možno ali da se ne da dobro narediti, mi smo zakonodajna
               oblast, še vedno se da kakšne stvari izpiliti v tem zakonu v nekem doglednem roku, če
               bo res prišlo do tega, da se bo ugotovilo, da je zadeva brezizhodna.</p>
               <p>Tudi ta izjava mi je bila dobra – smrtni udarec sivi ekonomiji. Se pravi, vsak ukrep,
               ki je manj kot razpolovitev sive ekonomije, ni nič. Je tako, a smo rekli? To je en
               ukrep. Zato, da pridete vi do 50-odstotnega učinka, morate sprejeti nekaj ukrepov.
               Dejstvo je pa, da se bodo z naborom ukrepov, več kot jih bo, ko bomo več sivih polj
               pokrili, nadsorazmerno zmanjšal obseg sive ekonomije. S prvim ukrepom se zmanjša
               zgolj toliko, kot se zmanjša. Ocenjujemo ga lahko samo na podlagi tega prvega ukrepa,
               mi ne moremo v zakon napisati, da bo učinka ena milijarda, če imamo samo en ukrep.
               Tudi ne moremo sočasno ocenjevati vseh ostalih ukrepov. Pričakujem pa, da bo z
               ostalimi komplementarnimi ukrepi učinek višji, kot je za ta konkreten primer oziroma
               za ta konkreten predlog zakona. Naprej, kar se tiče tega, da mora biti palica in
               korenček, spet je bilo v tem smislu – iz 100 na 400 zaposlenih. Ja, birokracija v
               Sloveniji je kar razraščena, tega se sami zavedamo. Kar lahko rečem, je, da delamo na
               tem, ne glede na to, na katerem področju smo bolj angažirani, tukaj v SMC, pa tudi
               kar se tiče koalicije. To je problem, se ga pa ne da odpraviti na hitro. Moj nono je
               vedno rekel, da nobena stvar se ne more narediti na hitro, niti tam – mislim, da je
               zadnjič nekdo rekel – , kamor gre tudi cesar sam. In dejstvo je, da za to rabimo več
               časa. Rabimo še leto, dve, tri. Se tudi govori, da se ne rabi nobenih analiz, na
               pamet se stvari pač ne dela. Zato rabimo čas, delamo na tem, to je en ukrep, sledijo
               drugi.</p>
               <p>Kar se tiče elektronskega poslovanja – mislim, da je tam prišlo do malega
               nesporazuma, s katerim smo se tudi mi ukvarjali. Takoj, ko je bilo tisto objavljeno,
               smo se kar vrgli notri in začeli ugotavljati, ali je res, ali ni res, v katerem
               primeru drži, v katerem primeru ne drži. Ugotovili smo naslednjo stvar. Da je tukaj
               verjetno šlo za manjše nerazumevanje. Mi se nismo ukvarjali s procesorji plačilnega
               prometa, da bi mi Paypalu ali Paysafu ali katerikoli izmed teh organizacij, ki
               procesirajo spletna plačila, naložili, kako naj to procesirajo. Mi smo se ukvarjali z
               računom, to pa je ločeno od procesiranja spletnih plačil. In še druga zadeva je.
               Pretežni del teh spletnih plačil gre preko posrednikov, ki se štejejo na nek način
               kot banke, tistega ni treba fiskalizirati. Treba je fiskalizirati drugi del, kjer
               pride do podobne situacije plačila s karticami, kreditnimi karticami. S tem smo se
               ukvarjali, smo se pogovorili in prišli tudi do zaključkov, da to ne bi smel biti tak
               problem. Res je, da bomo morali nadgraditi proces izstavljanja faktur; ne gre pa za
               to, da bi jim spremenili integralni del pridobivanja njihovih dohodkov oziroma
               zaračunavanja njihovih dohodkov, se pravi procesorjev, plačil, ki se dogajajo preko
               spleta.</p>
               <p>Kot rečeno, jaz bom zakon z veseljem oziroma z nekim optimističnim pogledom vnaprej
               podprl. Hvala.</p>
            </sp>
            <sp xml:id="SDZ7-Redna-10-2015-07-13.sp157">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Bojan Dobovšek.</p>
            </sp>
            <sp xml:id="SDZ7-Redna-10-2015-07-13.sp158">

               <speaker>DR. BOJAN DOBOVŠEK (NeP):</speaker>

               <p>Hvala. Spoštovani vsi, ki spremljate to sejo!</p>
               <p>Vidimo, da je zadeva kompleksna, da je ta del davčnih blagajn samo en majhen kamenček
               v mozaiku celotne problematike. Odvisno je, kako gledamo na statistike; nekatere
               statistike prikazujejo manjši procent sive ekonomije, nekatere večje. Jaz v teorijah
               in v svojih raziskavah ugotavljam, da je siva ekonomija samo en segment neformalne
               ekonomije. Kot neformalno ekonomijo jaz povzamem vse dejavnosti najprej črne
               ekonomije, kar pomeni tisto, kar je prepovedano in že kot tako ni podvrženo davku, to
               so po navadi vse kriminalne dejavnosti. Potem imamo sivo ekonomijo, o kateri govorimo
               danes, sama dejavnost je po navadi dovoljena, vendar se od te dejavnosti ne plača
               davka. Potem imamo belo ekonomijo, ki je prav tako dovoljena, ampak gre za tisto, kar
               je že bilo omenjeno, selitev industrije, izvedeni finančni instrumenti in drugi novi
               finančni produkti. Tukaj gre za velike količine denarja, ki odteka mimo davkov. In če
               povzamem vse te dejavnosti iz raziskav, ki smo jih naredili v svetu in tudi z
               Evropsko unijo, so ti procenti od 25 % pa naprej. Za tranzitne države še veliko
               večji, bolj gremo v nerazvite države, v Afriko, pa tudi do 50 %. In sedaj se
               ukvarjamo s segmentom, vlada pravilno ugotavlja, da bodo potrebni še drugi ukrepi. Če
               teh ukrepov ne bomo izvedli naenkrat, ljudje v te ukrepe ne bodo zaupali. Zato
               pričakujem, da bodo ostali ukrepi sledili čim prej. Pozabljamo na nekaj, pozabljamo,
               da smo priča številnim migracijam, migranti kot takšni prihajajo v obljubljene dežele
               delati. Iščejo delo. Kdo jim lahko nudi delo? Ravno neformalna ekonomija. Tukaj imamo
               potem trikotnik migrantov, delodajalcev in tistih, ki vodijo te ljudi v obljubljeno
               deželo. Mi že zamujamo z ukrepi, kajti val beguncev že teče preko nas ali pa nas bo /
               nerazumljivo/ Če grem naprej, na tem področju obstaja ponudba in povpraševanje. Ne
               moremo se ukvarjati samo s ponudbo ali samo s povpraševanjem, ampak moramo gledati na
               zadeve kompleksno. Pričakujem čim prej ukrepe, tudi glede izpostavljenih vprašanj.
               Vloga države je, da omeji neformalno ekonomijo, ne pa jo s svojimi ukrepi še
               pospešuje.</p>
               <p>In če zaključim, da se ukrepi zaenkrat koncentrirajo samo na področje sive ekonomije,
               kar v večji meri prizadene ljudi, ki so na robu preživetja in si z neformalno
               ekonomijo rešujejo svoj socialni status. Moramo jim ponuditi konkreten izhod, da bodo
               lahko preživeli, kajti ukrepi vlade gredo v to smer, da formalna ekonomija, se pravi
               tista zakonita, postaja vse bolj podobna neformalni ekonomiji. Priča smo oblikam
               dela, ki so vse bolj podobna neformalnim oblikam dela; in delavci imajo vse manj
               pravic in si tako rešujejo svoj življenjski položaj z neformalno ekonomijo. Samo
               enostranski ukrep, ki pomeni represiven poseg, ne bo dal želenih ukrepov, če na drugi
               strani tudi v formalni ekonomiji ne bomo nudili ljudem možnosti preživetja.
               Hvala.</p>
            </sp>
            <sp xml:id="SDZ7-Redna-10-2015-07-13.sp159">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Marijan Pojbič.</p>
            </sp>
            <sp xml:id="SDZ7-Redna-10-2015-07-13.sp160">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod predsednik.</p>
               <p>S zadnjim stavkom kolega gospoda Bojana Dobovška se popolnoma strinjam. Bi pa rad
               uvodoma opozoril na kolega iz SMC; mislim, da je gospe Vraničar naredil izjemno
               veliko pozitivno reklamo, kar se tega zakona tiče. Mislim – v negativnem smislu.
               Mislim, da je bil danes nastop gospoda – pa mi je žal, da je šel ven – resnično
               vzorčni primer čistega birokrata, ki nima čisto nič z realnostjo tega življenja,
               popolnoma absolutno nič. In lepo prosim tudi poslanke in poslance, da se malo
               pozanimajo, preden na tak način razpravljajo – čisto neživljenjsko.</p>
               <p>Spoštovani, poglejmo čisto na kratko zgodovino naše Slovenije. Poglejmo bančno
               luknjo, 6 milijard, poglejmo tatvine, ki so se zgodile, ko se je delal naš kompletni
               avtocestni sistem. Potem poglejmo TEŠ 6, tukaj lahko govorimo za več milijard evrov,
               ki so bile pokradene v tej državi. In ponovno lovimo kurje tatove, namesto da bi se
               ukvarjali s tistimi, ki so največji lopovi v tej državi. To je neverjetno. Gospa
               Vraničar je danes povedala, da pričakujejo pozitiven učinek tega zakona blizu 100
               milijonov evrov letno. Jaz mislim, da to ne bo. Ampak pa preračunajmo – 7, 8
               milijard, ki jih je bilo pokradenih, 80 oziroma 70 let vsako leto 100 milijonov
               evrov, če bi to bando razkrinkali, ki je pokradla celotno državo. In kurjih tatov ne
               bi potrebovali loviti. In še nekaj, ljudje se ne bi izogibali davkom, plačevanju
               davkov, če bi lahko preživeli. Gospod Dobovšek je prej zelo konkretno povedal stvari.
               Ne bi se posluževali takšnih in drugačnih rešitev na eni strani. Na drugi strani je
               govoril tudi o tistem, o čemer se z njim popolnoma strinjam. Danes imamo ljudi na
               minimalni plači, ki ne morejo preživeti. Enostavno legalno prihajajo v zgodbo in nič;
               namesto da bi Vlada Republike Slovenije in koalicija vztrajno delala na tem, da bi se
               to področje uredilo, da bi ljudje lahko normalno živeli, da bi ustvarjali pogoje za
               razvoj ekonomije, za razvoj gospodarstva, da ne bi bila stalno večja večina na
               minimalni plači, proizvajali upokojence, ki gredo v pokojnino pri 40 letih delovne
               dobe, pa ne morejo preživeti, dobijo 420 ali 450 evrov penzije ali 500. Včeraj sem
               bil ravno na terenu na obisku in mi ti ubogi upokojenci s 400, 300 evrov pravijo, da
               letos še sploh niso dobili tistega ubogega dodatka 200, 300 ali 400 evrov zraven,
               kolikor dobijo, da bi lahko šli za tri dni na morje. Sramotno, kakšno vlado imamo,
               sramotno. In danes sem slišal, da bodo šele nekje pri julijski plači ta prispevek
               dobili. Sicer to ne paše v ta zakon, se opravičujem, sem moral to povedati, ker me to
               žalosti. To je neverjetno. In tukaj sedi stranka Desus, ki držijo glavo dol pa roko
               čez obraz, da jih ne bi slučajno upokojenec pogledal v obraz in videl pravo resnico
               njihovega zastopanja, njihovih interesov tistih najbolj revnih v tej državi. To se mi
               zdi pomembno, kolegi iz Desusa, da se tukaj postavite, ne pa za privilegirance,
               tistih 15 tisoč, ki so se rodili po letu 50, pa dobivajo tisoč 470 evrov pokojnine;
               15 tisoč, ki so se rodili po letu 50, lepo vas prosim.</p>
               <p>Gospod predsednik, se vračam nazaj k razpravi o tem zakonu. Tukaj ne morem mimo tega,
               da ne bi tukaj upošteval mnenje Obrtno-podjetniške zbornice Slovenije. In jaz sem to
               že velikokrat povedal. Mislim, da bi se vlada in koalicija, ki so ta zakon
               pripravljali, morali zavedati in se zagotovo tudi z njimi pogovarjati, ko so
               pripravljali to rešitev. Gospod Meh, predsednik Obrtno-podjetniške zbornice
               Slovenije, je dejal naslednje: "Davčne blagajne ne bodo imele nobenega vpliva na sivo
               ekonomijo, pomenijo pa dodatno obremenitev gospodarstva." To je tisto, o čemer sem
               govoril pred tem. To je njegov citat. In citiram še naprej. "Uvedba blagajn kaže na
               nezaupanje politike v naše gospodarstvo," je še dodal predsednik Obrtno-podjetniške
               zbornice Slovenije. "Blagajne bodo prizadele samo poštene podjetnike, ki izdajajo
               račune. Tisti šušmarji, ki delajo na črno in računov ne izdajajo, pa ne bodo občutili
               nobenih posledic," je prepričan. "Obrtniki in mali podjetniki, ki poslujejo z
               gotovino, so zato vseskozi nasprotovali uvedbi blagajn," je še dodal. Še naslednji
               stavek: "Vsaki dve leti nove blagajne." Meh je spomnil, da so leta 2013 uvedli
               virtualne blagajne, ki so pomenile dodatno obremenitev slovenskega malega
               gospodarstva, takrat prinesle dodatnih 100 milijonov evrov plusa v proračun.
               "Dodatnih rezerv, ki bi jih bilo moč še iztisniti iz malega podjetnika, ni več," je
               prepričan. In mislim, da je predsednik Obrtno-podjetniške zbornice zelo jasno ter
               malce zavito povedal pravo resnico, da bomo tiste male podjetnike in obrtnike, ki že
               v danem trenutku ne morejo normalno preživeti, zdaj potisnili v popolno revščino ali
               na Zavod za zaposlovanje. In kdo bo to plačal? Tisti z minimalnimi plačami, tistih
               nekaj sto tisoč ljudi, ki je v tem trenutku še zaposlenih. Mislim, da prihajamo v
               neko situacijo, kjer si ne moremo več znova in znova dovoliti obremenjevati
               gospodarstva. Predvsem od vlade in koalicije pričakujem, da bodo prišli v državni
               zbor z ukrepi, ki bodo pozitivno vplivali na pogoje, da bodo ti obrtniki in
               podjetniki, ki še živijo v naši družbi, lahko dodatno zaposlovali. In samo to je pot,
               nobene druge ni.</p>
               <p>Z vsemi dodatnimi administrativnimi ali takšnimi in drugačnimi ukrepi, ki gredo proti
               razvoju podjetništva in obrtništva, pa mislim, da bomo počasi resnici na ljubo prišli
               v eno vrzel, iz katere se definitivno ta država ne bo mogla izviti. Poleg tega, da
               tukaj še upoštevamo, kako se nam ruši razmerje med zaposlenimi in upokojitvami. Danes
               je bilo rečeno, nekdo je to že povedal, v kolikšnem času bomo prišli na rezultat 1 :
               1 – en upokojenec na enega zaposlenega. Še kako hudičevo je pomembno, da ustvarjamo
               na tistem področju, sprejmemo in pridemo z ukrepi, ta vlada in ta koalicija, da bodo
               zaposlovali, da bomo imeli čim več zaposlenih, če na drugi strani tudi strmo raste
               število upokojencev. Da bomo obdržali to razmerje ali še izboljšali to razmerje v
               smeri zaposlenosti. Danes je bilo že slišati, da je ta zakon oh in sploh najboljši,
               najkvalitetnejši, pripomogel bo vsem in vsakomur, da … Ne vem, na kakšen način sicer,
               jaz tega ne razumem, kar je gospod govoril. Tukaj imam zapis, ki smo ga dobili s
               strani Planinske zveze Slovenije, Zveze za šport invalidov Slovenije – Paraolimpijski
               komite, Olimpijski komite Slovenije – Združenje športnih zvez, Bojan Rotnik, Damijan
               Lazar, Bogdan Gabrovec in vseh ostalih društev v tej državi, ki se jih ta zakon
               dotika. Mi smo že s samimi zakoni na področju omejitve, ki jih že sedaj imajo vsa
               društva, šli tako ali tako predaleč. Če pogledate na drugi strani, kako lahko v
               Avstriji to funkcionira, kako tam društva normalno funkcionirajo; govorim o gasilskih
               društvih, o športno-kulturnih društvih, govorim o vseh ostalih društvih.</p>
               <p>In mi z vsako novo potezo dodatno obremenimo ali onemogočimo normalno delovanje
               društev v naši družbi. In poglejte, kaj so zapisali, to bom pa citiral, da slišite
               vsi, tudi gospa Vraničar. "Spoštovani, na vas se obračamo z namenom, da vam pojasnimo
               predvidene učinke v primeru sprejetja predlaganega Zakona o potrjevanju računov.
               Predlagana uvedba davčnih blagajn globoko posega v delo športnih društev, ki jih je v
               Sloveniji več kot sedem tisoč. Pri športnih društvih se kalijo slovenski športniki,
               ki potem prinašajo odmevne rezultate, poleg tega pa se v športnih društvih združujejo
               rekreativci, ki za aktivno življenje spodbujajo vedno večji krog ljudi ter izvajajo
               izlete in rekreativna tekmovanja, športne tabore za mlade in drugo. Predlog zakona
               postavlja enake pogoje glede davčnih blagajn za pridobitne pravne osebe in za
               nepridobitna društva. Če bo zakon sprejet v takšnem besedilu, bodo društva morala pri
               organizacij izletov in športnih aktivnosti zagotoviti prenosne davčne blagajne z
               mobilnim internetom, da bodo lahko izstavila račun udeležencem na avtobusu, na
               izhodišču izletov, v telovadnici ali na igrišču. Poleg tega predlog zakona
               predvideva, da bo vsak zavezanec predhodno sporočil poslovni prostor oziroma
               lokacijo, kjer bo račune izdajal. Tudi v primeru uporabe vezane knjige računov in
               naknadnega potrjevanja računov preko spleta to pomeni ogromno dodatno obremenitev
               društev. Ugotavljamo, da je ukrep uvedbe davčnih blagajn za društva nesorazmeren, saj
               za državo ne bo pomenil več davčnih prihodkov, ker društva v veliki večini niso
               zavezanci za DDV. Pomenil bo predvsem velike dodatne administrativne omejitve in
               stroške. Takšne zakonske spremembe ne sledijo Nacionalnem programu za razvoj športa,
               strategiji razvoja turizma in drugim usmeritvam države z namenom večanja blaginje
               državljanov preko spodbujanja nevladnega sektorja. Spregleda se vse pozitivne učinke
               delovanja prostovoljnih društev, ki s svojim programom in delom skrbijo za rekreacijo
               in zdravje ljudi ter za infrastrukturo v javnem interesu. Če obstaja enotno zavedanje
               o pomenu in doprinosu športnih društev in društev na splošno, moramo poskrbeti, da
               tudi zakonodaja podpira njihovo delo in voljo do prostovoljnega dela. Verjamemo, da
               je bolje, da številni prostovoljci v športu svoj čas raje usmerijo v vsebinsko delo
               kot v dodatno izpolnjevanje obrazcev za račune."</p>
               <p>Mislim, da temu, kar so zapisali, ni kaj dosti za dodati. Pričakujem pa danes od
               gospe Vraničar, da bo na te dileme odgovorila, ne glede na to, da smo v drugem
               branju, ker mislim, da danes marsikateri predsednik društva to sejo spremlja in ga še
               kako zanima, kako se bodo tukaj stvari razpletle. Prav bi bilo, da se nalije čistega
               vina in da tiste birokrate, ki so danes tukaj govorili, kako je ta zakon sploh in oh;
               tudi gospa Vraničar opozori skozi to, kar smo dobili na mizo, da pa le ni vse tako oh
               in sploh in najboljše. In da tudi v koaliciji uskladite poglede na določene probleme
               oziroma tudi na zakonodajo, ki jo sprejemate; da na eni strani poslušamo eno verzijo,
               na drugi strani pa drugo, precej različno.</p>
               <p>Jaz bom amandma, ki smo ga v Slovenski demokratski stranki vložili, podprl. Kot smo
               že povedali vsi tisti, ki smo doslej razpravljali, tudi v prvem branju, absolutno
               tega zakona v Slovenski demokratski stranki ne bomo podprli. Hvala lepa.</p>
            </sp>
            <sp xml:id="SDZ7-Redna-10-2015-07-13.sp161">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Anže Logar.</p>
            </sp>
            <sp xml:id="SDZ7-Redna-10-2015-07-13.sp162">

               <speaker>MAG. ANŽE LOGAR (PS SDS):</speaker>

               <p>Hvala, predsednik.</p>
               <p>Gospod Mramor je na svojem hearingu v Državnem zboru na Odboru za finance dejal, da
               je ključen pogoj za izboljšanje ali za uspeh Slovenije, za preboj Slovenije
               izboljšanje gospodarskega okolja in izboljšanje pogojev poslovanja gospodarstva;
               torej tistega sektorja, ki ustvarja. Tukaj imam zbornik Obrtno-podjetniške zbornice
               za leto 2015, ki je verjetno prisluhnila gospodu Mramorju na tem hearingu. Točno te
               besede je dala kot naslov tega zbornika; in sicer Za boljše poslovno okolje. Tu se pa
               očitno razumevanje med gospodarstvom oziroma obrtniki in Mramorjem tudi konča.
               Gospodarstveniki so tisti, ki služijo, ki delajo denar; podjetniki so tisti, ki ga
               ustvarjajo, finančni minister je pa tisti, ki ga na nek način troši. In če imam na
               eni strani mnenje nekoga o isti temi, ki ustvarja denar, torej tisti, ki v potu
               svojega obraza to dela, in na drugi strani tistega, ki ta denar troši; verjetno bom
               raje verjel tistemu, ki ustvarja. In ta, ki ustvarja, finančnemu ministru pošilja 10
               naj zahtev slovenske obrti in podjetništva 2015. In prva v tem sklopu desetih je
               drugačna umestitev davčnih blagajn. Drugačna umestitev davčnih blagajn. Naj opozorim,
               da je ta zbornik nastal kasneje kot prvotni predlog za uvedbo davčnih blagajn
               Ministrstva za finance. Torej je neposredni odgovor tistih, ki ustvarjajo, na želje
               tistih, ki trošijo. In če naj mene prepriča nek namišljeni prodajalec rakije na
               hrvaški obali, ki je tako zadovoljen, ker lahko plačuje davke in svojo davčno pošilja
               kar po telefonu; ali pa zbornik Obrtne zbornice, potem mi dovolite, da bom raje
               verjel našemu podjetniku kot tistemu namišljenemu prodajalcu na ulici. Res, raje. To
               je črno na belem, oziroma če sem natančen, modro na belem; ostalo pa je samo beseda
               gospoda Božiča danes na seji. Med drugim je gospod Božič dal tudi drzno trditev, da
               ko se davki zmanjšujejo, se davčne utaje povečujejo, da je to rekla OECD. Jaz upam,
               da te ugotovitve ni prejel s prosojnice, kajti tam se lahko zelo enostavno obrne. Če
               kopiraš narobe, morda pride napačen zaključek, je ravno obratno res.</p>
               <p>Zdaj pa kar se tiče davčnih problemov. Poslanci redko kdaj dobimo toliko dopisov,
               ampak kar se tiče davčnih blagajn, moramo biti pa vsi pošteni, da smo jih veliko
               dobili. In vsak od teh nam je na nek način sporočil, da ta ukrep ne rešuje, če zelo
               abstrahiram, problema davčnih utaj. Ne, ta ukrep dotika samo tiste, ki pošteno
               poslujejo. In že virtualne davčne blagajne omogočajo, da če – ne bom uporabil besede
               dacar, gospa državna sekretarka, ampak davčni nadzornik, bo to v redu? – pride k
               podjetniku ali nekemu lastniku lokala, lahko na licu mesta neposredno skopira vse
               podatke o računih in na ta način izvaja polni nadzor. In vsi vemo, da je bil v vseh
               teh nadzorih, ki so bili do zdaj opravljeni, finančni izplen bore majhen. In zato,
               ker je bore majhen, ker so to na nek način pošteni ljudje, ker to niso tisti, ki
               utajujejo, ki skrivajo, ki ne izdajajo računov; je tudi izplen, ki ga vlada
               predvideva, relativno majhen.</p>
               <p>Zato se tudi sam pridružujem mnenju tistih, ki pravijo, da je ta ukrep nesorazmeren
               in da vlada iz meni neznanega razloga, ker je to pač najlažje, močno uporabi samo ta
               instrument palice; ne pa neke pozitivne spodbude. To pozitivno spodbudo vam nalagajo
               ali pa predlagajo obrtniki, torej tisti, ki ustvarjajo. Med drugim, ko oni sami
               govorijo o predlogih za učinkovitejšo izterjavo – upam, minister za finance, da ste
               to pregledali –, vam ponujajo preko 16 ukrepov; in med drugim seznam predpisov, ki
               jih je treba spremeniti – 38 predpisov. Med njimi ni Zakona o davčnem potrjevanju
               računov. Torej spet nek ukrep vlade, ki gre zunaj tega, kar gospodarstvo od njega
               pričakuje.</p>
               <p>Prej je kolega Pojbič govoril o dopisu, samo zaključek še enkrat preberem, in sicer
               Planinska zveza, športna zveza invalidov in tako naprej, ki naj vključuje 7 tisoč
               športnikov. "Če predlog ne bo upoštevan, obstaja velika verjetnost, da bo predvsem v
               manjših društvih dejavnost izrazito padla." Pri prejšnji točki, o strategiji smo
               poslušali predstavnike Desusa, kako se borijo za tiste športne klube, ker jim
               Zavarovalnica Triglav daje sponzorska sredstva. Srce parajoče zgodbe, kako bo brez
               državnega lastništva v Zavarovalnici Triglav propadel cel šport. Tukaj imate s strani
               Olimpijskega komiteja in še drugih društev navedbo, da bo to ogrozilo športni razvoj
               mladine in tudi profesionalnega športa; pa taisti sedaj molčite.</p>
               <p>Pri prvi obravnavi je gospa Vraničar rekla ob tem zloglasnem 12. členu, ki tudi kupca
               drži za kravateljc, da bo tudi on držal račun in dokazal, da je pošten. Dejala je,
               citiram: "Kupec je soudeležen." Torej kupec je sokrivec, sokriv v tej davčni utaji.
               Takrat je bil sicer sokriv do 400 evrov, zdaj je po mnenju vlade še naprej sokriv,
               ampak je sokriv desetkrat manj. Ampak še vedno je sokriv, še vedno je soudeležen. Še
               vedno je torej ta "ti, ti, lump", smo vlada se ga ne upa preganjati z zneskom do 400
               evrov, ampak z desetkrat nižjim zneskom. Tu pa se strinjam z gospodom Mehom, s
               predsednikom Obrtno-podjetnioške zbornice, ki pravi, citiram: "Poleg tega pa država s
               kaznovanjem potrošnikov, če ti ne bodo hranili računov, dobesedno preusmerja
               potrošnike k šušmarjem." Seveda, saj zdaj je pa tudi kupcu v interesu, da ne dobi
               računa, ker ga potem ne bo stalo 40 evrov. V prejšnjem primeru, če je na legalen
               način pri legalnem ponudniku kupil nek izdelek, je moral še za čas garancije obdržati
               ta račun, ker drugače ga bo Furs obdavčil ali mu vzel dodatnih 40 evrov. Če pa nima
               računa, pa sicer nima garancije, ampak tudi 40 evrov ga to dodatno ne bo stalo. Ob
               tem pa se spomnite, koliko ponudnikov v konkurenčnem boju na trgu uporablja tudi
               opcijo podaljšanja garancije, da pritegne kupce. Zdaj po novem, če ta izdelek ni
               pretirano vreden, če ni ravno avto, se ti ne splača podaljšati garancijo, ker ti ob
               podaljšani garanciji lahko davčni nadzornik pet let kasneje pozvoni na vrata in te
               vpraša, kje pa imate vi garancijo za vašo budilko. Saj je takrat nihče več ne bo
               imel.</p>
               <p>Zdaj pa samo še to, ker je veliko demagogije tudi s strani vlade. Vlada tudi v tem
               predlogu ni usklajena. Prej je kolega Božič dejal, da je tehnologija tako
               napredovala, da si danes lahko privoščimo davčne blagajne. Referiral je na to, da je
               elektronsko poslovanje že tako razvito in nove tehnologije, da je to čisto normalna
               zahteva, da ima vsak to davčno blagajno. Tukaj imam načrt razvoja širokopasovnih
               omrežij naslednje generacije do leta 2020. Marec 2015, to je v temu letu, mislim, da
               se o tem strinjamo koalicija in opozicija. Tu boste na strani devet prebrali
               naslednje besede: "V EU znaša povprečna pokritost gospodinjstev s standardnim
               širokopasovnim omrežjem 97 %, v dvanajstih članicah presega pokritost 99 %. Najnižjo
               pokritost imamo Slovaška, Estonija, Poljska in Slovenija," zdaj pa bistvo, "ki ima
               hkrati tudi zelo nizko razpoložljivost standardnih fiksnih širokopasovnih povezav na
               podeželskih področjih – 74 % oziroma še manj." In naprej: "Samo skladno z navedenim
               lahko ugotovimo, da je na podeželju stanje razpoložljivosti širokopasovne
               infrastrukture nesprejemljivo slabo." To vaše ministrstvo, MIZŠ pove marca, vi pa
               maja že pridete z nekim zakonskim predlogom, ki do 31. 12. 2017 že zahteva uporabo
               vseh teh. Ob tem, da v tem dokumentu napovedujejo z državnimi investicijami v
               infrastrukturo izboljšanje šele leta 2020, torej dve leti po tem, ko vi že zahtevate
               to v zakonodaji.</p>
               <p>Če vlada sama ne more uskladiti dveh resorjev, če vlada sama hiti, ob tem pa ne
               upošteva niti strateških dokumentov, ki jih predlagajo druga resorna ministrstva,
               potem pa jaz ne vem, kaj lahko še naredi nek obrtnik, ki sam ustvarja, ko vidi, da mu
               vlada, namesto da bi mu šla naproti, čeprav uporablja njegov denar, samo še vsak dan
               bolj zagreni življenje; sama pa ne naredi svoje naloge. Hvala.</p>
            </sp>
            <sp xml:id="SDZ7-Redna-10-2015-07-13.sp163">

               <speaker>PREDSEDNIK DR. MILAN BRGLEZ:</speaker>

               <p>Replika?</p>
               <p>Repliko ima gospod Tilen Božič.</p>
            </sp>
            <sp xml:id="SDZ7-Redna-10-2015-07-13.sp164">

               <speaker>TILEN BOŽIČ (PS SMC):</speaker>

               <p>Hvala za besedo.</p>
               <p>V nekih zadevah sem bi malo narobe razumljen. Bilo je rečeno, da naj bi domnevno jaz
               naredil napako, obrnil podatke in prišel do napačnih zaključkov. Prvič, to ni
               zaključek OECD, bil je moj zaključek. Pogledal sem, kakšne so davčne stopnje v
               posamičnih državah in kakšen je primerljiv odstotek sive ekonomije. Zaenkrat v tem
               državnem zboru še ne slovim po prirejanju in kolažih kot morda nekdo drug. Kar se
               tiče druge zadeve, tehnologije. Omenili ste širokopasovni internet, jaz sem se do
               tega res opredeljeval v mojem govoru, je pa dejstvo, da za ta prenos podatkov in tako
               količino podatkov, kot je tukaj potrebno, ni potreben širokopasovni prenos podatkov,
               ampak manjši. Hvala.</p>
            </sp>
            <sp xml:id="SDZ7-Redna-10-2015-07-13.sp165">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jernej Vrtovec.</p>
            </sp>
            <sp xml:id="SDZ7-Redna-10-2015-07-13.sp166">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi!</p>
               <p>Prepričan sem, da se v tej dvorani lahko vsi strinjamo, da je siva ekonomija eden
               izmed perečih problemov, s katerimi se ukvarjamo, da jo je za nekaj milijard evrov in
               da jo je treba nekako omejiti oziroma jo izkoreniniti. Pri tem, kako jo izkoreniniti,
               obstajajo različne poti. Različne možnosti imamo na voljo in na voljo je vedno
               korenček in palica. Vladajoča koalicija se v tem primeru odločila za palico in
               predlaga uvedbo davčnih blagajn. Spoštovani kolegice in kolegi, davčne blagajne – kot
               sami ugotavljate v predstavitvi svojih lastnih stališč – sive ekonomije ne bodo
               zmanjšale. Še več, po mojem osebnem mnenju jo bodo lahko celo povečale. Zakaj, bom
               povedal v nadaljevanju. Moramo pa hkrati ponovno poudariti, da predstavljajo davčne
               blagajne nič drugega kot nov davek ali novo obremenitev za tiste, ki ustvarijo dodano
               vrednost – podjetnike. Še več za podeželje, mala podjetja, obrtnike; za te ljudi
               predstavljajo novo obremenitev. Poglejte si tudi kazalce, koliko Republika Slovenija
               plačuje že sedaj davščin in koliko so slovenski obrtniki ter podjetniki obdavčeni.
               Potem začnite delati evropske primerjave. In boste kaj kmalu ugotovili, da je
               Republika Slovenija med najbolj obdavčenimi državami oziroma da so obrtniki med
               najbolj obdavčenimi v celotni Evropski uniji.</p>
               <p>Že sami ste govorili, da je učinek zanemarljiv – med 50 in 100 milijoni evrov. Mi s
               palico tolčemo po podjetnikih zaradi med 50 in 100 milijonov evrov nekega učinka, ki
               ga bomo dobili v proračun, v blagajno; pri tem pa imamo sive ekonomije za nekaj
               milijard evrov. In obrtniki lahko ta državni zbor, ki bo danes to sprejel, upravičeno
               vprašajo po zdravi kmečki pameti. Kolegice in kolegi, kar je hkrati najbolj smešno,
               je pa to, da davčne blagajne tudi ne bodo nikogar prisilile v izdajanje računov.
               Primer, Tilen Božič pride po sladoled na trg v Ljubljano. Sladoledar – ali bo udaril
               na blagajno ali pa ne bo udaril na blagajno. Davčne blagajne bodo samo omejile to, da
               on bo računal, če bo udaril, ne bo za nazaj brisal. To tudi poudarite, da ne boste
               avtomatično dvignili računa, če boste šli v trgovino.</p>
               <p>Rešitev, ki smo jo v Novi Sloveniji že večkrat predstavili. Na mesto davčnih blagajn
               je rešitev za to, da podjetniki ne bi brisali računov za nazaj, tudi pavšalna
               obdavčitev. Še to naj poudarim, z davčnimi blagajnami se tudi na nek način, zaradi
               tega govorim, da lahko bodo sivo ekonomijo povečale, se tudi na nek način obremenjuje
               tiste, ki legalno poslujejo, ki tudi legalno izdajajo račune in imajo legalno
               prijavljena podjetja. Na drugi strani pa ne prizadenejo tistih, ki šušmarijo. Tisti,
               ki predstavljajo tem, ki legalno poslujejo, nelegalno konkurenco, nelojalno
               konkurenco. Tam je največ sive ekonomije, ne med temi poštenjaki. Pa tudi šušmarjev
               ne obsojam, mnogo je tudi takih, ki v stiski iščejo neko rešitev, zaradi tega se
               poslužujejo popoldanskih del in tako naprej. Ampak namesto, da bi tudi šušmarjem
               ponudili korenček s stimulativno davčno politiko, jih s tem, ko jim napovedujemo
               davčne blagajne, odvračamo od tega, da bi uradno in legalno odprli svoje podjetje.
               Predlagam Vladi kot rešitev, da ne boste rekli, da samo kritiziramo, predlagam
               ukrepe, ki bodo tudi šušmarje spodbudili k temu, da bodo se odločili in odprli svoja
               podjetja; ne pa da bodo imeli še en razlog več, da podjetij ne bodo odprli. In to
               predstavlja davčne blagajne. Davčna blagajna bo v prihodnje samo še en razlog več, da
               tisti, ki so nelojalna konkurenca podjetnikom, ne bodo odpirali svojih podjetij, pa
               bi jih lahko. Pravkar sem šel pogledat, kako je v tujini. V tujini je več sive
               ekonomije po statističnih podatkih v državah, kjer so davščine višje. In tako bo tudi
               v Sloveniji, oziroma je že. Višji, kot so davki, več je sive ekonomije, kajti ljudje
               se izogibajo plačevanju davkov zaradi tega, ker so preveč obremenjeni. In davčne
               blagajne ne bi bile potrebne, če ne bi bil tisti pritisk za izdajo računa tako
               obremenjen. Zaradi tega razmislimo o tem, kako bomo s spodbudami, s stimulativno
               davčno politiko razbremenili podjetnike, ne pa jih dodatno obremenjevali.</p>
               <p>Kot sem že dejal rešitve – nižji davki, temeljita prenova davčne zakonodaje.
               Predlagam, spoštovana gospa državna sekretarka, uvedimo ponovno igrico Vsak račun
               šteje. To je stimulativnost. Vsak račun šteje, da bomo mi, tisti, ki vzamemo v
               trgovini račun, imeli možnost neke nagrade; ne pa da bomo kaznovani s 40 evrov, če
               računa ne bomo hranili in ga ne bomo vzeli. To je spet palica namesto korenčka. In še
               enkrat poudarjam, pavšalna obdavčitev. Pavšalna obdavčitev namesto te obremenitve z
               davčnimi blagajnami, in sicer na podlagi dobička, kapitala, ki ga določeno podjetje
               ustvari; pa tudi pavšalna obdavčitev na podlagi vrste dejavnosti, ki jo določen
               podjetnik, podjetje opravlja. Na ta način bomo pobrali veliko več davkov in zmanjšali
               sivo ekonomijo kot pa na način, kot sem že dejal, palice. Najlepša hvala.</p>
            </sp>
            <sp xml:id="SDZ7-Redna-10-2015-07-13.sp167">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Tomaž Lisec.</p>
            </sp>
            <sp xml:id="SDZ7-Redna-10-2015-07-13.sp168">

               <speaker>TOMAŽ LISEC (PS SDS):</speaker>

               <p>Hvala, predsednik, za besedo.</p>
               <p>Pred 14 dnevi so me iz regijskega medija vprašali, če bi pokomentiral sprejemanje teh
               tako imenovanih davčnih blagajn, pa sem napisal naslov Zmanjšanje sive ekonomije ali
               lov na čarovnice. In danes, ko poslušam predstavnike, redke sicer, s strani
               koalicije, imam čedalje bolj občutek, da je ta druga smer bolj prava, torej lov na
               čarovnice. Ko se pogovarjam s posamezniki, kakšna je njihova skrb do tega, da vzamejo
               račun, ko grejo v trafiko kupit cigarete ali kak tednik, dnevnik; ali ko se
               pogovarjam z obrtniki, večinoma z gostinci, frizerji in vsemi ostalimi, pa tudi, ko
               se pogovarjam s kolegi, ki delajo na Finančni upravi in ne sedijo v pisarnah, ampak
               so na terenu, kjer se vsakodnevno srečajo tudi z 10 različnimi primeri, kako sosed
               soseda zatoži oziroma kako drug drugega Slovenci po naši lastni navadi zatožimo
               Finančni upravi; tudi oni sami se strinjajo, da ta zakon potem, ko smo imeli SDK, pa
               smo ga uničili, ko imamo virtualne blagajne, pa očitno še za to državo niso dovolj
               dober stimulans, si mora država izmisliti še davčne blagajne, kajti očitno velja
               načelo Kar si država izmisli, to državljan plača. Na to me napotuje samo 2. člen, o
               katerem govorimo, torej o plačilu z gotovino. Se opravičujem, nisem star preko 80
               let, da bi lahko govoril o zdravi kmečki pameti in o tradiciji, ampak če vlada zapiše
               – plačilo z gotovino je plačilo z bankovci in kovanci, ki so v obtoku kot plačilno
               sredstvo. Tukaj po predlogu amandmaja SDS bi se naredila pika. Vlada pa zapiše, da so
               plačilo z gotovino tudi drugi načini plačila, ki niso neposredna nakazila na
               transakcijski račun; plačila s plačilno ali kreditno kartico, čekom ali drugi podobni
               načini plačila. Vprašajte navadnega državljana, kaj je za njega plačilo z gotovino.
               In če mu boste rekli, da je plačilo z gotovino po tem zakonu tudi plačilo s plačilno
               ali kreditno kartico ali čekom, vas bo vprašal po ZKP; po osnovnem zakonu – zdravi
               kmečki pameti.</p>
               <p>Pa ne bom zdaj govoril o praksah iz tujine in da je moje osebno mišljenje, da bi bile
               pavšalna obdavčitev ali nizki davki in visoke kazni, kar ima marsikatera moderna
               država, primerne tudi za Slovenijo, ki zaenkrat še je moderna država; ampak glede na
               zakonodajo, ki je na žalost v nasprotju s koalicijsko pogodbo te vlade, ki pravi, da
               ne bomo več davčno obremenjevali ljudi, obrtnikov, gospodarstvenikov in tako naprej –
               ravno to delate. Prej ste rekli, da je dokaj dovršen sistem, ampak kako so davčne
               blagajne dovršen sistem, če niti sami ne veste oziroma ne vemo, koliko bo vpeljava
               posamezne davčne blagajne sploh stala. Eni pravijo 20, eni pravijo 200. Danes zjutraj
               so bili pri nas v poslanski skupini predstavniki Obrtno-podjetniške zbornice
               Slovenije na čelu s predsednikom in direktorjem. Ko smo pod točko Razno, ker smo
               imeli še nekatere druge zadeve, vprašali, pa vi povejte, koliko bo stala davčna
               blagajna; pa so malo skomignili in rekli: vlada pravi od 20 do 200, na terenu pravijo
               pa 300 evrov, eni pravijo še več. Ampak to je dovršen sistem, kjer niti ne vemo,
               koliko bodo stale davčne blagajne.</p>
               <p>Ker smo že pri 2. členu, plačilo z gotovino, kaj vse obsega, jaz prelagam oziroma
               verjamem, da bo ta koalicija tako pametna, da lahko do leta 2017, če boste do takrat
               zdržali, vsem državljanom vcepite en čip, pa bomo kar preko čipa šli čez blagajno in
               bomo že nekako preko davčnih ali človeških ali ne vem kakšnih blagajn plačevali. Lepo
               zapišete v teoriji, praksa vas demantira. Pa ne samo to, polovica vaše zakonske
               teorije je nelogična. Sam se bom zadržal samo pri 2. členu, pa morda potem, če bo kaj
               časa ostalo. Spoštovani, plačilo z gotovino nikakor ne more biti enako kot plačilo s
               plačilno ali kreditno kartico. Se bom navezal samo na en prostor, če gre nekdo na
               veselico. Imamo 12. člen, kaj je poslovni prostor. Nekdo hoče organizirati veselico
               ali nek družbeni dogodek, ne samo na področju športa, imamo tudi kulturne prireditve,
               turistične, mladi marsikaj organizirajo. In sedaj mora biti namesto nekega
               normalnega, jaz pravim, avstrijskega modela brez računa, ker pravne osebe to rešujejo
               s pomočjo pavšalnih obdavčitev, dobiš račun. Ti se obrneš, srečaš kolega na tej
               prireditvi ali morda, bog ne daj, greš celo na WC ali kaj drugega, pride inšpektor,
               te slika in reče: Gospod Lisec, kje je pa vaš račun? Ja, seveda sem ravno takrat
               razmišljal, da bom vzel račun. Tam sem ga pustil, šel – in seveda državljan Lisec bo
               plačal kazen. Tukaj gre za fizične osebe, sicer majhno kazen 40 evrov, ampak ko
               prebiramo te vaše kazenske določbe, nenormalne. Jaz mislim, da je pri tem zakonu
               zagotovo sodeloval minister Židan, kajti njegovi zakoni se končajo s tem, da imamo
               milejše in hujše kazni, ta vlada pa je našla globo za še posebej hude prekrške, ki
               jih niti ne opredeljuje. Če je prekršek iz 19. člena tega zakona še posebej hud
               zaradi višine povzročene škode – sicer povzročena škoda za nekega podjetnika je 5
               tisoč evrov velika škoda, nek tajkun pa morda milijonski znesek tudi lahko preživi –
               za še posebej hud prekršek pa posebne globe. Specialnost te vlade – za prekrške iz
               tega zakona se sme v hitrem postopku prekrška izreči globa tudi v znesku, ki je višja
               od najnižje predpisane globe, določene s tem zakonom. To pomeni, če neki Janez ni
               všeč inšpektorju, bo dobil petkratnik osnovne kazni, če je pa Franci simpatičen temu
               inšpektorju, bo dobil samo osnovno kazen. Tudi za tako imenovane še posebej hude
               prekrške. Skratka, dovršen sistem, polno nejasnosti – kaj so globe, kako velike so,
               kaj pomeni to za prireditelje posameznih dogodkov; da ne zapišemo, katere so
               obveznosti vlade, ampak samo zavezanci, zavezanci. Elektronsko poslovanje v
               marsikaterem delu naše države, kljub temu da nimamo širokopasovnega omrežja, tudi če
               imamo navaden internet, kot pravijo poslanci koalicije, saj je dovolj tudi, če sliko
               pet minut potegnemo dol iz interneta, bo že; ampak obveznosti vlade pa nobene.
               Obveznost vlade bi bil lahko vsaj nek korak k državljanom in pravnim osebam, da bi
               vsem zavezancem brezplačno zagotovila elektronsko napravo, vsaj nekaj bi lahko
               naredili. Toliko nejasnosti v tem lepem vzdušju, kako ta vlada zmanjšuje sivo
               ekonomijo. Kot je že prej kolegica Suzana rekla, verjetno bomo na koncu tam tam;
               toliko, kot bo uvedba davčnih blagajn stala Finančno pravo in uporabnike, bo na drugi
               strani izkupiček.</p>
               <p>Veliko dima za nič, nov zakon in dober piarovski poskus, ki bo imel v praksi bolj kot
               ne katastrofalne posledice za državljane; predvsem pa za pravne osebe, predvsem za
               obrtnike in gospodarstvenike, ki naj bi jim bila ta vlada tako blizu. Pa jih z vsakim
               zakonom odriva bolj v meje delovanja, ko se sprašujejo, ali se splača delovati v tej
               Sloveniji, kjer plačaš kazen, če pozabiš nek račun; ali greš raje nekaj kilometrov
               severno, v Avstrijo in imaš normalno davčno okolje. Hvala.</p>
            </sp>
            <sp xml:id="SDZ7-Redna-10-2015-07-13.sp169">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za besedo je prosila državna sekretarka mag. Mateja Vraničar.</p>
            </sp>
            <sp xml:id="SDZ7-Redna-10-2015-07-13.sp170">

               <speaker>MAG. MATEJA VRANIČAR:</speaker>

               <p>Hvala lepa za besedo.</p>
               <p>Bom začela z mogoče nekoliko drzno trditvijo. Ko govorite, koliko dodatnih stroškov,
               kako velike obremenitve predstavljajo davčne blagajne za davčne zavezance, predvsem
               male poslovne subjekte, pravzaprav rečete, da imajo v obstoječem režimu ti poslovni
               subjekti popolnoma neurejene sisteme izdajanja računov in neurejene knjigovodske
               evidence, ker samo v tem primeru ta zakon zahteva, da se zgradi iz nič vse na novo.
               Če so ti zavezanci oblikovali svoje informacijske rešitve na način, da ne dovoljujejo
               spreminjanja podatkov oziroma zabeležijo vsako spremembo podatka – in da ne bo
               pomote, to je bila obveznost že pred 1. julijem 2013 –, potem je edina obveznost, ki
               jim jo ta zakon nalaga povezava s Finančno upravo, da se pridobi identifikacijska
               številka vsakega računa. Situacije med posameznimi zavezanci so zelo različne,
               nekateri imajo sklenjene pogodbe za vzdrževanje svoje informacijske opreme na način,
               da jih takšna nadgradnja ne bo stala nič. Drugi, ki so se zanašali na pisne račune,
               bodo morali več investirati; največ pa tisti, ki so do zdaj želeli narediti neke
               zadeve nekako po svoje, pa jih bo zakon prisilil, da bodo zadeve uredili v večji
               meri. Ta zakon in ta način urejanja računov ne pomeni samo večje obveznosti za
               davčnega zavezanca, ampak pomeni tudi večjo notranjo kontrolo pri samem poslovanju,
               možnost nadzora, ali posamezen zaposlen eventualno poskuša izkoriščati položaj, ki ga
               ima v odnosu do delodajalca. Tudi to se dogaja. To je podobno, kot je bilo ob uvedbi
               davka na dodano vrednost, kjer so se notranji odnosi v marsikaterem elementu,
               marsikateri točki izčistili. In še ena asociacija na davek na dodano vrednost. Tudi
               ko smo uvajali DDV, je zakon vseboval določbo, da je kupec dolžan vzeti račun in ga
               imeti pri sebi, ko zapusti poslovni prostor. In ravno tako je bila predvidena denarna
               kazen oziroma globa, če tega ni naredil. Takrat je bilo to povsem sprejemljivo. Danes
               je to največja neumnost, ki si jo lahko izmislimo. Ne vem, kaj se je spremenilo v teh
               nekaj letih od leta 1999, ko se je uvajal DDV. Tudi kar se tiče nagradne igre,
               omenila sem že ob prvi obravnavi, da jo načrtujemo, vendar ta nagradna igra ne
               potrebuje zakonske določbe, zakonskega pooblastila. Na organizacijski ravni se njena
               izvedba pripravlja.</p>
               <p>Še par besed v zvezi s kaznimi in v zvezi s trditvami gospoda Lisca. Kazenske določbe
               tega zakona je kot v kateremkoli drugem primeru treba brati skupaj z Zakonom o
               prekrških. Zakon o prekrških zelo natančno pove, zakaj je treba določiti posebej hude
               prekrške, pod kakšnimi pogoji se lahko določijo in v katerih primerih lahko
               inšpektor, ki v postopku izreka globe, lahko izreče globo, ki je višja od tiste, ki
               je kot minimalna predpisana z zakonom. In ne gre za nobene pavšalne rešitve
               nedorečenosti ali celo diskrecijske pravice finančnih inšpektorjev; ampak gre za
               urejen sistem, kakršnega poznamo v davčnih in tudi drugih predpisih. V zvezi s
               pavšalno obdavčitvijo. Pavšalna obdavčitev spet lahko naslovi drug segment. Spomnili
               se boste, da je bila lani na vrat na nos dvignjena meja, do katere se pavšalna
               obdavčitev lahko uporablja; in v letošnjem letu smo prejeli prve obračune v zvezi s
               tem. Ampak kljub vsemu se je zelo malo število zavezancev od tistih, ki bi lahko ta
               režim uporabili, odločilo za uporabo. Zaradi tega želimo natančno analizirati, kaj so
               vzroki, da obstoječi pavšalni režim ni zaživel tako, kot je bila želja v letu 2012,
               ko se je prenovil; in ga na ustrezen način nadgraditi. Očitano nam je bilo, da smo se
               premalo pogovarjali z Obrtno-podjetniško zbornico. Pogovarjali smo se, slišali smo
               eden drugega in tudi zato, ker smo slišali zahteve Obrtno-podjetniške zbornice, smo
               vztrajali na tem, da morajo biti oziroma smejo biti v tem zakonu izjeme od obveznosti
               potrjevanja računov določene zelo restriktivno. Ena od zahtev Obrtne zbornice je
               namreč bila, če bodo davčne blagajne že uvedene, potem morajo biti uvedene za
               vse.</p>
               <p>In ne smemo pozabiti, da lahko v določeni meri posamezna športna društva
               predstavljajo tudi konkurenco prav malim podjetnikom. Kar se tiče konkretno športnih
               društev, pri njih tako kot pri ostalih velja, da so dolžni potrjevati račune samo v
               primeru, kadar gre za prodajo blaga in storitev. Če gre za terenske dogodke, kot je
               na primer planinski izlet ali kakšen drug izlet, je možno naknadno potrditi te račune
               v roku desetih dni, ko je izlet že opravljen. Toliko za zdaj. Hvala.</p>
            </sp>
            <sp xml:id="SDZ7-Redna-10-2015-07-13.sp171">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sklepam, da je še interes za razpravo. Prosim za prijavo.</p>
               <p>Besedo ima gospod Bojan Podkrajšek.</p>
            </sp>
            <sp xml:id="SDZ7-Redna-10-2015-07-13.sp172">

               <speaker>BOJAN PODKRAJŠEK (PS SDS):</speaker>

               <p>Hvala, spoštovani podpredsednik, za dano besedo. Kolegice in kolegi!</p>
               <p>Danes mineva eno leto, ko so nas v tem času spoštovani volivke in volivci volili za
               ta državni zbor. Čez dobri dve uri smo bili vsi izvoljeni. Po enem letu pa jim
               pripravljamo darilo. V tisti volilni kampanji, ko smo poslušali eden drugega, smo
               obljubljali, kako bomo pomagali predvsem gospodarstvu ter kako bomo pomagali in
               delali za državljanke in državljane Republike Slovenije. Gospod Tilen Božič, moram
               povedati, da ste me danes zelo presenetili. Vas zelo spoštujem, ampak s takšnim
               navdihom, ko ste danes govorili o teh davčnih blagajnah, moram priznati, če bi 10 %
               te energije dali v razbremenitev gospodarstva v tem letu, bi bilo v Republiki
               Sloveniji verjetno malo drugače. Moram priznati tudi, da sem šel pogledat, kakšno
               delo ste opravljali pred tem, ko ste prišli v Državni zbor. Ugotovil sem, da je to
               vaše delo, da poznate. Nočem biti zloben, če so vas danes bivše stranke poslušale,
               ste verjetno izgubili kakšno stranko. Pa tega ne želim. Želim povedati naslednje, bil
               sem na prireditvi v eni občini na nekem trgu, kjer se že dolgo borijo, da bi bili
               lokali v tistem objektu. Bila je prireditev, ki je edina večja v letu. Ko smo ob
               polnoči sedeli na terasi tega lokala, so prišli trije ali štirje in povedali, da so
               inšpektorji. Blokirali so vse blagajne, vsi kelnarji so morali prinesti denarnice in
               ta akcija je trajala eno uro in pol. Nekako nisem mogel razumeti, seveda kot
               nestrokovnjak na tem področju, da se takrat, ko nekdo dela, ko podjetnik dela, ko so
               bili gostje, ta velika akcija opravlja. Ampak verjetno je temu tako, da je ta zakon
               tako naravnan, in sem to nekako sprejel. Imel sem priliko en mesec nazaj govoriti z
               inšpektorjem sosednje Avstrije, blizu Beljaka je doma. Zanimal me je ta odnos
               davčnega inšpektorja do podjetnika, do gostinca, do tistega, ki ga nadzoruje. Bil sem
               zelo presenečen na tri dejstva. Ko je ta inšpektor povedal, da on vseskozi, ko to
               službo opravlja, čudi odnos do podjetja in ve, da če ne bi bilo tisto podjetje
               uspešno, niti on ne bi imel plače, osebnega dohodka. Vseskozi, ko to službo opravlja,
               tudi ko pride v podjetje, ali v gostinski lokal, ali k sladoledarju, vedno se čuti
               nek odnos med njima in do tega podjetja. To se mi je zdelo zelo pozitivno, ker ko
               danes govorimo o davčnih blagajnah, osebno trdim, da je to breme za gospodarstvo.
               Vrsto časa nismo sposobni se lotiti, da bi v Republiki Sloveniji plačali davke vsi
               tisti, ki jih ne plačujejo. Tam nismo tako korajžni, korajžni smo pa danes, ko bomo
               malim podjetnikom dali novo breme na njihov hrbet, dodatno obremenili gospodarstvo in
               še dodatno pregledovali tiste državljanke in državljane, ki so pošteni, ki delajo
               pošteno in tudi pošteno plačujejo davke.</p>
               <p>Državna sekretarka zna to lepo povedati, ona zna tako lepo povedati, da bi človek
               skoraj to kupil; ampak vedno temu ni tako. To gre v breme gospodarstva in to gre v
               breme naših državljank in državljanov, zato bom glasoval proti temu zakonu.
               Hvala.</p>
            </sp>
            <sp xml:id="SDZ7-Redna-10-2015-07-13.sp173">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Janko Veber, izvolite.</p>
            </sp>
            <sp xml:id="SDZ7-Redna-10-2015-07-13.sp174">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem!</p>
               <p>Moram priznati, da je izjemno težko razpravljati o tem zakonu, ko po eni strani vemo,
               da smo pred kratkim podarili Novo Kreditno banko Maribor in Poštno banko za 1,4
               milijarde evrov; s tem zakonom pa naj bi letno pobrali recimo 70 milijonov, kar
               pomeni, da bi z natančnejšem evidentiranjem in pobiranjem dajatev poskušali nekje v
               dvajsetih letih nadoknaditi ta izpad. To je izjemno grenek priokus, ampak ne glede na
               to smo znotraj usklajevanja in oblikovanja končnega besedila Zakona o davčnem
               postopku poskušali Socialni demokrati opozoriti tudi na nekatere preveč stroge
               pogoje, ki so se nanašali recimo na posameznike. Kupec bi moral po prvotnem predlogu
               hraniti račun pri sebi, kjerkoli na ulici, doma. Kadarkoli bi inšpektor prišel in
               zahteval račun, mu bi moral ta račun predložiti; če ga ne bi imel, bi plačal kazen 40
               evrov. Ta ukrep je zmanjšan, če lahko tako rečem, na način, da kupec blaga oziroma
               prejemnik storitve prevzame in zadrži račun ter ga ima neposredno do izhoda iz
               prostora, kjer je opravil ta nakup. Tam lahko inšpektor opravi pregled, ali ima račun
               ali ne, pozneje pa ne več. Menimo, da je ta rešitev bistveno bolj življenjska in da
               vendarle ne posegamo preveč, po našem mnenju, tudi v pravice in svoboščine ljudi.</p>
               <p>Drugo, kar se nam je zdelo izjemno pomembno in smo poskušali ter tudi nekako
               uveljavili, je, da se po nepotrebnem zaradi dodatnih evidenc ne povečujejo stroški
               komunalnih storitev, energetike, tudi telekomunikacijskih storitev, kajti vsi ti
               stroški bi bili preneseni na položnico, ki jo plačajo porabniki. Ker gre za
               sledljivost teh računov, torej se ve, koliko ti odmeri števec in kolikšen račun na
               podlagi tega tudi prejmeš; zato menimo, da obstaja minimalna ali nikakršna varianta,
               da se izogneš plačilu računa. Zaradi te sledljivosti smo vztrajali, da se komunalne
               in telekomunikacijske storitve, elektrika izvzamejo iz sistema davčnih blagajn.
               Menim, da smo s tem tudi veliko prihranili gospodinjstvom in gospodarstvu. To sta dve
               svetlejši točki naših prizadevanj v tem zakonu. Kot sem povedal, pa ostaja izjemno
               grenak priokus zaradi tega, ker imamo do podjetnikov, do podjetij, do posameznika
               izjemno restriktiven pristop. Povsem nesorazmeren pristop je, ko se pogovarjamo o
               tem, na kakšen način prodajamo naše premoženje.</p>
               <p>Pa še eno področje ostaja in se strinjam, da pač ta zakon ne rešuje vsega, ampak
               priznati si moramo, da zelo veliko denarja pristane iz Sloveniji v davčnih oazah.
               Tudi tukaj smo izjemno neuspešni, kako ta denar obdavčiti, ki se izteka v zelo
               velikih količinah; ne samo iz Slovenije, tudi iz drugih držav. To je skupen problem,
               ki pa se ga očitno ne upa ali ne sme, kakorkoli lahko to beremo, reševati na
               učinkovit način. In vse preveč dajatev potem počasi pade na malega človeka ter na
               mala podjetja, obrtnike, na kar so tudi opozarjali na Obrtni zbornici. Vse premalo
               dosledni pa smo pri največjih transakcijah, ki odnesejo tudi največ sredstev iz
               posamezne države. Hvala.</p>
            </sp>
            <sp xml:id="SDZ7-Redna-10-2015-07-13.sp175">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Matej Tonin, izvolite.</p>
            </sp>
            <sp xml:id="SDZ7-Redna-10-2015-07-13.sp176">

               <speaker>MAG. MATEJ TONIN (PS NSi):</speaker>

               <p>Kot vse kaže, državna sekretarka Vraničarjeva je državna sekretarka za posebne
               naloge; pa naj mi ne zameri, jaz ji resnično izkazujem spoštovanje. Če se jo spomnite
               iz prejšnjega mandata, potem boste vedeli, da je bila ena izmed redkih, ki je
               zagovarjala davek na nepremičnine. Sedaj mora zagovarjati davčne blagajne; skratka
               resnično neprijetne stvari. In če kaj, potem ji zagotovo lahko izkažemo malce
               občudovanja, četudi se z njo ne strinjamo.</p>
               <p>Vsaj jaz se ne strinjam z davčnimi blagajnami, to moram jasno povedati. Mislim, da
               davčne blagajne ne bodo rešile problema. Razumem namero vlade, da želi vlada
               pridobiti čim več denarja od državljanov za proračun; lahko tudi razumem, da ne zaupa
               državljanom in zato uvaja davčne blagajne. Se mi pa to ne zdi sorazmeren ukrep, niti
               se mi ne zdi potreben ukrep, da bi lahko državni proračun napolnili z več
               proračunskimi prilivi. Jaz celo mislim, ko bomo na koncu pogledali izplen, ne bo
               bistvene razlike; morda bomo celo, ko bomo upoštevali vse stroške, ki so jih prinesle
               davčne blagajne, celo v minusu. Najbrž me boste vprašali, kaj pa potem predlagate vi,
               v Novi Sloveniji. Mi imamo zelo preprosto in enostavno stališče. Proračunske vire se
               da povečati s pavšali in nižjimi davki. Mislim, da smo mi eni najbolj intenzivnih in
               glasnih zagovornikov pavšalov in nizkih davkov. In samo na takšen način lahko dodatno
               napolnimo proračun, z represivnimi ukrepi pa težko.</p>
               <p>Prej sem poslušal kolega Vebra, ki je pred menoj govoril. Celo v koaliciji čutijo
               neko nelagodje, napetost zaradi teh davčnih blagajn. In morda bi si jaz tudi želel,
               da bi se gospod Veber tako učinkovito in intenzivno boril proti davčnim blagajnam,
               kot se je boril pri kakšni drugi stari. Ker tukaj bo pa lahko šlo, če govorimo v
               navednicah, za krajo državljanov, govorim v navednicah, ker bodo številni, vsi
               podjetniki prisiljeni to davčno blagajno kupiti, jo nabaviti. Na nek način, ko boste
               pogledali celoten strošek na ravni države, bo šlo za veliko številko. In tukaj bi jaz
               pričakoval definitivno večji odpor znotraj koalicije, več agresivnosti, več borbe za
               državljane. Pa bom sedaj pustil koalicijo, da ne bom sprožil preveč replik.
               Osredotočil bi se na alternativo, kaj je kontrapredlog, kaj je lahko boljše od
               predlaganih davčnih blagajn. Omenil sem pavšale. Mislim, da se da pavšale uvesti na
               številnih področjih, zlasti na tistih, ki so najbolj rizični za utajevanje davkov
               oziroma najbolj rizični, da se čim več transakcij zgodi mimo uradnih poti; torej so
               transakcije praktično zamolčane. Če izpostavim primere, o katerih se je vedno ogromno
               govorilo, so to gostinci. Gostince so nekateri obtoževali, da so brisali račune, da
               so delali to in ono, skratka vse mogoče stvari so počeli. Zakaj? Ker je bila po
               njihovi oceni previsoka davčna obremenitev in če so želeli preživeti, so morali na
               različne inovativne načine, spet govorim v prispodobah, najti način, da to težko
               davčno obremenitev preživijo. Ampak jaz mislim, če bi tudi za gostince uvedli
               pavšale, bi naredili zadevo preprosto in enostavno; gostinec bi že v začetku leta
               vedel, koliko je njegovo davčno breme. Ne bi mu bilo treba ničesar brisati, ničesar
               delati mimo računov. Sedaj, ko bo davčna blagajna, še ne pomeni, da bo ves ta davek
               pobrala država, ker bo še vedno možno, da za določene kave ali druge storitve računa
               ne bodo izdali; morda bo tega celo več. Če so prej brisali račune, jih morda po novem
               ne bodo izdajali. Na koncu bo izplen za državo isti, morda celo slabši; s tem da se
               bo strošek za podjetnike povečal. Mislim, da bi bila zadeva mnogo boljša in
               enostavna, če bi imeli predpise glede na kvadraturo lokala in glede na lokacijo. Samo
               dve stvari, po kateri ti država določi davek; in bi bila zadeva preprosta – koliko
               gostov lahko sprejmeš in na kakšni lokaciji imaš lokal. Od tega je odvisen davek, že
               na začetku leta veš, koliko boš plačal; in to enostavno narediš. Država ima
               predvidljiv vir, podjetnik pa tudi predvidljivo davčno breme. Ena izmed možnosti, da
               bi povečali proračunske prilive, so zagotovo pavšali.</p>
               <p>Ob koncu prejšnjega mandata nam je v sodelovanju z Ljudsko stranko uspelo spraviti
               skupaj s pomočjo drugih političnih strank zakon o pavšalih. Dva zakona sta bila, ki
               sta se na to nanašala, ki sta predvidevala pavšalno obdavčitev za prihodke do 100
               tisoč evrov. Državna sekretarka je omenila, da ni bilo takšnega odziva, kot smo si
               vsi skupaj želeli. Jaz vidim razlog v tem, da dvigu meje za pavšal ni sledil tudi
               dvig meje za vstop v sistem DDV. Mislim, da je Ministrstvo za finance zelo dolgo časa
               razlagalo o tem, kako je nemogoče dvigniti ta prag. Novinarji časnika Finance so
               spraševali o teh zadevah in so jim menda iz Evropske komisije odgovorili, če ima to
               Britanija in še nekatere druge države, ne vidijo nobenega problema, zakaj ne bi imela
               to tudi Slovenija, če bi Vlada za to zaprosila.</p>
               <p>O nizkih davkih več v prihodnosti, mi smo že prišli s paketom, kjer smo konkretno
               predstavili, kako bi lahko znižali davke državljanom, ne da bi dodatno obremenili
               gospodarstvo. Tudi v tem vidim alternativo za davčne blagajne. Zaključil bom s tem,
               zdaj je čas gasilskih veselic, se je kdo vprašal, kako bodo te davčne blagajne
               delovale, prakticirale v primeru gasilskih veselic. Zame je to nepredstavljiva zgodba
               in to bo še zelo zanimivo.</p>
            </sp>
            <sp xml:id="SDZ7-Redna-10-2015-07-13.sp177">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Repliko ima gospod Janko Veber, izvolite.</p>
            </sp>
            <sp xml:id="SDZ7-Redna-10-2015-07-13.sp178">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Gospodu Toninu bi samo pojasnil, da je bila SD po moji zaslugi v koalicijskem
               usklajevanju izvzeta iz podpisovanja koalicijskih amandmajev. Če ste opazili, odbor
               ni dobil amandmajev koalicije, ampak dveh koalicijskih strank; mi smo vložili svoje.
               Dejansko sem poskušal vplivati na to, da se ta zakon spremeni. In v veliki meri tudi
               sam nisem bil naklonjen temu zakonu, so pa nekatere spremembe kljub vsemu prišle v ta
               zakon, kar je plod prizadevanj.</p>
               <p>Odnosa do prenosa premoženja pa še vedno nisem spremenil in še vedno obstaja ta
               nevarnost, ki ste jo tudi omenili, za krajo stoletja. Zato še vedno nasprotujem tem
               postopkom. Hvala.</p>
            </sp>
            <sp xml:id="SDZ7-Redna-10-2015-07-13.sp179">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Uroš Prikl, izvolite.</p>
            </sp>
            <sp xml:id="SDZ7-Redna-10-2015-07-13.sp180">

               <speaker>UROŠ PRIKL (PS DeSUS):</speaker>

               <p>Hvala lepa za besedo. Spoštovani kolegice in kolegi!</p>
               <p>V koalicijsko pogodbo smo med drugim zapisali: "Plačilna disciplina in boj proti sivi
               ekonomiji. Okrepiti bo treba nadzor nad plačevanjem prispevkov in davkov s strani
               delodajalcev ter uvesti tudi davčne blagajne za zajezitev sive ekonomije." Seveda bi
               bilo iluzorno za pričakovati, če bi samo davčne blagajne v popolnosti in povsem
               zajezile sivo ekonomijo. Mi vemo, da ni temu tako; na vsak način pa verjamemo, da
               lahko davčne blagajne kot komplementarni ukrep v naboru vseh ostalih pomagajo k temu,
               da bo sive ekonomije manj. Vlada je, kot rečeno, zapisala v svoj koalicijski program,
               tudi se operativno lotila tega. Akcijski plan je bil predstavljen v januarju 2015 in
               sledila je razprava, kjer se je podaljšal rok za javno razpravo ravno iz razloga, da
               se upoštevajo takšna in drugačna mnenja vseh deležnikov, ki bodo v končni fazi
               sodelovali pri izvedbi implementacij samega zakona. Prepričan sem, da je ministrstvo,
               kolikor se je le dalo, v okviru enotnega koncepta tako imenovanih davčnih blagajn
               tudi tem deležnikom prisluhnilo.</p>
               <p>V Desusu menimo, da predlog zakona sledi ciljem vzpostavitve spodbudnega davčnega
               okolja, ki pa bo hkrati omogočilo tudi pravično prerazporeditev davčnega bremena.
               Prav tako v naši poslanski skupini ocenjujemo, da je nujno treba izpeljati predlagane
               zakonske rešitve v besedilu, ki smo ga po sprejetju amandmaja oblikovali na matičnem
               delovnem telesu. Zavedamo se, da so prvotno zastavljene kazni vendar bile nekoliko
               previsoke in nesorazmerne glede na prekršek, zato smo jih z amandmaji nekoliko
               popravili. Seveda je tudi 40 evrov visoka, če mene vprašate, je previsoka kazen.
               Verjamem, ko bodo inšpektorji hodili po terenu, ne bo to, kot je prej kolega govoril,
               ne bo v interesu pametnega inšpektorja – in verjamem v zdravo kmečko pamet teh, ki
               bodo to delali –, da jim ne bo glavna preokupacija, glavna poanta, da bodo po žepu
               udarili, če se smem tako plastično in neposredno izraziti, tistega, ki mogoče res ni
               vzel računa in ga ni zadržal v žepu do izhoda iz poslovnega prostora. Ampak da bodo
               inšpektorji bolj sledili edukativnim vzgibom, podobno kot je to tudi pri policajih,
               ko te ustavijo. Mislim, da gre predvsem za edukativno naravo in da so lahko učinki
               potem veliko boljši. Da ne bom ponavljal, kolega Veber je pomagal, tudi v Desusu smo
               bili na nek način sozaslužni, da smo nekatere izjeme vendarle odnesli v sam zakon,
               gre za tisto izdajanje množičnih računov, ko gre za mesečne stroške, ki zajemajo
               ogrevanje, elektriko, vodo, ostale komunalne storitve in tako dalje. Mi v Desusu
               verjamemo, da bo celotno besedilo, vključujoč tudi sprejete amandmaje, ki smo jih
               pripravili v koaliciji, ugledalo luč sveta v takšni obliki, torej ta predpis, ki bo
               omogočal prerazporeditev davčnega bremena, da bo komplementarno pomagal zajezitvi
               sive ekonomije. Bistveno se nam zdi, pa ne bom tukaj nobenega razloga ponavljal za
               državno sekretarko, vendar ne bomo s tem prispevali k dodatnemu administrativnemu
               bremenu posameznih subjektov, ki bodo te račune izdajali, in da bo, kot rečeno, cilj
               dosežen. Dovolite mi še eno refleksijo, se pa strinjam s tistim razpravljavcem, pa si
               še nisem zapomnil, kdo je to izjavil, da smo naredili v preteklosti oziroma je bila v
               preteklosti narejena huda napaka, da se je na nek način eliminirala Služba družbenega
               knjigovodstva. Hvala lepa.</p>
            </sp>
            <sp xml:id="SDZ7-Redna-10-2015-07-13.sp181">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Andrej Šircelj, izvolite.</p>
            </sp>
            <sp xml:id="SDZ7-Redna-10-2015-07-13.sp182">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani podpredsednik; kolegi in kolegice, državna sekretarka!</p>
               <p>Prav z užitkom poslušam koalicijske partnerje, ki naštevajo, kaj vse so naredili za
               ta zakon, da se je izboljšal. Predlagam, da ga enostavno ne sprejmete oziroma ga
               pozabite. Ker ta zakon in davčna blagajna ne koristijo nikomur; razen morda nekomu na
               davčni upravi, da bo pridobival vse račune iz vseh trgovin; od vseh taksistov in tako
               naprej se bo pač zgrmadilo v davčno upravo. Ne vem, kaj bodo tam delali, ali se bo
               sistem razpočil, ali se ne bo razpočil, to je drugo vprašanje. Ti podatki ne bodo
               nikomur koristili. Naslednje, sive ekonomije ne bo zaradi tega popolnoma nič manj,
               ker pač vsi vedo, kako se utaji davek. Ne vtipkaš v blagajno – davčno, nedavčno,
               virtualno, nevirtualno, katerokoli – in zadeva je tukaj rešena. Zaradi tega tudi ne
               bo nič kaj dosti več davka in zaradi tega se ne bo siva ekonomija zmanjšala ali da bi
               se prerazporedila davčna bremena in tako naprej, kar nekateri tukaj govorite. Nič od
               tega ne bo, bo veliko slabe volje, bo veliko dodatnega administriranja, veliko
               dodatnih stroškov, nekateri bodo pa zaslužili. Zaslužili bodo programerji in
               proizvajalci te opreme. Kot vem, so že itak obiskali tudi največjo koalicijsko
               stranko in predstavili primerne rešitve; verjetno so bili že tudi na davčni upravi.
               Ti bodo pa zaslužili, vse ostalo pa bo dejansko čista zguba. In še nekaj, iz tega
               zakona, ne bom šel po členih, se vidi iz kazni nekaj drugega, kaj želi ta koalicija
               in kaj želijo vse te stranke v koaliciji – dati ljudem strah v kosti. Zastrašiti, s
               temi visokimi kaznimi se želi ljudi v tej državi zastrašiti. To je edini motiv, po
               moje, tega zakona. In postati represivna država in tudi represivna koalicija v tem
               pogledu, ker drugega razloga jaz dejansko za sprejetje tega zakona ne vidim. S tem,
               ko pa vliješ strah v kosti ljudem, so ljudje prestrašeni, ker bodo plačevali kazni,
               inšpektor bo lahko samostojno ugotavljal, kakšno kazen bo dal, samostojno bo tudi
               ugotavljal, kaj pomeni "neposredno po odhodu iz poslovnega prostora mora nekdo imeti
               račun". Citiram "neposredno po odhodu iz poslovnega …", to je časovna komponenta
               "neposredno po odhodu". Tu ni drugega razloga te koalicije, kot ljudem vliti strah v
               kosti.</p>
               <p>Tako pač vidim ta zakon, brez kakršnegakoli učinka, razen učinek za nekaj lobijev in
               programerjev; vse ostalo bo sama škoda. Imate napisano v koalicijski pogodbi,
               sprejeli ga boste in nosili tudi vse negativne posledice. Izvolite.</p>
            </sp>
            <sp xml:id="SDZ7-Redna-10-2015-07-13.sp183">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Marko Pogačnik, izvolite.</p>
            </sp>
            <sp xml:id="SDZ7-Redna-10-2015-07-13.sp184">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za dano besedo.</p>
               <p>Že na matičnem odboru sem povedal, da me ta zakon zelo spominja na nepremičninski
               davek. In arhitekti in inženirji so verjetno isti. Spoštovana koalicija, s tem
               zakonom ne boste zatrli sive ekonomije, jaz si upam trditi, da si jo boste celo
               povečali, kajti za zajezitev sive ekonomije so potrebni nižji davki, pavšalna
               obdavčitev in pavšalno plačevanje davka na dodano vrednost. V vseh državah, kjer so
               uvedli določene davčne obremenitve, so davčnim obveznikom ponudili tudi neke
               olajšave. Tako so naredili tudi na Hrvaškem, ko so znižali DDV s 25 % na 12 in uvedli
               davčne blagajne. Avstrija dela temeljito davčno reformo, kjer bodo uvedli virtualne
               davčne blagajne, kot jih poznamo zdaj, ampak bodo znižali dohodninsko lestvico. Ne;
               samo v Sloveniji, že pod vlado Alenke Bratušek in zdaj pod vlado Mira Cerarja –
               davčne obremenitve in zadolževanje. To je rdeča nit vašega mandata. Spoštovane,
               spoštovani, prepričan sem, da z davčnimi blagajnami ne boste dobili tistega, kar ste
               želeli. Državna sekretarka tudi na Odboru za finance ni znala pojasniti, kakšni bodo
               končni stroški za uporabnike teh davčnih blagajn; ali bo to nič, ali bo to 300, ali
               bo to tisoč 500 evrov. In ko govorite, da izjeme ne smejo obstajati, največji nonsens
               je, da boste obremenili zavarovalnice. Povedal sem vam, umaknem amandma –
               zavarovalnice, naštejte mi eno delo na črno v zavarovalnicah ali eno utajo davkov.
               Imajo regulatorja. Spoštovani poslanci in poslanke Desusa, pričakujem podporo pri tem
               amandmaju, kajti samo Zavarovalnico Triglav bo vaša koalicija dodatno obremenila s
               tremi milijoni evrov, po nepotrebnem; ampak to se ne bo poznalo v bilancah Triglava,
               ampak z višanjem premije.</p>
               <p>Davčne blagajne pomenijo višjo ceno za izdelke in storitve. Izplen pa je nizek. In
               res, tu se vidi, kakšni so cilji te vlade – nove davčne obremenitve in tudi uvajanje
               strahu pred državljankami in državljani Republike Slovenije ter in na vsak način
               polnjenje proračuna.</p>
            </sp>
            <sp xml:id="SDZ7-Redna-10-2015-07-13.sp185">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Branko Grims, izvolite.</p>
            </sp>
            <sp xml:id="SDZ7-Redna-10-2015-07-13.sp186">

               <speaker>MAG. BRANKO GRIMS (PS SDS):</speaker>

               <p>Hvala za besedo. Vsem prav lep pozdrav!</p>
               <p>Ta zakon je samo dokaz, kaj se zgodi, če birokrati pridejo na oblast in potem svoje
               birokratske izkušnje začinijo še z malce socializma. Birokracija bo v tem, da uvedba
               teh blagajn pomeni samo dodatne ljudi, dodatne zaposlitve v državni upravi na račun
               davkoplačevalcev, na račun podjetnikov, da bodo vse to kontrolirali; socializem pa je
               v pretiranih sankcijah, ki so predvidene na določenih točkah. To je tisto, kar je
               rdeča nit vaše politike ves čas. Danes prodajate nekaj, za kar se bojim, da celo
               večina tistih, ki razpravlja, ne razume – govorite o preganjanju sive ekonomije. Sive
               ekonomije zaradi tega zakona ne bo čisto nič manj, ker se je sploh ne dotika. Tisti,
               ki danes brez računov polaga sosedu ploščice, bo po uvedbi davčnih blagajn ravno tako
               polagal sosedu ploščice in bo plačan v gotovini in konec. To ne bo nič vplivalo, bo
               pa obremenilo – to pa bo – tiste podjetnike, ki opravljajo storitve oziroma delajo
               določene izdelke in jih neposredno prodajajo. Njih pa bo obremenilo in to jih bo
               obremenilo dvakrat; prvič zaradi stroška uvedbe davčnih blagajn in vsega, kar je z
               njim povezano. Programerji so bili recimo že omenjeni, ti si zagotovo zdaj manejo
               roke. In drugo, kar je problem, ker bo velika izguba časa pri tem. Time is money, čas
               je denar, tega se v Sloveniji očitno ta vlada ne zaveda. Vemo iz izkušenj sosednjih
               držav, da uvedba davčnih blagajn pomeni določeno časovno obremenitev za vse; konec
               koncev včasih tudi za uporabnike, če pride do zastoja ali časovnega zamika pri
               izdajanju računov. Tudi to nekaj stane v končni fazi. Predvsem pa je treba vedeti,
               kaj bo končni učinek te zgodbe. Končni učinek te zgodbe je, da uvajate eno obliko
               prikritega davka, od katerega bodo imeli korist tisti, ki davčne blagajne prodajajo,
               od katerega bo imela korist birokracija, ki bo nadzor izvajala, in od katerega bodo
               imeli korist nekateri programerji. Samo ti bodo imeli korist, vsi ostali pa bodo
               imeli ogromno škodo. Predvsem pa bo imela škodo Slovenija, gospe in gospodje, ker kaj
               bo učinek tega. Učinek tega bo, da bo prevaljen strošek na navadne ljudi v končni
               fazi, na kupca, na uporabnika, na kupca storitve; po drugi strani pa tisti
               podjetniki, ki bodo to dojeli kot dodatno obremenjevanje, časovno in finančno, bodo
               svojo dejavnost preprosto preselili v tujino. To, kar se že tako ali tako dogaja;
               samo še bolj boste pospešili ta najbolj katastrofalen in negativen proces, za
               katerega se bojim, da se ga v tej Ljubljani sploh ne zavedate. Na Gorenjskem, vedno
               poudarjam, ne poznam podjetnika, ki nima že vsaj računa v tujini in pripravlja
               selitev v tujino. Poznam pa žal mnoge, ki so že preselili del podjetja ali celotno
               podjetje v tujino. To je najhujša možna škoda za to državo, ker odhaja najbolj
               produktivni del te družbe. Odhajajo ljudje, ki dajejo drugim kruh, ki jim dajejo
               zaposlitev, ki pač plačujejo davke. Gospe in gospodje, to bi vas moralo skrbeti,
               le-ti jih bodo zdaj plačevali nekje drugje, ker je temeljna naloga te države, da
               naredi okvir, znotraj katerega bodo podjetniki lahko uveljavljali svoje ideje, bodo
               konkurenčni. Vi pa jim grenite življenje.</p>
               <p>Kaj je tisto, kar najbolj bremeni podjetnike po statistiki? Da poleg tega, da je
               tukaj finančna nedisciplina, da pač ni ustrezne pravne varnosti, gre za neskončne
               birokratske postopke, za zapletanje, ki jim jemlje čas in energijo. In tukaj delate
               še dodatno škodo; še bolj bodo odhajali v tujino in Slovenija bo še revnejša. In zato
               je ta zakon samo za eno stvar, za tisto, čemur rečemo / znak za konec razprave/ za v
               smeti.</p>
            </sp>
            <sp xml:id="SDZ7-Redna-10-2015-07-13.sp187">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Marko Ferluga, izvolite.</p>
            </sp>
            <sp xml:id="SDZ7-Redna-10-2015-07-13.sp188">

               <speaker>MARKO FERLUGA (PS SMC):</speaker>

               <p>Hvala za besedo.</p>
               <p>Razprava je kot vedno – žgoča. Moram povedati, res je, mi smo grdi lumpi; res je, mi
               ne bomo rešili sive ekonomije; res je, mi ne bomo zmanjšali davčnih utaj; res je, ko
               uvajaš nekaj novega, vedno sprožaš neko nelagodje, nek upor. Temu smo priča danes in
               vsak dan, ko se pogovarjamo o kakšnem novem zakonu ali kakšni novi spremembi v tem
               parlamentu. Danes smo poslušali morje stvari, pro et contra glede vsega tega skupaj.
               Jaz pa bi povedal svoje videnje tega projekta davčnih blagajn; oziroma lahko
               imenujemo tudi procesa. Jaz to vidim kot nek korak, nek mozaik v skupni sliki
               izboljšanja davčne kulture, dviga te kulture na nek višji nivo in zavedanja, da
               plačevanje davkov ni neka slaba stvar; ampak da to dejansko koristi državi in
               posamezniku. Zakaj to govorim? Vsi gledamo na Skandinavijo kot na nekaj, čemur bi se
               radi pridruževali. Ampak glej ga, zlomka, tam so visoki davki in ne boste verjeli,
               velika večina jih plačuje. Zakaj jih plačuje? Zato, ker si želi imeti dobro šolstvo,
               dobro zdravstvo, dobro socialo in dobre penzije. Pri nas to vedno nekako obrnemo na
               neke druge zadeve, da se ne vidi, v čem je smisel vseh teh zadev. Kot je bilo že
               večkrat povedano tukaj, so davčne blagajne le en korak v tem segmentu, da skušamo
               doseči te ljudi, zajeti te ljudi, ki operirajo z gotovino. Tukaj je dejansko ta naša
               zadeva postavljena kot eden od elementov, s katerimi bomo to počeli. Nadaljevanje pa
               bo cela vrsta in niz nekih ukrepov, mogoče tudi podzakonskih aktov ali pa še kakšen
               zakon zraven, ki bo sledil rdeči niti, kako to izogibanje davkom nekako končati.</p>
               <p>In če lahko končam z zadnjo mislijo, bi povedal tako. Virtualne blagajne so bile nek
               vmesni korak. Mi pa želimo s temi davčnimi blagajnami narediti korak dlje, k celoviti
               obravnavi celega segmenta in spektra davčne zakonodaje. Mislim, da smo na pravi poti;
               in jasno, da bomo podprli ta zakon. Hvala.</p>
            </sp>
            <sp xml:id="SDZ7-Redna-10-2015-07-13.sp189">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati?</p>
               <p>Jani Möderndorfer, izvolite.</p>
            </sp>
            <sp xml:id="SDZ7-Redna-10-2015-07-13.sp190">

               <speaker>JANI (JANKO) MÖDERNDORFER (PS ZaAB):</speaker>

               <p>Hvala lepa, predsedujoči.</p>
               <p>Zanimivo je poslušati to diskusijo. Prepričan sem, da če bi davčne blagajne uvedli
               takrat, ko so se uvedle virtualne, ker je bilo tako razpoloženje, zelo zanimivo, bi
               verjetno se drugače pogovarjali v parlamentu. Ker takrat se spomnim, da jih je bilo
               kar veliko za to oziroma večina – dajmo to narediti, kar so naredili Hrvatje. Takrat
               je bil pravi čas, da se to uvede. Sam moram reči, da sem bil eden tistih, ki je
               zagovarjal, da je treba davčne blagajne že takrat uvesti; pa me je takratni minister
               in še nekateri na ministrstvu prepričeval, da dajmo raje probati najprej z
               virtualnimi blagajnami, ker bomo na podlagi tega izračuna potem videli, koliko se to
               splača in koliko ne; oziroma ali bo to mogoče sploh potrebno, bla, bla, bla. No,
               sedaj smo tam, kjer smo. Jaz sem prepričan, ko enkrat rečeš A, moraš potem reči tudi
               B, kar pomeni, da nisem danes nič manj za te davčne blagajne, kot sem bil prej. Ampak
               se danes za razliko od takrat sprašujem, ali nismo že mogoče prepozni; oziroma kakšen
               smisel ima v celoti, če gledamo cel global. Vendar je prav, v končni fazi se je vlada
               odločila, ima škarje in platno v rokah, prišla je s svojo koalicijsko večino in prav
               je, da izpelje tisto, kar se je namenila. Je pa nekaj drugih vprašanj, ki so potem
               večno odprta. Eno od konkretnih vprašanje je zagotovo …, recimo kolega Tonina sem
               slišal, ko je rekel, povejte mi, kako boste to speljali na gasilskih veselicah.
               Približno tako se je spraševalo, če se spomnite, ko se je uvedlo obvezno elektronsko
               blokiranje računov oziroma izdajanje računov tudi na tržnici, kjer včasih tega ni
               bilo. To je bil cel halo, kako bo branjevka izdala računa za solato, kako bo
               branjevka izdala račun za jajca, za ne vem kaj še vse. Pojdite danes na tržnico, brez
               problema dobite račun. Tudi kar na enkrat več ni problem, vse povsod je elektrika.
               Prej nikjer tam ni bilo nobene elektrike. Vsi imajo sedaj tiste blagajne, vsi pridno
               tipkajo in sploh ni nobenega problema. Ampak takrat je bil cel halo. Samo spomnite
               se, imejte malo zgodovinskega spomina. In enak halo je s temi davčnimi blagajnami. Je
               pa res nekaj, da se znotraj tega postavlja vprašanje, mi smo postavili nekaj
               amandmajev, nekateri se ponavljajo. Eden od amandmajev, mislim, da ga je skoraj vsaka
               stranka vložila, to je, da bi se črtal 17. člen s tem, da potrošnik ne bi bil
               kaznovan. Jaz osebno moram reči, da vedno bom, že kot liberalec, temeljil na tem, da
               potrošnika pa res ne bomo kaznovali, če je nekaj hotel kupiti. To se mi zdi v prvi
               vrsti odgovornost tistega, ki prodaja, da on poskrbi, ker ima zato službo, ima tudi
               namen, to je dobiček, da zasluži; in naj plača davke.</p>
               <p>Sam sem od nekdaj trdil, da cesar, ki ne zna pobrati davkov, si jih niti ne zasluži;
               kar pomeni, da jih treba je pravilno pobirati. Ali jih znamo pobirati ali ne, to je
               druga dimenzija. Tukaj slišim kolega Širclja, ki govori, da postajamo država ne vem
               česa vse in da zdaj bomo ne vem kaj naredili in potem delamo primerjavo z ostalimi
               državami. Glejte, nobena država ni primerljiva z drugo; prvič, zaradi kulture;
               drugič, zaradi navad; tretjič, zaradi situacije in, četrtič, zaradi potreb. In zato
               delati te primerjave – ja, na neki načelni ravni; vendar imamo vsak svoje specifike.
               In specifika pri nas je, zagotovo sem prepričan v to in bom vedno proti, da potrošnik
               ni tisti, ki je dolžan imeti račun pri sebi. Zakaj že? Zakaj že, če se račun vedno
               izdaja v duplikatu. Tisti, ki prodaja, mora imeti račun; ne tisti, ki kupuje. Če je
               pa ta, ki kupuje, noče imeti računa za svojo lastno evidenco in dokazilo za
               uveljavljanje garancije, je pa to njegov problem. Zavestno se je za to odločil, ne da
               ga mi zdaj še kaznujemo, ker noče imeti računa, ker potem ne bo mogel uveljavljati ne
               vem česa vse. Saj vsi vemo, v čem je namen tega, pa vendar. Jaz pač enostavno v
               tovrstno politiko ne pristajam. Sam osebno je ne bom nikoli podprl. Druga stvar še
               je, ko gremo na kaznovalno politiko. Se vedno postavi vprašanje, ki mu jaz zelo
               preprosto rečem; v redu, otrok bo kupil nek artikel in zunaj bo stal inšpektor. Bo
               tega otroka kaznoval? Ali koga bo on kaznoval? Gre za nepolnoletno osebo, ne vem, kaj
               bo delal. Obstaja razlog, da tudi inšpektor izda opomin. Drži? Saj lahko ga da. Ampak
               roko na srce, kdaj je inšpektor še dal opomin? Samo, ko je stavkal. Jaz v ta opomin v
               načelni fazi pač enostavno ne verjamem, ker država še nikoli ni imela te vzgojne
               politike, razen ko se kamere prižgejo, dajo policisti kakšna opozorila. Jaz osebno še
               nikoli nisem dobil nobenega opozorila od nobenega, niti opomina, vedno dobim kazen.
               Po defaultu, kar tako, jaz ga še nisem nikoli doživel, zato pač enostavno v opomine
               ne verjamem. In tisto, kar je pri tej zadevi pomembno, je to, da je namen tu vršiti
               dvojno kontrolo. Oziroma bom rekel, da namesto inšpektorjev opravi to potrošnik, zato
               pač enostavno tega ne morem podpreti. In to tudi z amandmajem zelo jasno povemo.</p>
               <p>Drugi amandma, ki ga vlagamo – mislim, da je nekaj podobnega tudi SDS vložil –,
               govori o 3. členu, kjer se v drugem odstavku doda nova četrta točka. In se glasi, da
               razen za opravljanje storitev, za katere ne bi veljale davčne blagajne; SDS je dal
               zavarovalnico, mi smo dodali še "bank in hranilnic". Gre za podjetja oziroma za
               dejavnosti z visoko regulirano dejavnostjo, kjer je več ali manj jasno, da gre
               praktično za negotovinsko poslovanje, razen v prvem vplačilu, ko gre za prvi polog,
               ki je gotovina. In drugo, ta dejavnost je v hranilnici, zavarovalništvu in v bankah
               tako hudo resno regulirana, da sploh ni potrebe po tem, da bi zdaj še tam dodatno
               uvajali davčne blagajne, ker si jaz res ne predstavljam zavarovalniškega agenta, ki
               bo zdaj zaradi podpisa pogodb še nosil zraven tiste blagajne oziroma te elektronske
               naprave. Iz tega razloga enostavno smatram, da je smotrno, da se jih spusti.</p>
               <p>Seveda pri davkih velja načelo tisto, ki ga največkrat vsi radi ponavljajo, še
               posebej pa dacarji – pri davkih izjem ne sme biti. In kadar ni izjem, potem velja za
               vse enako. Vendar v takšnem primeru mislim, da niti ne gre za izjemo, ampak gre za
               tisto logiko, o kateri so danes nekateri govorili, to pa je prekomerno kopičenje
               podatkov, ki jih bo že tako enormno veliko. To je približno tako, tukaj bi se
               nekateri, ki se na to spoznajo ­– kaj ti koristi, če si vsem Slovencem prisluškoval,
               če pa nimaš ljudi, ki bodo to pregledovali. In v tej logiki vidim tudi ta smisel, da
               se mi zdi to nepotrebno kopičenje dokumentacije nepotrebno tam, kjer gre za visoko
               regulirano dejavnost. Ta je hip samo administrativno povečevanje. Evo, toliko z moje
               strani; če bo pa treba, se bom pa še oglasil.</p>
            </sp>
            <sp xml:id="SDZ7-Redna-10-2015-07-13.sp191">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, državna sekretarka mag. Mateja Vraničar.</p>
            </sp>
            <sp xml:id="SDZ7-Redna-10-2015-07-13.sp192">

               <speaker>MAG. MATEJA VRANIČAR:</speaker>

               <p>Hvala lepa.</p>
               <p>Nekaj zadev v zvezi s kaznovanjem; opomin je uradna možnost, določena z Zakonom o
               prekrških. Vsakdo, ki izreka globo oziroma ki vodi postopek zaradi prekrška, to pa je
               tudi inšpektor na terenu, je dolžan Zakon o prekrških upoštevati. Ko smo že pri
               mladoletnih osebah, tudi ta vprašanja neposredno ureja Zakon o prekrških in določa,
               kdo in na kakšen način je v zvezi s tem odgovoren; oziroma v katerih primerih je
               lahko starejša mladoletna oseba sploh odgovorna za prekršek, v katerih primerih pa so
               starši.</p>
               <p>Omenila sem že, da smo se pogovarjali z Obrtno-podjetniško zbornico o posameznih
               modalitetah predloga zakona. Čeprav nismo prišli skupaj pri temeljnemu vprašanju:
               Davčne blagajne, da ali ne?; smo kar nekaj njihovih opozorili upoštevali. In eno od
               njihovih opozoril je bilo tudi v tem, da obstajajo kupci, ki od njih zahtevajo, da
               opravijo storitev ali dobavijo blago brez računa. Tudi upoštevaje ta opozorila se mi
               zdi pomembno, da ohranimo v predlogu zakona 12. in 17. člen. V zvezi z opravljanjem
               storitev zavarovalnic, bank in hranilnic pa naj povem naslednje; obveznost davčnega
               potrjevanja računov obstaja za primere dobave blaga in storitev, ki so plačane z
               gotovino. In primer zavarovalniških agentov, zavarovalniški agenti praviloma niso
               zaposleni na zavarovalnicah, ampak so samostojni podjetniki, ki po pogodbi, po
               podjemni pogodbi delajo za zavarovalnico. Takšen predlog amandmaja, kakršen je, teh
               oseb ne zadeva. Zavarovalniški agentje so kot vsi ostali, ki sprejemajo gotovino za
               opravljeno storitev, dolžni potrditi račun. Kako ga bodo potrjevali? Na popolnoma
               enak način kot branjevka oziroma prodajalka zelenjave na tržnici. Še to kot medklic,
               branjevka ali branjevec, tista oseba, ki na tržnici prodaja zgolj svoje kmetijske
               pridelke, po Zakonu o davku na dodano vrednost ni dolžna izdajati računa in zaradi
               pod obveznost tega zakona niti ne pride.</p>
               <p>V zvezi z amandmajem, ki se nanaša na storitve zavarovalnic, bank in hranilnic, pa še
               enkrat – gre za dejavnosti, če res govorimo o zavarovalnicah, bankah in hranilnicah,
               ki nimajo oziroma ki niso neposredno, praviloma, plačane z gotovino. Ko pa govorimo o
               posrednikih in agentih, ti pa delajo z gotovino in ni utemeljenega razloga, zaradi
               katerega bi njih obravnavali drugače kot pa druga podjetja ali podjetnike, ki
               opravljajo dejavnost za gotovino. Hvala lepa.</p>
            </sp>
            <sp xml:id="SDZ7-Redna-10-2015-07-13.sp193">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Smo še vedno pri 2. členu in amandmaju Slovenske demokratske stranke. Želi še kdo
               razpravljati? (Ne.) Hvala lepa.</p>
               <p>Zaključujem razpravo in prehajamo na 3. člen ter amandma Poslanske skupine
               Zavezništvo Alenke Bratušek, amandma Poslanske skupine Slovenske demokratske stranke
               in amandma Poslanske skupine Nove Slovenije. Želi kdo razpravljati?</p>
               <p>Izvolite, gospod Jožef Horvat.</p>
            </sp>
            <sp xml:id="SDZ7-Redna-10-2015-07-13.sp194">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Kolegice in kolegi!</p>
               <p>Mi želimo z našim amandmajem v 3. členu uvesti izjemo, in sicer bom kar prebral. Gre
               za dobavo blaga in storitev, ki jih opravi zavezanec, ki ima sedež oziroma naslov
               stalnega prebivališča v Republiki Sloveniji in za katere se kot kraj dobave po
               predpisih, ki urejajo davek na dodano vrednost, šteje Republika Slovenija, če skupna
               vrednost obdavčljivega dohodka zavezanca v tekočem koledarskem letu oziroma v
               preteklem koledarskem letu ne presega zneska 7 tisoč 500 evrov. Za kaj gre? Gre za
               zavezance, kjer skupni obseg letno obdavčljivih dohodkov od dobav blaga oziroma
               storitev ne presega tega zneska, torej 7 tisoč 500 evrov. Med te zavezance sodijo na
               primer čevljarji, šivilje in drugi zavezanci, ki opravljajo manjša popravila in
               podobno. Med take zavezance sodijo tudi kmetje, ki so prostovoljno vstopili v sistem
               vodenja knjigovodstva in so po sedanjem predlogu zakona dolžni uporabljati davčno
               blagajno, čeprav prodajajo manjše količine kmetijskih izdelkov. Med take zavezance
               sodijo tudi tisti kmetje, ki opravljajo dopolnilno dejavnost na kmetiji in imajo iz
               te dejavnosti manjše prihodke. Nabava in vzdrževanje elektronske blagajne pomeni za
               te manjše zavezance tako veliko administrativno in finančno breme, da se bo večina
               odločila za zaprtje oziroma prenehanje dejavnosti in za prehod bodisi v sivo
               ekonomijo bodisi v breme socialnih služb, kar zagotovo ni cilj zakonodajalca. Ti
               zavezanci bodo seveda še naprej dolžni izdajati račune na način, kot to predpisuje
               sedanja zakonodaja, torej z vezano knjigo računov, kar bo omogočalo ustrezen nadzor
               nad pravilnostjo poslovanja takih manjših subjektov.</p>
               <p>Predlagam, da ta amandma Nove Slovenije podprete. Hvala lepa.</p>
            </sp>
            <sp xml:id="SDZ7-Redna-10-2015-07-13.sp195">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati? (Ne.) Zaključujem razpravo.</p>
               <p>Prehajamo na 4. člen. V razpravo dajem 4. člen ter amandma Poslanske skupine
               Slovenske demokratske stranke. Želi kdo razpravljati? (Ne.) Hvala lepa, zaključujem
               razpravo.</p>
               <p>Prehajamo na 9. člen. Dajem v razpravo amandma Poslanske skupine Slovenske
               demokratske stranke k 9. členu. Želi kdo razpravljati? (Ne.) Hvala lepa. Zaključujem
               razpravo.</p>
               <p>Prehajamo na 10. člen in amandma Poslanske skupine Slovenske demokratske stranke k
               temu členu. Želi kdo razpravljati? (Ne.) Hvala lepa. Zaključujem razpravo.</p>
               <p>Prehajamo na 11. člen ter amandma Poslanske skupine Slovenske demokratske stranke k
               temu členu. Želi kdo razpravljati? (Ne.) Hvala lepa. Zaključujem razpravo.</p>
               <p>Prehajamo na 12. člen. V razpravo dajem člen in amandma Poslanske skupine Slovenske
               demokratske stranke. Želi kdo razpravljati? (Ne.) Hvala lepa. Zaključujem
               razpravo.</p>
               <p>Prehajamo na 15. člen ter amandma Poslanske skupine Slovenske demokratske stranke.
               Želi kdo razpravljati? (Ne.) Hvala lepa. Zaključujem razpravo.</p>
               <p>Prehajamo na 17. člen in amandma Poslanske skupine Slovenske demokratske stranke in
               amandma Poslanske skupine Zavezništvo Alenke Bratušek. Želi kdo razpravljati? (Ne.)
               Hvala lepa. Zaključujem razpravo.</p>
               <p>Prehajamo na 18. člen in amandma Poslanske skupine Slovenske demokratske stranke.
               Želi kdo razpravljati? (Ne.) Zaključujem razpravo.</p>
               <p>Prehajamo na 19. člen in amandma Poslanske skupine Slovenske demokratske stranke ter
               amandma poslanskih skupin Stranke modernega centra, Demokratične stranke upokojencev
               Slovenije in Socialnih demokratov. Želi kdo razpravljati k 19. členu in amandmaju
               štirih strank? (Ne.) Hvala lepa. Zaključujem razpravo.</p>
               <p>V razpravo dajem 23. člen ter amandma poslanskih skupin Stranke modernega centra,
               Demokratične stranke upokojencev in Socialnih demokratov. Želi kdo razpravljati?
               (Ne.) Hvala lepa. Potem zaključujem razpravo.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj pol ure po prekinjeni 3. točki dnevnega reda.</p>
               <p>S tem prekinjam 14. točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE NA PREDLOG ZAKONA O SPREMEMBI ZAKONA O
                  IZVRŠEVANJU PRORAČUNOV REPUBLIKE SLOVENIJE ZA LETI 2014 IN 2015, PO NUJNEM
                  POSTOPKU.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade, državni
               sekretarki mag. Mateji Vraničar.</p>
            </sp>
            <sp xml:id="SDZ7-Redna-10-2015-07-13.sp196">

               <speaker>MAG. MATEJA VRANIČAR:</speaker>

               <p>Spoštovani gospod predsedujoči, hvala za besedo. Spoštovani!</p>
               <p>Vlada je januarja letos z občinami podpisala dogovor o povprečnini za leto 2015, s
               katero se financira izvajanje zakonskih nalog na ravni občin. Dogovorjeno je bilo, da
               se povprečnina za prvo polletje določi na ravni 525 evrov na prebivalca, za drugo
               polovico leta pa na ravni dobrih 500 evrov; vendar ob pogoju, da se do 30. 6. s
               sistemskimi in izvedbenimi ukrepi znižajo stroški dela občin za 22,8 milijona evrov.
               Hkrati v dogovoru obstaja tudi zaveza Vlade, če ne bo dosežen predviden obseg
               prihrankov, da bo Vlada zagotovila sredstva za povprečnino na drugačen način.
               Dogovorjeno pomeni nadaljevanje aktivnosti, ki smo jih začeli že decembra 2014, ko je
               bil na podlagi dogovora z občinami pripravljen predlog zakonov o ukrepih za
               uravnoteženje javnih financ občin. V okviru polletnih intenzivnih pogovorov smo na
               vladni strani uspeli zagotoviti izvedbo ukrepov, ki po naši oceni znižujejo stroške
               dela občin za dobrih 9 milijonov evrov. Ker je Vlada ugotovila, da dogovorjeni in
               izvedljivi ukrepi v tem letu ne bodo dali zaželenega finančnega učinka, smo
               predlagali občinam sklenitev dogovora o spremembi dogovora ter predložili Državnemu
               zboru predlog za spremembo višine povprečnine za drugo polovico letošnjega leta; tako
               da se z zvišanjem povprečnine kompenzira premajhno znižanje stroškov pri delu občin.
               Ob upoštevanju ocenjenega prihranka je Vlada predlagala dvig povprečnine na 514,22
               evrov na prebivalca. Vlada ocenjuje, da smo s temi ukrepi izvedli določene
               racionalizacije dela, dejstvo pa je, da se te racionalizacije lahko pokažejo v
               izvajanju le, če bodo tudi občine uporabile mehanizme, ki so jim z dogovorjenimi
               ukrepi zagotovljeni. Prav zato se Vlada ne more strinjati s predlogi, da naj se
               povprečnina ohrani na enaki ravni kot v prvi polovici letošnjega leta. Smo pa v
               nadaljevanju pogovorov z občinami prisluhnili določenim pomislekom glede višine
               ocenjenih prihrankov. Zato v skladu s proračunskimi možnostmi soglašamo tudi z
               določenim dvigom povprečnine, kot je bil dogovorjen na seji Odbora za finance in
               monetarno politiko. S tem dogovarjanje z občinskimi reprezentativnimi združenji o
               možnih racionalizacijah in znižanju stroškov seveda ni zaključeno. Zaključena je le
               ena faza teh pogovorov in dogovorov. Na rezultatih dosedanjega dela skupaj oblikujemo
               nove ukrepe in možnosti racionalizacij, s tem pa tudi povečujemo zavedanje, da ni
               mogoče posameznih vprašanj reševati zgolj na način, da se določeni stroški prevalijo
               iz ene ravni na drugo; ampak jih je treba zmanjšati za vse.</p>
               <p>Upoštevaje dejstvo, da je predlog zakona zelo pomemben za nemoteno financiranje občin
               v drugi polovici letošnjega leta, predlagamo Državnemu zboru, da predlog zakona v
               drugi in tretji obravnavi podpre. Hvala lepa.</p>
            </sp>
            <sp xml:id="SDZ7-Redna-10-2015-07-13.sp197">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila odbora dajem besedo članici gospe Maruši Škopac.</p>
            </sp>
            <sp xml:id="SDZ7-Redna-10-2015-07-13.sp198">

               <speaker>MARUŠA ŠKOPAC (PS SMC):</speaker>

               <p>Hvala za besedo, predsedujoči.</p>
               <p>Odbor za finance in monetarno politiko je v okviru 33. nujne seje obravnaval Predlog
               zakona o spremembi Zakona o izvrševanju proračunov Republike Slovenije za leti 2014
               in 2015, ki ga je Državnemu zboru v obravnavo predložila Vlada. Odboru je bilo
               posredovano mnenje Zakonodajno-pravne službe in mnenje Državnega sveta. Predlog je
               bil na podlagi Zakona o lokalni samoupravi in poslovniških določil poslan v mnenje
               tudi slovenskim občinam, ki so poslala svoja pisna mnenja; poleg treh skupnih stališč
               Skupnosti občin Slovenije, Združenja mestnih občin Slovenije in Združenja občin
               Slovenije. Ob tem so kvalificirani predlagatelji k predlogu do začetka seje vložili
               vrsto amandmajev, in sicer Poslanska skupina Zavezništvo Alenke Bratušek, Poslanska
               skupina SDS, Poslanska skupina NSi ter tri koalicijske poslanske skupine – Stranka
               modernega centra, Desus in Poslanska skupina SD, vsi k 1. in k 2. členu zakonskega
               predloga.</p>
               <p>Predstavnica Zakonodajno-pravne službe je v okviru predstavitve mnenja opozorila, da
               dane pripombe k 2. in 3. členu v navezi z omenjeno ustavno določbo z amandmaji niso
               ustrezno odpravljene. Predstavnik Državnega sveta Republike Slovenije je v
               predstavitvi soglasno sprejetega mnenja poudaril, da gre za realno problematiko
               občin, ki narekuje izvedbo zakona brez posledic na siceršnje finančno stanje občin. S
               tem Državni svet podpira zahtevo za ohranitev povprečnine na sedanji ravni, med
               ostalim ne nazadnje zaradi vzporednih zakonskih sprememb, ki so v teku in s tem v
               zvezi zastavljenih razvojnih nalog.</p>
               <p>V večplastni razpravi, ki je bila osredotočena na višino določenega zneska
               povprečnine, so v imenu posameznih poslanskih skupin njihovi predstavniki predstavili
               zavzeta stališča, utemeljitve glede predloženih sprememb višine zneska povprečnine,
               izrazili nekatere pomisleke in postavili določena vprašanja. Iz vrst razpravljavcev
               opozicije izhaja, da so podatki o obveznostih občin različni, gre za široko
               diskrepanco povprečnin in ni enotnega sistemskega pristopa.</p>
               <p>Kritika velja predvsem občinam, ki so na situacijo pristale. Obravnavano besedilo
               nedvomno zadeva razvoj Slovenije in njene prebivalce za življenje danes kot tudi v
               prihodnje. Izraženo je bilo tudi mnenje, da z amandmaji opozicijskih strank
               predlaganih 525 evrov povprečnine občinam zagotavlja stabilnost s tem, da je sama
               izvedba, če je možna za znesek 519 tudi v nekoliko višjem znesku v okviru
               proračunskih rezerv ravno tako mogoča.</p>
               <p>Razpravljavci iz vrst koalicije so ob tem poudarjali, da gre za zadnjo možnost
               razprave pred sprejetjem zakona o fiskalnem pravilu. Gre za 212 občin, s tem da v
               okviru dogovorjenih ukrepov lahko vsaka optimizira možnosti za prihranke. Zavedajoč
               se nakazane problematike v dopisu treh reprezentančnih združenj občin, pa gre v danem
               trenutku za tekočo izpeljavo proračuna in v tem okviru predstavlja amandma koalicije
               kompromisen predlog, ki ga velja podpreti.</p>
               <p>V okviru danih pojasnil in odgovorov na izražene pomisleke je predstavnica
               predlagatelja navedla, da upoštevaje izpeljavo posameznih projektov po oceni resornih
               ministrstev slednji lahko prispevajo toliko, da bo s prerazporeditvami in določenim
               angažmajem proračunske rezerve v drugi polovici leta zagotovljena povprečnina v
               višini 519 evrov. Če bi želeli določiti višji znesek, bi, čeravno gre na prvi pogled
               za zanemarljivih 6 milijonov, slednje pomenilo, da bi morala ministrstva oziroma
               drugi programi in druge dejavnosti v bistvu za navedeni znesek zmanjšati svojo
               porabo. S tem bi bil potreben rebalans in predlagano zvišanje povprečnine na 525
               evrov po oceni vlade ni sprejemljivo.</p>
               <p>Ob obravnavi je odbor sprejel oba amandmaja treh koalicijskih poslanskih skupin k 1.
               in k 2. členu. Ostalih amandmajev odbor ni sprejel oziroma so zaradi predhodno obeh
               sprejetih amandmajev postali brezpredmetni.</p>
            </sp>
            <sp xml:id="SDZ7-Redna-10-2015-07-13.sp199">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Gospod Jožef Horvat bo predstavil stališče Poslanske skupine Nove Slovenije –
               krščanskih demokratov.</p>
            </sp>
            <sp xml:id="SDZ7-Redna-10-2015-07-13.sp200">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik, spoštovana državna sekretarka, kolegice in
               kolegi!</p>
               <p>V Novi Sloveniji smo že ob predstavitvi stališča k junijski noveli Zakona o
               izvrševanju proračunov Republike Slovenije za leti 2014 in 2015 opozorili na nujnost
               ureditve povprečnine občinam za drugo polovico letošnjega leta. Že tedaj smo
               opozorili, da mora ostati višina povprečnine najmanj na nivoju, kot je bila določena
               za prvo polovico tega leta, torej v višini 525 evrov. Le v tem primeru bodo občine še
               lahko zagotavljale izvajanje vseh nalog, ki jim jih nalaga veljavna zakonodaja. Naj
               ob tem poudarimo, da se je ob sprejemanju novele Zakona o izvrševanju proračunov
               vlada sama zavezala, da bo sprejela ukrepe, ki bodo občine finančno razbremenile
               oziroma povečale njihove prihodke s skupnim finančnim učinkom okoli 22,8 milijonov
               evrov. Vlada se obljub ne drži. Teh predlogov ni pripravila in tudi ni posredovala
               obrazložitve, kaj je razlog za to. V obrazložitvi predmetne novele zatrjuje, da so
               bili predlagani in sprejeti nekateri ukrepi, najbrž je pri tem mišljen ZUJF za
               občine, ki so prinesli neto finančne učinke za občine v višini okoli 9 milijonov
               evrov. Takim razlagam vlade pa občine oziroma njihova reprezentativna združenja ne
               pritrjujejo in poudarjajo, da sedaj sprejeti ukrepi nimajo občutnejših finančnih
               učinkov.</p>
               <p>Danes obravnavana novela Zakona o izvrševanju proračuna Republike Slovenije za leti
               2014 in 2015 posega na vprašanje povprečnine za letošnje leto in zvišuje sedaj
               določeno povprečnino za čas od julija do decembra letos le za dobrih 13 evrov, in to
               na 514 evrov. Na matičnem delovnem telesu je bila tako določena povprečnina na
               podlagi amandmajev koalicije zvišana na 519 evrov. Tako zvišanje povprečnine ne bo
               zagotavljalo občinam normalnega delovanja. Pri tem bodo bistveno bolj izpostavljene
               manjše in podeželske občine z nizkim številom prebivalstva. Zakonsko določen obseg
               nalog se občinam kljub obljubam vlade ni zmanjšal, kar pa pomeni, da bodo občine
               sredstva za te namene morale zagotavljati. Posledično to pomeni, da bo prenizka
               povprečnina imela vpliv na investicijsko aktivnost občin. Sredstva, ki bi jih občine
               namenile za investicije, bodo morale preusmeriti za zagotavljanje zakonsko določenih
               nalog. Investicije, ki so morda že v teku, bodo zastale. Novih investicij se občine
               ne bodo lotevale. Posledično se bo to odrazilo v nazadovanju gospodarske aktivnosti,
               ki se je v zadnjem letu komaj začela kazati. Še posebej opozarjamo tudi na dejstvo,
               da se v letošnjem letu zaključuje finančna perspektiva 2007 do 2013 ali, bolje
               rečeno, izplačila za projekte v omenjenem časovnem intervalu. Ker občine lastnih
               sredstev za pokrivanje investicij ne bodo mogle zagotavljati, bodo evropska sredstva
               ostala nepočrpana. To je ključni problem, na katerega opozarjamo. Evropska sredstva
               bodo ostala nepočrpana ali še slabše, če investicije ne bodo zaključene, bodo dolžne
               občine vračati že prejeta evropska sredstva.</p>
               <p>Iz tega razloga smo poslanci Poslanske skupine Nove Slovenije vložili amandma, s
               katerim predlagamo zvišanje povprečnine občinam za obdobje od julija do decembra
               letos na višino 525 evrov. Našo podporo temu zakonu vežemo na sprejetje tega
               amandmaja. Hvala lepa.</p>
            </sp>
            <sp xml:id="SDZ7-Redna-10-2015-07-13.sp201">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Alenka Bratušek bo prestavila stališče Poslanske skupine Zavezništvo Alenke
               Bratušek.</p>
            </sp>
            <sp xml:id="SDZ7-Redna-10-2015-07-13.sp202">

               <speaker>MAG. ALENKA BRATUŠEK (PS ZaAB):</speaker>

               <p>Spoštovani podpredsednik, državna sekretarka, kolegice in kolegi!</p>
               <p>Danes boste petič popravljali ali spremenili Zakon o izvrševanju proračuna. V desetih
               mesecih, kot traja vaša koalicija in vaša vlada, to pomeni vsaka dva meseca. To nam
               da slutiti, da čisto dobro ne veste, kaj in kako bi počeli. Zakoni se nekako ne
               spreminjajo tako na hitro. Spreminjali bi se naj premišljeno. Ko ste potrjevali ob
               rebalansu za leto 2015 tudi povprečnino za občine za leto 2015, so šla naša opozorila
               v smeri, da naj ta povprečnina celo leto ostane enaka in da ne določajte tako na
               pamet in povprek zneskov, ki so za občine pomembni. Takrat sem vam povedala, da se
               bomo s spremembo Zakona o izvrševanju proračuna, kjer bomo zvišali povprečnino, še
               srečali. In danes je ta dan, čeprav smo 13. julija, povprečnina je bila spremenjena s
               1. julijem, tako da je res to vse skupaj malo neodgovorno. Še bolj je pa neodgovorna
               ta licitacija višine, od 525 na začetku leta, na 500 v drugi polovici leta, potem
               pride vlada s predlogom za 514 in potem koalicija izračuna, da je pa 519 tisti pravi
               znesek. Se ne čudim ogorčenju vseh združenj, ki nas pozivajo, da tega zakona ne
               podpremo oziroma da na nek način zagotovimo, da povprečnina ostane 525 evrov. Jaz,
               spoštovane kolegice in kolegi, v imenu Poslanske skupine Zavezništva predvsem na
               tiste iz koalicije apeliram, da občinam za letošnje leto pustite povprečnino 525
               evrov in naj se vlada takoj, ampak res takoj začne ukvarjati s povprečnino za leti
               2016 in 2017. 9 milijonov, če držijo podatki, da prihodki proračuna kažejo ugodnejšo
               sliko, kot je bila predvidena s proračunom, vam ne bo podrlo javnofinančne situacije,
               javnofinančne slike, občinam bo pa to zelo, zelo veliko pomenilo.</p>
               <p>Tudi v Poslanski skupini Zavezništva smo vložili amandma, ki ohranja ali pa vrača
               povprečnino za občine na 525 evrov, tako da vas pozivam ali pa, če želite, prosim v
               imenu vseh slovenskih občin, da glasujete za amandmaje, pravzaprav so bili enaki
               vloženi iz treh poslanskih skupin, in na ta način zagotovite normalno delovanje
               občin. Če naš amandma ne bo potrjen, glasov Poslanske skupine Zavezništva sprememba
               Zakona o izvrševanju proračuna nima.</p>
            </sp>
            <sp xml:id="SDZ7-Redna-10-2015-07-13.sp203">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Maruša Škopac bo predstavila stališče Poslanske skupine Stranke modernega
               centra.</p>
            </sp>
            <sp xml:id="SDZ7-Redna-10-2015-07-13.sp204">

               <speaker>MARUŠA ŠKOPAC (PS SMC):</speaker>

               <p>Hvala za besedo, predsedujoči.</p>
               <p>Osnovni cilj zakona je uzakoniti rešitve, ki bodo v drugi polovici leta 2015
               omogočile izvajanje tistih nalog občin, ki se financirajo iz naslova primerne porabe.
               S trenutno veljavnim zakonom je povprečnina za leto 2015 določena na raven 525 evrov
               za prvo polovico leta in 500,83 evrov za drugo polovico leta. S predlagano novelo
               zakona pa se za drugo polletje 2015 določa povprečnina v višini 519 evrov, ki je za
               18,17 evra višja od povprečnine, določene z veljavnim Zakonom o izvrševanju proračuna
               Republike Slovenije za leti 2014 in 2015.</p>
               <p>S povečano povprečnino se bo obseg primerne porabe občin povečal za razliko med
               ocenjenim znižanjem izdatkov občin in znižanjem, ki je doseženo s sistemskimi
               spremembami. Obseg dohodnine, ki v letu 2015 pripada občinam, je določen z Zakonom o
               financiranju občin in znaša 54 % dohodnine. Ta delež se s spremembami zakona ne
               spreminja. Sredstva za financiranje višje povprečnine bo treba zagotoviti s
               povečanjem finančne izravnave iz državnega proračuna. Zakon v prehodni določbi določa
               tudi način zagotavljanja višje finančne izravnave za mesec julij 2015, in sicer se bo
               razlika poplačala pri izplačilu finančne izravnave za mesec avgust. Hkrati se v
               prehodni določbi tudi določa, da se za mesec julij 2015 razlika med prihodki iz 14.
               člena Zakona o financiranju občin občinam nakazuje tedensko do konca leta 2015.</p>
               <p>Od leta 2008 do leta 2014 so prihodki občin narastli za 17,5 % ali 329 milijonov
               evrov. V tem obdobju so se občinski proračuni povečali za 8 %. V istem času se je
               državni proračun znižal za 9 %, prihodki državnega proračuna so tako kljub raznim
               dvigom davkov v letu 2014 še vedno nižji od ravni, dosežene v letu 2008. Zgovoren je
               tudi podatek, da se je število zaposlenih v občinskih upravah v tem obdobju povečalo
               za 195 oziroma 4,2 %, medtem ko se je število zaposlenih v državni upravi v enakem
               obdobju zmanjšalo za 2 tisoč 601 oziroma 8 %.</p>
               <p>Iz povedanega lahko mirno rečemo, da je država v času recesije varčevala, kar za
               občine ne moremo trditi. V aprilu in maju 2015 sta ministrstvo za javno upravo in
               ministrstvo za finance opravili usklajevalne sestanke z ministrstvi, na katera se
               nanašajo predlogi za znižanje stroškov za delo občin ter odpravo administrativnih
               ovir. Vsebina ukrepov je neposredno povezana z dogovorom o višini povprečnine za leto
               2015, ki ga je na podlagi Zakona o financiranju občin Vlada januarja 2015 podpisala z
               reprezentativnima združenjema občin. Z dogovorom se je Vlada Republike Slovenije
               zavezala, da bo do 30. junija 2015 z izvedbenimi in sistemskimi ukrepi za znižanje
               stroškov občin pri izvajanju z zakonom določenih nalog zagotovila sprejetje ukrepov
               za znižanje stroškov občin za 22,8 milijonov evrov na letni ravni ali na drug način
               zagotovila sredstva. Ministrstvo za javno upravo ugotavlja, da varčevalni ukrepi ne
               dosegajo dogovorjenega zneska, zaradi česar predlaga zvišanje zneska povprečnine s
               500,80 evrov na 519 evrov za drugo polovico letošnjega leta.</p>
               <p>V Poslanski skupini Stranke modernega centra bomo novelo zakona podprli. Ob tem pa je
               treba tudi poudariti, da se zavedamo, da s to novelo rešujemo le financiranje
               občinskih proračunov v letošnjem letu in da bo v prihodnje treba sistem financiranja
               občin korenito spremeniti. Hvala.</p>
            </sp>
            <sp xml:id="SDZ7-Redna-10-2015-07-13.sp205">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Suzana Lep Šimenko bo predstavila stališče Poslanske skupine Slovenske
               demokratske stranke.</p>
            </sp>
            <sp xml:id="SDZ7-Redna-10-2015-07-13.sp206">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoči. Spoštovane poslanke, spoštovani poslanci, spoštovana
               državna sekretarka!</p>
               <p>O problematiki financiranja občin smo na zahtevo Slovenske demokratske stranke
               razpravljali tudi na Odboru za notranje zadeve in javno upravo. To sejo smo namreč
               sklicali na pobudo občin, se pravi s Skupnostjo občin Slovenije, Združenjem občin
               Slovenije in Združenjem mestnih občin Slovenije. Želeli smo opozoriti, da aktivnosti
               v zvezi z določanjem povprečnine ne potekajo tako, kot je bilo dogovorjeno med
               občinami oziroma določeno z Zakonom o ukrepih za uravnoteženje javnih financ občin in
               Zakonom o izvrševanju proračunov za leti 2014 in 2015.</p>
               <p>Zakon o izvrševanju proračuna je povprečnino za leto 2015 znižal s 536 evrov na 525
               evrov za prvih šest mesecev in na 500,83 evrov za drugo polovico leta, s čimer se v
               naši poslanski skupini nismo strinjali. Poleg tega so se občinam znižala sredstva za
               sofinanciranje investicij z 2 % na 1 % primerne porabe, kar je seveda še dodaten šok
               za občine. Res, da je bil ob koncu januarja med Ministrstvom za finance in
               predsednikom Skupnosti občin Slovenije in Združenjem občin Slovenije podpisan dogovor
               o višini povprečnine za leto 2015, ampak občine so na znižanje povprečnine in
               sofinanciranje investicij pristale, ker se je vlada zavezala, da bo do 30. 6.
               pripravila sistemske in izvedbene ukrepe za znižanje stroškov občin, in sicer v
               višini 22,8 milijona evrov na letni ravni.</p>
               <p>Glede na neaktivnost nekaterih ministrstev, da pristopijo k dejanskemu iskanju
               rešitev, ki bi občinam znižale stroške, so združenja prejela le tabelo s predlogi
               sprememb ukrepov v višini nekaj več kot 9 milijonov evrov, brez metodologije za
               izračun teh prihrankov. Predstavljeni predlogi so po mnenju Združenja nesistemski,
               parcialni predvsem pa je nerealna navedena višina finančnih učinkov. Ob vsem tem je
               treba opozoriti, da povprečnina že sedaj v marsikateri občini ne zadostuje za
               izvajanje zakonsko določenih nalog, z znižanjem pa bi bila njihovo delovanje in
               obstoj še bolj ogrožena. Prav tako prihaja tudi do težav, da občine zaradi
               nezmožnosti sofinanciranja lastnega deleža ne morejo pripravljati projektov, s
               katerimi bi kandidirale za evropska sredstva nove finančne perspektive.</p>
               <p>Slovenska demokratična stranka je na pobudo Skupnosti občin Slovenije, Združenja
               občin Slovenije in Združenja mestnih občin Slovenije ter na številna pisanja in
               opozorila slovenskih občin z amandmajem predlagala, da se povprečnina za drugo
               polovico leta ohrani na ravni 525 evrov, vendar pa je bil naš amandma na Odboru za
               finance in monetarno politiko s strani koalicije zavrnjen. Koalicija je namreč
               vztrajala pri svojem amandmaju, in sicer da se za drugo polovico leta občinam določi
               povprečnina v višini 519 evrov. Pri vsem tem je potrebno dodati še to, da so tako v
               Skupnosti občin Slovenije, Združenju občin Slovenije in Združenju mestnih občin
               Slovenije opozorili, da bodo izrabili vsa ustrezna pravna sredstva, če se povprečnina
               ne ohrani na nivoju prvega polletja. Poudariti je treba tudi to, da so občine vse od
               ustanovitve do danes ogromno naredile. So pomemben generator razvoja Slovenije,
               zlasti razvoja podeželja. Prav tako znajo občine vsak evro, ki ga imajo na razpolago,
               zelo dobro unovčiti v dobrobit razvoja in blagostanja svojih občanov.</p>
               <p>V Slovenski demokratski stranki bomo, če sprejmete naš amandma, ki ohranja
               povprečnino na ravni 525 evrov, zakon podprli. Če povprečnina ne ostane na tej ravni,
               bomo glasovali proti spremembi zakona. Hvala.</p>
            </sp>
            <sp xml:id="SDZ7-Redna-10-2015-07-13.sp207">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Uroš Prikl bo predstavil stališče Poslanske skupine Demokratične stranke
               upokojencev Slovenije.</p>
            </sp>
            <sp xml:id="SDZ7-Redna-10-2015-07-13.sp208">

               <speaker>UROŠ PRIKL (PS DeSUS):</speaker>

               <p>Hvala, predsedujoči. Spoštovane kolegice, kolegi!</p>
               <p>Pred nami je zakon o spremembi Zakona o izvrševanju proračunov Republike Slovenije za
               leti 2014 in 2015. Veljavni zakon o izvrševanju proračunov je določil povprečnino za
               obdobje od 1. januarja do 30. junija v višini 525 evrov, za obdobje od 1. julija do
               konca leta pa 500,83 evra. Vlada je zato januarja z združenji občin sklenila dogovor,
               s katerim se je bila zavezala, da bo sprejela tiste sistemske ukrepe, ki bodo
               pomenili znižanje stroškov izvajanja z zakonom določenih nalog občin. Do 30. junija
               naj bi namreč z izvedbenimi in sistemskimi ukrepi zagotovila znižanje stroškov občin
               s celotnim učinkom v višini 22,8 milijonov evrov na letni ravni ali pa bo zagotovila
               sredstva za povprečnino na drug način. Junija je vlada ugotovila, da s predlaganimi
               in uveljavljenimi spremembami predpisov za znižanje stroškov, kot je bilo
               dogovorjeno, ne bo v celoti dosegla svojega namena. Pomembno je, da vsi ukrepi ne
               bodo začeli veljati oziroma učinkovati že v mesecu juliju, nekateri pa tudi ne bodo
               učinkovali enako na vse občine, saj so te v zelo različnih položajih. Novela zakona,
               ki je pred nami, za drugo polletje letošnjega leta določa povprečnino v višini 519
               evrov. Ta višina predstavlja na nek način kompromis in še tisto zgornjo mejo, ki jo
               lahko vlada ponudi do zneska 514,22 evra ter predlogom reprezentativnih sindikatov
               Združenj občin, ki so zahtevali, da se povprečnina v drugi polovici leta ohrani na
               525 evrih. Tako se povprečnina v primerjavi s prvotno predlagano rešitvijo poviša za
               približno 5 evrov, v primerjavi z željami lokalnih skupnosti pa za približno toliko
               manj, kar znaša 1,1 %. Sprejeti, si ga upam imenovati, kompromis na eni strani
               prisluhne zahtevam Združenj občin, na drugi strani pa upošteva prihranek, ki so ga
               omogočile spremembe nekaterih aktov, predvsem podzakonskih predpisov. S to rešitvijo
               se povečujejo prihodki proračunov občin, za enak znesek pa se povečujejo odhodki iz
               proračuna države. Sredstva za povečanje odhodkov iz državnega proračuna se bodo
               zagotovila s prerazporeditvami pravic porabe, in sicer s proračunskih postavk drugih
               vladnih proračunskih uporabnikov. Nujno je treba omeniti vprašanje, ki se tukaj
               poraja, in to je reforma lokalne samouprave, saj vedno bolj ugotavljamo, da sedanji
               model ni vzdržen, zato v Poslanski skupini Desus pričakujemo v kratkem resno in
               temeljito razpravo o posodobitvi lokalne samouprave.</p>
               <p>Na tem mestu pa bi rad še posebej opozoril, da nekatere občine, kot je na primer
               Maribor, in vesel sem, da je temu tako, že zdaj, kljub temu da se nahajajo v zelo
               zaostreni finančni situaciji, na področjih, kot je na primer šolska prehrana,
               financirajo tudi storitve, h katerim niso zakonsko obvezani. V Sloveniji namreč na
               lokalnem nivoju, žal, obstajajo precejšnje razlike tudi v socialnem položaju ljudi,
               in posledično prihaja do potrebe po dodatnem reševanju njihovega osnovnega oziroma
               gmotnega položaja.</p>
               <p>Spoštovane kolegice, spoštovani kolegi! Kot že povedano, pa se nam v Poslanki skupini
               Desus zdi, da je predlog zakona s svojo kompromisno rešitvijo treba podpreti, zato
               bomo z vidika stabilnega financiranja lokalnih skupnosti in uravnoteženja javnih
               financ občin predlog podprli z vsemi našimi glasovi. Hvala lepa.</p>
            </sp>
            <sp xml:id="SDZ7-Redna-10-2015-07-13.sp209">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Janko Veber bo predstavil stališče Poslanske skupine Socialnih demokratov.</p>
            </sp>
            <sp xml:id="SDZ7-Redna-10-2015-07-13.sp210">

               <speaker>JANKO VEBER (PS SD):</speaker>

               <p>Hvala za besedo. Lep pozdrav tudi v imenu Poslanske skupine Socialnih demokratov!</p>
               <p>Trenutno veljavni zakon o izvrševanju proračuna določa za obdobje od 1. julija 2015
               do 31. decembra 2015 povprečnino v višini vsega 500,83 evra. Zato je zelo pomembno,
               da tudi v Državnem zboru sprejmemo odločitev, s katero poskušamo odpraviti tako nizek
               znesek povprečnine. Ta je bil določen sicer ob sprejemanju zdaj veljavnega zakona o
               izvrševanju proračuna tudi ob pogoju, da vlada z občinami doseže dogovor o tem, kje
               je možno privarčevati pri nalogah občin in toliko se potem tudi povečuje sama
               povprečnina. Glede na to, da dogovor ni bil v celoti izpolnjen, kajti pričakovano je
               bilo, da bi prihranki bili skoraj 23 milijonov evrov, dejansko pa je bilo prihrankov
               dogovorjenih za vsega 9 milijonov evrov, je vlada upoštevala ta dogovor in predlagala
               višino povprečnine 514,22 evrov. V koaliciji in tudi na odboru smo poslanci bili
               mnenja, da glede na to, da se vendarle kaže tudi boljša proračunska slika, je treba
               prisluhniti tudi občinam in dvigniti povprečnino na vsaj 519 evrov. To je bilo tudi
               sprejeto na odboru in takšen dopolnjen predlog bomo Socialni demokrati danes tudi
               podprli. Zavedamo se, da gre za povečanje oziroma da je treba v ta namen zagotovili
               60 milijonov evrov oziroma 18 milijonov evrov več, kot je predvidevala vlada. Ampak
               glede na to, da se izboljšujejo tudi prelivi v proračun, je verjetno to obvladljivo.
               Deloma iz sredstev rezerve, deloma najbrž tudi s strani vladnih proračunskih
               porabnikov. Če pa bi vsaj po stališču vlade želeli zagotoviti povprečnino v višini
               525 evrov, bi bil potreben tudi rebalans proračuna. To je zagotovo obsežnejša
               sprememba in dolgotrajnejši postopek, zato menimo, da je v tem trenutku primernejše,
               da se vendarle sprejme povišanje povprečnine na 519 evrov, ob upoštevanju tudi
               dejstva, da pa pri investicijah vendarle lahko ugotovimo, da v letošnjem proračunu
               državni proračun zagotavlja občinam še dodatnih dobrih 20 milijonov evrov drugih
               tekočih transferov in za investicijska sredstva vsega skupaj skoraj 487 milijonov, od
               tega 93,4 milijona integralnih sredstev, kar je približno 16 % več, kot je bilo v
               letu 2014, in 393,8 milijona evrov evropskih sredstev, kar je tudi 18 % več kot v
               lanskem letu.</p>
               <p>Pomembno je, da se kljub vsemu poskuša predvsem zasledovati investicijski ciklus in
               prepričan sem, da se lahko tudi občine organizirajo pri izvajanju zakonskih nalog
               tudi na način, da bodo skozi pogajanja, ki bodo zagotovo še sledila, mogoče v
               prihodnosti doseči boljši dogovor, kar pa bo v veliki meri tudi odvisno od tega, kar
               je pred kratkim bilo tudi sprejeto v Državnem zboru, kaj bo glede tega tudi
               narekovala formula fiskalnega pravila. Hvala.</p>
            </sp>
            <sp xml:id="SDZ7-Redna-10-2015-07-13.sp211">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Franc Trček bo predstavil stališče Poslanske skupine Združena levica.</p>
            </sp>
            <sp xml:id="SDZ7-Redna-10-2015-07-13.sp212">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči. Spoštovana državna sekretarka, spoštovani zbor!</p>
               <p>Poslušam tole debato, na srečo sem zadnji na vrsti od predstavitve stališč poslanskih
               skupin in nekako se ne morem znebiti vtisa, kot da se mi pogovarjamo tukaj, kar je
               gospa Alenka nakazala v nekem kibiciranju, kot da smo na neki licitaciji. Ne vem,
               kupujemo sliko, grafiko, kdo da več, kdo se bo bolj priliznil občinam in tako naprej.
               Ta debata je nerodna. V tej debati nekdo domače naloge ni izpeljal do konca.
               Nekajkrat sem prosil resornega ministra, da mi dostavi matriko. Matriko obveznih
               nalog občin, ki izhajajo iz zakonodaje, kaj so vse obvezne naloge občine, iz katerega
               zakona, od kod se naj financira in tako naprej. Na koncu sem dobil neko napotilo, naj
               si na neki spletni strani ogledam. Nekako se bojim, da se s to matriko nihče ne
               ukvarja. Imamo državni proračun, ki ima tudi prihodkovno stran, na katero se
               pozablja, ne samo odhodkovno, imamo občinske proračune, imamo obvezne naloge občin.
               In mi vsi, vsak od nas živi v kakšni občini, to so naša mikro okolja, v katerih bi
               radi dostojno in kvalitetno živeli. Mi se zdaj pogovarjamo samo o tej povprečnini,
               predlogi, ki so bili v igri, so od 500 pa do 600 evrov. Vsa tri združenja občin
               pravijo, da s tem ne morejo zagotavljati nekih osnovnih sredstev, sam prihajam nekako
               tudi iz tega foha, ko sem rekel, kaj pa, če bi gledali kot v kakšnih drugih državah,
               da pa povprečnine ne bi bile na ravni uravnilovke, je pa skoraj določene zadela
               kap.</p>
               <p>V Združeni levici te spremembe povprečnine ne moremo podpreti in bomo vzdržani iz
               cele vrste razlogov. Prvi razlog je, da se ne gleda sistemsko na problematiko. Drugi
               razlog je, da se je ob tem mini varčevanju pozabilo, da smo odrezali neke socialne
               transfere, zlasti bode v oči subvencioniranje najemnine tistim, ki so najemali
               profitna stanovanja, ker neprofitnih ni bilo. Na to se nekako pozabljam. Pozablja se
               tudi nekako na to, da ta uravnilovka v zmanjševanju števila zaposlenih v občini
               nekako kaže na to, da mi nočemo razmišljati v tej Sloveniji. Koalicija pride in
               pravi, da v občinah se je več zaposlovalo, v javni upravi se je manj zaposlovalo,
               ampak ne moremo to tako gledati. Treba bi bilo iti pogledat od primera do primera.
               Občine so tudi v zelo različnih statusih, zelo različnih agregatnih stanjih. Imamo
               občine, ki bolje funkcionirajo, občine, ki slabše funkcionirajo. Že leta nazaj sem
               predlagal, in to predlagam tudi v imenu Združene levice, da bi bilo treba k zadevam
               pristopiti sistemsko in navsezadnje tudi na nek mehek način, skoraj bi si upal reči
               prisiljevati občine k večjemu sodelovanju, kar nekatere občine že počno. Je nekaj
               uspešnih reform lokalne samouprave, danska, avstrijska na Štajerskem in tako naprej,
               kjer so združevanja naravnali tudi tako, da so različne povprečnine nastavili in
               potem so se občine šle združevat. In naenkrat se je ugotovilo, recimo, da ena manjša
               mestna občina in štiri vasi okoli, ki so se / nerazumljivo/ malih političnih razlik
               razdelile, so se skupaj združile in povprečnina je bila višja. In glej ga zlomka,
               lahko so skupaj naredili britof. Zakaj vam to tako plastično govorim? Zato ker
               dostikrat nekako odkrivamo toplo vodo. Združena levica zaenkrat še nima tako močnega
               lobija na lokalni ravni, ampak ko ga bo imela, bomo šli v ta reševanja sistemsko, ne
               pa na način nekih dobrikanj, enkrat s strani opozicije, drugič s strani koalicije. In
               ta zadeva ima brado, ta zadeva ni od včeraj, ta zadeva traja že nekako desetletje in
               se je tega treba sistemsko lotiti in tudi vprašati navsezadnje razvojno. V naslednji
               fazi razvoja pridemo do nekih infrastruktur, kjer so občine definitivno pri manjši
               agregaciji v prostoru, zlasti je tak primer cela vrsta prometne, komunalne
               infrastrukture, urbanizem in tako naprej. Pridemo do področja o vprašanju
               regionalnega povezovanja, ki se ga bomo seveda morali lotiti.</p>
               <p>Mi tega ne bomo podprli, bomo vzdržani, ker pričakujemo neko sistemsko debato, ne pa,
               da bomo sedaj vsaka dva, tri mesece kibicirali, ne vem, par deset evrov dol, par
               deset evrov gor, in vedno se bo našla kakšna občina, ki s tem ne bo pokrila svojih
               občinskih primanjkljajev. Da ne grem tudi v notranje zadolževanje občin. Sam prihajam
               iz občine, ki se za EPK notranje zadolžila – vem, da me ne morejo prekiniti – in ima
               18 milijonov notranjega dolga, ki ga je vzela iz komunalnih, namenskih …</p>
            </sp>
            <sp xml:id="SDZ7-Redna-10-2015-07-13.sp213">

               <speaker>PODPREDSEDNIK PRIMOŽ HAINZ:</speaker>

               <p>Ali pač …</p>
            </sp>
            <sp xml:id="SDZ7-Redna-10-2015-07-13.sp214">

               <speaker>DR. FRANC TRČEK (PS ZL):</speaker>

               <p>… sredstev. To se je vedelo. To se je vedelo tudi na državni ravni, ampak tega ni
               nihče prekinjal … / izklop mikrofona/</p>
            </sp>
            <sp xml:id="SDZ7-Redna-10-2015-07-13.sp215">

               <speaker>PODPREDSEDNIK PRIMOŽ HAINZ:</speaker>

               <p>Hvala, gospod dr. Trček. Hotel sem vam pokazati, da se da prekiniti.</p>
               <p>Končali smo s predstavitvijo stališč poslanskih skupin. Prehajamo na obravnavo členov
               in amandmajev, ki so bili objavljeni na e-klopi. Ker so amandmaji poslanskih skupin
               Slovenske demokratske stranke, Nove Slovenije in Zavezništva Alenke Bratušek k 1.
               členu vsebinsko povezani z amandmaji k 2. Členu, bomo o njih razpravljali skupaj.</p>
               <p>V razpravo dajem 1. in 2. člen ter amandmaje poslanskih skupin Slovenske demokratske
               stranke, Nove Slovenije in Zavezništva Alenke Bratušek k temu členu. Kdo želi
               razpravljati? Prosim, če se prijavite.</p>
               <p>Besedo ima gospod Jani Möderndorfer.</p>
            </sp>
            <sp xml:id="SDZ7-Redna-10-2015-07-13.sp216">

               <speaker>JANI (JANKO) MÖDERNDORFER (PS ZaAB):</speaker>

               <p>Hvala lepa.</p>
               <p>Ni kaj, moram reči, umetnost ne pozna meja in sem se pač malo nasmejal. Razprava, ki
               teče glede samih amandmajev in pa same povprečnine, kaže na to, kako nesrečno je
               vedno, ko v resnici je za občine zadolžen en minister, ampak na koncu minister za
               finance lahko v bistvu vedno pokaže svoje zobe in ga v resnici razvoj lokalne
               samouprave sploh ne zanima. Ker v končni fazi to niti ni v naravi Ministrstva za
               finance. Zakaj bi se to ministrstvo ukvarjalo z vsebino, njega zanimajo samo
               prihodki, odhodki, kjer bi pobralo denar. Pogleda gor, dol, a ha, tukaj na lokalni
               skupnosti, tukaj je fino, tukaj se vedno da pobrati. Še posebej, kadar se delajo
               primerjave, češ, koliko se dela na lokalni skupnosti in koliko na državi. Spoštovani
               vladajoči, še posebej tisti, ki nikoli niste delali na lokalni samoupravi, dajte se
               že enkrat sprijazniti, da na lokalni samoupravi ne bodo nikoli delali enako, kot
               delate vi na državi, ker imajo popolnoma druge naloge in delajo za razliko od vas,
               kako bi rekli pri vas, z ljudmi.</p>
               <p>Drugo, kar se mi zdi pa nedostojno, pa je, da vidim, da vlade se menjajo, uradniki pa
               eni in isti ostajajo in jih v resnici sploh ne moti, da se vmes dogajajo spremembe in
               tudi zelo hitro pozabijo zgodovinski spomin. Moram reči, da danes je bila v eni
               predstavitvi še toliko bolj zanimiva predstavitev, mislim, da je bila kolegica
               Škopac, ko je rekla, kaj zakon določa in našteje, kaj zakon določa, a ne pove, da je
               ta zakon ta koalicija sprejela. Ja, halo, to je pa sprenevedanje in norčevanje na
               kubik. To bi pa še jaz znal malo boljše opravičiti. Najprej rečeš na začetku leta bom
               to spremenil, potem pa rečeš: "Poglej, sorči, zakon je tak, saj veš, ne. Treba je
               tako to speljati." Poglejte, preprosto na to logiko in na to diskusijo mi ne moremo
               pristati. Posebej ne moremo pa pristati zaradi tega, ker danes tudi slišim, da
               najbolj bodo trpeli mali, malo manj veliki itn. Ta stvar seveda ne zdrži. Nominalno,
               tisti, ki zna računati, bo vedel, da največ bodo izgubili veliki. In če se spomnimo
               zelo na hitro, kar sem prej povedal, da se uradniki nočejo spomniti, leta 2006 je
               Zakon o financiranju občin diametralno postavil na glavo način financiranja. Takrat
               so vse občine v državi ploskale, bile vesele ker so končno dobile malo malo več
               denarja, s tem da v resnici so tri občine največ izgubile. In kaj je bilo tisto leto
               zelo jasno povedano: nikar se ne veselite, ker prihajajo dnevi in leta, ko boste vse
               občine začele izgubljati. Takrat se je namreč dal v bistvu zelo jasen zeleni signal,
               da država lahko lomasti po lokalni skupnosti.</p>
               <p>Druga stvar, ki se mi zdi zelo pomembna, že leta 2011 v Pahorjevi vladi se je
               spremenil zakon oziroma izračun, formula izračuna za financiranje Zakona o glavnem
               mestu. Takrat nobeden ni bil pozoren in tri leta kasneje doživimo to formulo, ko se
               praktično prepolovijo sredstva. In tretja stvar, mislim, da je danes kolega Trček o
               tem govoril,, da je hotel imeti naloge v lokalni samoupravi, mimogrede, dostopne so
               na spletni strani, jih dobite, samo prebrati si jih je treba, res pa je, da se bojim,
               da tudi ministrstvo samo, ko ocenjuje skozi te naloge, v resnici ne zna vrednotiti
               teh nalog. Jaz bom najbolj nesrečen takrat, ko vam en in isti primer ponavljam. V
               lokalni skupnosti se ve, da so vrtci od ustanoviteljice, to se pravi od lokalne
               skupnosti. Mora jih sezidati, mora izvajati program, plačevati plače, vse mora
               narediti. Ampak kolektivni dogovor za plače, o tem se pogaja država, minister in
               delavci iz panoge. Na koncu župan samo še pogleda, kaj so se zmenili in reče: "A ja,
               to moram sedaj po novem plačati." In stvar je zaključena. Kje je sedaj tukaj
               avtonomnost? Jaz vam že ničkolikokrat ponavljam stvari, jaz bi še osnovne šole vzel
               lokalnim skupnostim, ker je itak brez veze. Plače že plačuje ministrstvo, investicijo
               mora zdaj narediti lokalna skupnost, ja, potem naj pa vse vzame, pa naj se vse do
               konca zmeni in je stvar rešena. Saj boste naredili uslugo in veselje v resnici
               lokalni skupnosti, in to so stvari, za katere so prosili partnerji v razgovoru, da se
               razbremenijo določenih nalog. Ne vrtcev, pa šol, ampak drugih nalog. In to se ni
               naredilo.</p>
               <p>Danes zgleda tako, kot da barantamo. Zato sem namenoma omenil na začetku kolegico
               Škopac, ko reče: "No, in smo dosegli povečanje sredstev." Saj ne morem verjeti.
               Najprej je vlada rekla 500, koalicija je rekla ne, 19. In zdaj se že kar naenkrat
               pogovarjamo, da so se sredstva povečala. Halo? Pa kdo je zdaj tu nor? Sredstva so se
               zmanjšala, pa kakorkoli boste zdaj to razlagali. In na drugi strani se ni naredilo
               tisto, kar je bilo obljubljeno v dogovoru. To pa je, da se bodo naloge zmanjšale in s
               tem se bo prihranjen denar lahko pripeljal notri.</p>
               <p>Izhajam kot poslanec iz Mestne občine Ljubljana. Mestna občina Ljubljana bo zopet
               največ izgubila. Tako ali tako je kar naprej najbolj kaznovana, ampak Državni zbor
               ima sedež – kje? V Mestni občini Ljubljana. Poslanci in poslanke smo prav veseli in
               srečni, ko gledamo, kako bi bilo fino, če je Ljubljana čista, lepa, udobna, krasna,
               prevozna in ne vem kaj še vse bi radi vse tu imeli. Ja, na ta način financiranja in s
               to logiko ne bomo dosegli nikoli nič. Jaz pravim, ne da je to začetek konca, ampak je
               to odraz končne slike, bom rekel, atentata na lokalno samoupravo. Kompletno.
               Oprostite, tisti, ki tega ne razume, da se avtonomija lokalne samouprave šteje tudi
               pri tem, da ima denar in lahko sama odloča in ga planira na začetku leta, potem
               seveda je več kot jasno, kaj temu sledi. Se bodo proračuni začeli spreminjati?
               Rebalansi bodo morali praktično potekati v vseh lokalnih skupnostih, ker bodo morali
               spremeniti številko. Še posebej se ne boste mogli izgovarjati, da so to že prej
               vedeli, ker je bilo napovedano. Ampak po eni strani so oni računali, da bodo imeli
               prirastek, ker ste napovedovali, da se bodo zmanjšale naloge. Kdo bo odgovoren za vse
               te rebalanse in kritiko, da župani ne znajo planirati? Oprostite, to je nedostojno,
               kar je najbolj pomembno, je v bistvu prisila in vmešavanje v lokalno samoupravo
               neposredno. In oprostite, tu smo zaključili diskusijo. Od županov nekaj zahtevamo, po
               drugi strani jim pa diktiramo, kaj morajo delati. To ni nobena neodvisnost. Lokalna
               samouprava ni bila ustanovljena zato, da bo država rezala, pa komandirala, pa
               diktirala, pa določala, ampak samo ustvarila pogoje. Pika. In tam se konča. Tu ste
               nekateri izgubili kompas, seveda v prvi vrsti najprej vlada.</p>
               <p>Kako bo to v nadaljevanju zgledalo? Jaz napovedujem še hujše stvari! Spremenili boste
               Zakon o financiranju občin. Veste, kaj se bo pa takrat zgodilo? Samo takrat, dragi
               moji, boste pa imeli v vladi resne probleme. Spoštovani kolegi in kolegice v
               koaliciji! Ponovno ste nasedli. In tisto, kar je bolj pomembno: kje je zdaj ta
               razlika med zakonodajno in izvršno oblastjo, o kateri sem poslušal na začetku
               mandata? Zakonodajna oblast bi morala zelo jasno povedati: "Zdaj je pa dovolj.
               Najprej ustvarite tisto, kar ste obljubili, da boste naredili, potem pa lahko
               podpremo tudi na drugi strani tisto, kar ste se napovedali, da boste storili."</p>
               <p>Če tega ne boste naredili, potem razložite svojim županom ali pa kandidatom, ki bodo
               nekoč želeli pod vašo blagovno znamko kandidirati za župane, ker dobili ne bodo, ker
               bodo dobili največje sovražnike, to je, postaneš župan in dobiš klofuto s strani
               države in minus kakršnekoli ukrepe. To preprosto ne bo šlo. Vsa vaša telovadba okoli
               tega kako ste povečali, glejte, vsaj nam prihranite te bolečine in nam ne razlagajte,
               kako ste nekaj omogočili lokalni skupnosti, ker ji niste. To razlagajte kakšnim
               svojim. Tukaj je to nedostojno, ker izgleda kot, da smo bebci, in ne razumemo, kaj
               nam razlagate.</p>
            </sp>
            <sp xml:id="SDZ7-Redna-10-2015-07-13.sp217">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Zvonko Lah.</p>
            </sp>
            <sp xml:id="SDZ7-Redna-10-2015-07-13.sp218">

               <speaker>ZVONKO LAH (PS SDS):</speaker>

               <p>Hvala lepa za besedo, podpredsednik. Lep pozdrav tudi državni sekretarki.</p>
               <p>Z mojim predhodnikom Janijem se v večini stvari strinjam, zelo nazorno je določene
               stvari povedal, bom po svoje poskušal tudi jaz. Vlada je zmanjšala povprečnino iz 536
               evrov kar tako na 525, s tem da je dobila še neko idejo, kako bo s sistemskimi ukrepi
               do konca junija še zmanjšala stroške občinam za 22,8 milijonov. In kaj se je dogajalo
               potem? Minevali so meseci, ministrstva bi morala ukrepe dati na Vlado pa tam do
               meseca aprila, maja ni bilo skoraj nič. Ukrepi, ki so potem bili nekako podani
               občinam oziroma združenjem občin, so bili praktično smešni. Ni bilo nobenih
               sistemskih ukrepov, nobenih praktičnih prihrankov, ampak neki olepševalni popravki
               določenih predpisov. Kar je bilo potrebno potem še nekatere zakonske …</p>
            </sp>
            <sp xml:id="SDZ7-Redna-10-2015-07-13.sp219">

               <speaker>PODPREDSEDNICA MAG. BOJANA MURŠIČ:</speaker>

               <p>Mir v dvorani, prosim.</p>
            </sp>
            <sp xml:id="SDZ7-Redna-10-2015-07-13.sp220">

               <speaker>ZVONKO LAH (PS SDS):</speaker>

               <p>… v glavnem učinkov od tega ni. Zanimivo je, kako je vehementna vlada rekla, da bo
               šestih mesecih sprejela sistemske ukrepe, občine pa bodo imele toliko in toliko manj
               izdatkov. To, kar se je potem dogajalo, ne kaže na to, da vlada oziroma koalicija ali
               pa največja stranka se ne spozna dosti na lokalno samoupravo. Nikakor ne. In po drugi
               strani bodo vse občine morale sedaj, tako kot je že prej Jani povedal, sprejemati
               rebalanse proračunov, ker bo toliko manj prihodkov, ker so proračun sprejele že
               koncem prejšnjega leta na osnovi 536 evrov povprečnine. Poleg tega je vlada še
               znižala sredstva za investicije po 23. členu Zakona o financiranju občin z 2 % na 1
               %. Tukaj so pa najbolj udarjene male občine, ker so ta investicijska sredstva
               izračunana na osnovi indeksa razvojne ogroženosti, ki prinaša manjšim ali revnejšim
               občinam več kot pa večjim oziroma bogatim občinam. Tukaj se pojavi ponovna
               centralizacija, tistim revnim vzeti, ki nimajo zgrajene vse komunalne infrastrukture,
               in tistim se jemlje čedalje več. Drugo je, da imajo veliko občin, ki gradijo zdaj
               komunalno infrastrukturo tudi z evropskimi sredstvi, morajo zagotoviti lasten delež,
               ki ga pa sedaj v večini teh občin ne bo. Kako bodo končali projekte? Veliko je takih
               občin, ki že zdaj niso likvidne, ki ne plačujejo računov, ker nimajo od kod vzeti. Po
               drugi strani se pa povečujejo izdatki predvsem na področju predšolske vzgoje, ker je
               vključenost otrok v vrtce čedalje večja. Zakon o financiranju je predvideval nekaj
               čez 50-odstotno vključenost predšolskih otrok v vrtce, v večini občin pa je že preko
               75 % oziroma tudi čez 80 %. To je ogromen strošek za občine. Tako kot je prej povedal
               Jani. Samo normativi, ki jih imamo, so najbogatejši menda v Evropi. Občine morajo
               samo plačevati te izdatke, zgraditi morajo vrtce, za katere nimajo nikjer v Zakonu o
               financiranja občin zagotovljenih sredstev in še vse stroške pokrivati. Enako je na
               področju sociale, kjer so stroški čedalje večji. In to bi moralo skrbeti tudi stranko
               Desus oziroma upokojence. In na koncu teh 22,8 milijonov. Mene prav zanima, kdaj in
               kako bo spremenjen Zakon o financiranju občin. Mislim, da na boljše nikakor ne. Samo
               na slabše. In boste videli na naslednjih volitvah – že sedaj se dogaja, da v
               določenih občinah niti ne dobijo kandidata, da bi kandidiral za občinski svet. Tudi
               za župane jih ne boste dobili. Na lokalnih volitvah je bilo veliko županov
               kandidatov, ki sploh niso imeli protikandidatov. Na naslednjih volitvah jih boste
               lahko iskali ne na borzi dela, ampak na VDC. Veste, kaj je VDC? Ker nihče ne bo hotel
               prevzeti minusa na občinah in zagotavljati 180 nalog, ki jih imajo občine. V katalogu
               o pristojnosti občin je 180 nalog. Nihče pa ne zna ovrednotiti, kaj so določene
               naloge. Po občinah pa hodijo inšpektorji in grozijo, kako bodo župane kaznovali, če
               ne bodo po neki spremembi zakona ne vem kakšne dokumente spremenili v določenem času.
               Kot je bilo že rečeno, mi se ne zavedamo, kaj je lokalna samouprava. V Evropski
               listini o lokalni samoupravi piše, da je temelj demokracije lokalna samouprava in da
               je avtonomna. Zakaj vlada oziroma državni zbor ne more enostavno razveljaviti enega
               odloka občine? Ga ne more, zato ker je avtonomna. Lahko pa vzame denar in omogoči, da
               izvaja določene naloge in potem je občina z županom na čelu odgovorna, zakaj določene
               naloge niso izvedene. Enkrat se bo nehalo. Potem pa ugotavljamo, kako nimamo tujih
               investitorjev, kako nimamo pogojev za razvoj gospodarstva. Kdo pripravlja pogoje za
               razvoj gospodarstva? Ali država? Država gradi komunalno infrastrukturo? Ne, občine.
               30 % slovenskih prebivalcev nima zdrave pitne vode. A nas ni sram pred Evropo? Pa
               toliko vode imamo, se hvalimo. Odpadke vozimo, se gremo smetarski turizem, z enega
               konca država na drug konec, ker nimamo urejene sortirnice. Ne sledimo tistim
               obljubljam, ki smo jih dali Evropi. Odvajanje in čiščenje odpadnih voda. Letos je
               zadnje leto za veliko območij v Sloveniji, kjer bi to že morali rešiti. Sledile bodo
               evropske kazni tako kot sosednji Italiji. Kdo bo plačeval? Vlada? Država iz
               proračuna? Ne. Tako kot v Italiji: država na pokrajine, pri nas jih še nimamo,
               pokrajine na občine, občine pa na položnice. 30 evrov naj bi bila na mesec kazen za
               gospodinjstvo. Mogoče bodo pri nas milostni, pa bo mogoče malo manj. Neodgovorno. Mi
               se pa pogovarjamo sedaj oziroma dobili smo nek osnutek uredbe o odvajanju in čiščenju
               odpadnih voda, ki še ni sprejeta. Sprejeta pa bo verjetno v letu 2016, ko bo že tisto
               leto minilo za večino slovenskega podeželja, predvsem za tiste, ki ne bodo imeli tega
               urejeno. Prave resnosti na tem področju ni. Če hočemo vsaj delno to omiliti, bi
               morala povprečnina ostati 525 evrov po prebivalcu, to, kar je naš amandma. In ne samo
               naš, tudi še dveh drugih strank. To, kar je bilo rečeno, da s 500,83 evra – prav
               zanima me, kdo je izračunal prav 500,83 evrov? Kdo je toliko pameten v tej državi? In
               potem je bilo rečeno, saj smo povečali s 500 na 519, kot je že predhodnik rekel. To
               je isto, kot bi rekel: "Posodi mi 100 evrov." Pa reče drugi: "Nimam, imam samo 50."
               "Prav, boš pa 50 še dolžan." Norce se delate iz vseh nas, še posebej pa iz tistih
               občin v Sloveniji, ki imajo prazne račune, ki ne morejo plačevati računov že pol leta
               zaradi takih stvari, ki se jim samo nalagajo z raznimi zakoni in podzakonskimi akti,
               ne zagotovi se pa denar, ki je potreben, in to po ustavi. Morali se boste zavedati,
               da nismo tako bogati na področju sociale, na področju predšolske vzgoje pa tudi
               osnovnih šol, kar smo si zastavili nekdaj, in da nekje bo počilo. Ne zdaj onemogočiti
               občinam, da opravljajo osnovne naloge, to so pa javne gospodarske službe – voda,
               odpadki, odpadne vode in pa občinske ceste. Da ne govorim o tem, kaj se dogaja na
               občinskih cestah, o razveljavitvi odlokov o kategorizaciji občinskih cest. Tudi to je
               sramota, to samo v Butalah še vidimo, rešitev pa nikjer.</p>
               <p>Povem vam, da boste morali bolj resno jemati občine in naloge, če ne želite, tako kot
               je bilo danes že enkrat rečeno, samo strašiti ljudi in jih pokoravati na ta način z
               raznimi predpisi in onemogočati, da opravljajo svoje naloge. Včasih so kaznovali
               oziroma država je tožila predsednika krajevnih skupnosti zaradi raznih kamnolomov,
               kar je bila velika sramota. In zdaj ste na tej isti poti. Verjemite mi, enkrat se bo
               to končalo, in se boste spraševali. V Italiji niso odvažali smeti. Kaj se bo zgodilo,
               če pri nas ne bodo več odvažali smeti? 30 milijonov občine subvencionirajo cene
               komunalnih storitev. 30 milijonov že sedaj. Koliko let so bile zamrznjene cene
               komunalnih storitev? Zakaj? Zaradi inflacije? Ko bi lahko povečali cene in tudi
               zagotovili kakšen investicijski denar, pa to ni bilo možno. Potem so pa nekateri
               dvigovali kar za 100 % cene, pa so ljudje kar mirno to prestajali. Vendar to ne bo
               več šlo. Kdo bo odgovoren, če bodo cene vodooskrbe tako visoke, da si ljudje ne bodo
               mogli privoščiti priključka na zdravo pitno vodo? Kdo bo odgovoren? Župani seveda pa
               občinski svetniki, samo država ne. Jasno je, za center mora ostati, za ostalo pa ni
               pomembno. In kako občine osiromašiti? Tako da jim vzameš denar. Ljudje pričakujejo,
               država ne da denarja, nekaj časa ne plačuješ računov, ker računaš, da boš še dobil
               denar, ampak enkrat se to konča. Potem pa pride banka in zarubi računalnike delavcem
               na občinah – in kako naj delajo naprej? Včasih bi bilo prav, da bi kakšnemu državnemu
               uradniku zarubili računalnik pa ga dali na čevelj. Mislim, da brez tega tudi ne bo
               šlo.</p>
               <p>Predlagam, da se ti amandmaji treh opozicijskih strank potrdijo tukaj in da
               povprečnina ostane do konca leta, ker drugače, verjemite mi, v jeseni, konec tega
               leta bodo nastopili hudi problemi. Pa ne nam, opozicijskim strankam, vam, vladi in
               koalicijskim strankam. In potem bo nekdo moral položiti račune. Če ne koncem tega
               leta, pa v začetku naslednjega. Hvala.</p>
            </sp>
            <sp xml:id="SDZ7-Redna-10-2015-07-13.sp221">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Tomaž Lisec.</p>
            </sp>
            <sp xml:id="SDZ7-Redna-10-2015-07-13.sp222">

               <speaker>TOMAŽ LISEC (PS SDS):</speaker>

               <p>Hvala, podpredsednica za dano besedo.</p>
               <p>Pa da začnemo s 1. 1. 2015. V letu 2014 je bila povprečnina 536 evrov, potem pa konec
               februarja, torej med tekočim letom pride vlada z eno briljantno idejo, ki se po
               njihovo reče ZUJF občin. Kako bodo razbremenili delovanje občin, ob tem pa bodo
               znižali povprečnino. Ampak še tukaj je morala vlada narediti nek svoj unikum, prvo
               polovico leta 525, drugo polovico leta pa 500,83 evra. Ko sem jaz na seji matičnega
               delovnega telesa rekel, da je ta zakon, ta ZUJF občin, vsebinsko zmazek, finančno pa
               blef, so se nekateri zgražali. In danes imamo dokaz, vsebinsko vemo, kaj je bilo
               takrat. Zakonodajno-pravna služba je dala skoraj k vsem členom mnenje in smo potem
               popravili z amandmaji. Finančno pa vidimo, iz tistih famoznih 23 milijonov smo zdaj
               prišli na 9 milijonov. Ampak teh 9 milijonov ne sledi ZUJF-u občin, ampak celo vlada
               sama zapiše, da je ta tabela skupek predlogov zakonskih, podzakonskih sprememb,
               priporočil ali drugih ukrepov. Verjetno je ZUJF občin prinesel tam, bom jaz rekel na
               palec kot vlada, maksimalno 5 milijonov. Ampak po drugi strani ukrepov vlade skoraj
               ni bilo. In potem pridemo konec junija na predlog Poslanske skupine SDS na nujno sejo
               glede povprečnine, predlagamo sklepe, ampak koalicija potrdi svoj sklep, ki se glasi:
               "Odbor ugotavlja, da bo vlada v celoti izpolnila zavezo iz četrte točke dogovora o
               višini povprečnine za leto 2015." Ampak potem pride vlada z ZIPRS in da bo všečna
               reče: "Ne, malo pa smo se le zmotili, ne bo več 500, bo 514,22 evra." In potem
               koalicijski poslanci v vnemi, češ, mi smo pa res naklonjeni občinam in lokalni
               samoupravi in tako naprej, pa dajmo malo zlicitirati na 519 evrov. In vlada zapiše že
               v osnutku zakona, sredstva za povečanje, torej s 500,83 na 514,22, da sredstva se
               bodo zagotovila s prerazporeditvami pravic porabe, in sicer s proračunskih postavk
               drugih vladnih proračunskih uporabnikov. Potem pa pride ta nebodigatreba opozicija,
               ki enotno skoraj predlaga: "Ne se hecat, že itak ste februarja zmešali sistem, zdaj
               ga sredi julija rešujete, od 1. julija naprej pa dajmo 525. In slišimo s stališč
               vlade in koalicijskih partnerjev: "Ne, če bi šlo pa na 525, bi morali pa imeti
               proračun." Figo. Prav zanima me, kje boste dobili teh predvidenih 13,75 milijonov kar
               takole, problem pa je dodatnih 5 milijonov. Če bi pa imeli naslednjo točko, en
               opozicijski predlog zakona, ki bi imel finančne posledice 100 tisoč evrov, bi ga pa
               zavrnili, ker država pa nima denarja. Ampak ta država, kjer so glavni SMC, ki seveda
               nimajo nobenega župana, zato jim je lokalna samouprava tam deveta, deseta ali enajsta
               briga, se z lahkoto pohvalijo: "Mi pa smo, in bomo s 514 na 519 evrov zvišali
               povprečnino, ampak opozicija, vi pa ne, vi greste pa na 525 evrov, tega si pa ne
               dovolimo oziroma si ne smemo dovoliti." Skratka, dvakrat med letom spreminjate
               povprečnino, od županov pričakujete neko resno delo, potem ko februarja po njih
               usekate, jim zagrozite, kaj bo s 1. julijem, zdaj pa ste dobri in spet malo
               licitiramo s 514 na 519. Jaz sem pričakoval, da boste danes še bolj prizanesljivi do
               lokalne samouprave, morda pa bo znesek 519,5 evrov, pa boste rekli, da še na sami
               seji ste dali županom toliko in toliko glede na njihove občane, zato ste pa res
               občinam naklonjena koalicija. Država se tako igra s proračunskimi sredstvi, najprej
               nič, potem 13 milijonov, zdaj še 5 milijonov. Z lahkoto. Če bi karkoli predlagala
               opozicija oziroma karkoli predlaga, pa nikakor ne gre.</p>
               <p>Najbolj pa sem se danes ustrašil, ko je predstavnica koalicije rekla v uvodu, da je
               treba spremeniti sistem. Dragi župani, primite se za denarnice, razmislite, kaj boste
               delali v letu 2016, 2017, ker ko ta vlada reče, da bo spremenila sistem na področju
               financiranja občin, kot je prej rekel kolega Jani, bo še slabše. Kakšna tekoča poraba
               občin, investicije – mogoče če boste imeli kakšen nov zakon o prostovoljnem delu,
               bodo spet v slogu samoupravljanja občani sami delali ceste, telefone imamo na srečo
               že urejene in tako naprej. Pa še to boste verjetno delali tam enkrat marca 2016,
               torej spet med tekočim letom.</p>
               <p>Spoštovana vladna koalicija, predvsem poslanci SMC! Vem, da nimate županov, ampak
               pridite kdaj na Združenje občin in na Skupnost občin in kakšne bivše župane in
               podžupane v Državnem zboru vprašajte, kako naj se gre lokalna samouprava. Ne tako od
               danes na jutri, pa malo finance gor in dol, ampak vsaj decembra pridite z resnimi
               ukrepi. Ampak z resnimi ukrepi, ne pa z igranjem z lokalno samoupravo.</p>
            </sp>
            <sp xml:id="SDZ7-Redna-10-2015-07-13.sp223">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Jožef Horvat.</p>
            </sp>
            <sp xml:id="SDZ7-Redna-10-2015-07-13.sp224">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica.</p>
               <p>Jaz vem, da je koaliciji težko poslušati pripombe, ki pa so seveda dobronamerne in
               gredo s strani opozicije. Ampak zadeve so glede lokalne samouprave ta trenutek tako
               resne, da lahko rečemo, da je lokalna samouprava na intenzivni negi. Ta intenzivna
               nega je pa seveda najdražja. In če je res tako kot kolega Jani razmišlja, da se
               ministru za finance na nek način fučka, kaj bo z lokalno samoupravo, dejansko bi
               moral minister za finance in celotna vlada več zaupati. Spet smo pri zaupanju, pa
               vedno smo pri zaupanju. Več in bolj zaupati lokalni samoupravi, ker že tisočkrat
               ponavljam, da se pa na lokalni ravni vsak evro dvakrat obrne, preden se potroši. Kje
               teče največ investicij, javnih investicij? Okoli 70 do 80 % javnih investicij teče na
               nivoju lokalne samouprave. Ali je to v redu za državo ali ni? Poglejmo samo pomurski
               vodovod. Vrednost približno 150 milijonov evrov. To se pravi, da bo država, ki jo
               bodo občine izpeljale s pomočjo evropskega denarja, za 150 milijonov bogatejša. Ali
               je to zanemarljivo? Ni. In poglejte, vsi mi, drage kolegice in kolegi, smo dobili
               veliko pisem. Jaz ne morem teh pisem od občine in od združenj in skupnosti vreči kar
               v koš. Ne morem, ker ni fer. In moram tukaj, ker pač ni županov, enostavno so najbrž
               obupali, sicer bi tukaj na galeriji moralo biti, če bi bil prostor, vseh 212 županov.
               Kot sem že povedal, na žalost lokalna samouprava, občine, nimajo nekih močnih
               političnih sindikatov. Torej tistih, ki bi jih močni politiki vodili. Zato se jih
               enostavno ignorira in se krši tudi evropska listina lokalne samouprave. Če malo
               poenostavim, ker najbrž tudi vsi, ki spremljajo te naše razprave, ne vedo, kaj
               pravzaprav pomeni povprečnina. Višina povprečnine, poenostavljeno rečeno, bi morala
               pokrivati tekoče stroške ter transfere občine.</p>
               <p>Sedaj pa poglejmo, kako so se gibali tekoči stroški občin po glavi občana v zadnjih
               letih. Na pamet vsak ve, da so se ti stroški povečevali. Zakaj? Ker smo tudi tukaj v
               tem državnem zboru dajali preko zakonov, novih zakonov, vedno nove in nove naloge
               občinam. Denar pa smo jemali. Če pogledamo tekoče stroške, recimo, za leto 2009, so
               ti bili 598 evrov na prebivalca. Pokritost s strani povprečnine je takrat bila 90 %.
               2010 je bila pokritost 87 %, 2011 skoraj 85 %, 2012 83 %, enako 2013, lansko leto
               pokritost 80,95 %. Tekoči stroški pa so lansko leto že znašali 662 evrov. Zato je
               logično, da Skupnost občin Slovenije predlaga in zahteva, da bi letošnja povprečnina
               bila v višini tekočih stroškov lanskega leta, se pravi 662 evrov. Mi pa sedaj pravimo
               519. Ja, saj razumem, poglejte, denarja ni. In potem se ne toliko napihovati in se ne
               toliko hvaliti, da imamo gospodarsko rast, da je vse oh in sploh in da smo zadevo
               rešili, da smo državo rešili. Bodimo iskreni in povejmo, da imamo gospodarsko rast v
               lanskem letu, tudi letos dobro kaže. Kljub ukrepom vlade.</p>
               <p>Ko govorim o Evropski listini lokalne samouprave, ki jo je že kolega Zvone Lah
               omenjal, ja, očitno trenutni koaliciji in vladi ta listina ne gre oziroma ji dela kar
               velike težave. In nekako ne upošteva sedanja vlada in koalicija, da so lokalne
               oblasti eden od glavnih temeljev vsake demokratične ureditve. Glejte, to Evropsko
               listino lokalne samouprave smo tudi mi povzeli, podpisali, ratificirali, saj smo
               članica Sveta Evrope. In enostavno kot da sedanja vlada in koalicija ne razumeta, da
               je pravica državljanov sodelovati pri upravljanju javnih zadev, da je to pravzaprav
               eno od demokratičnih načel, ki so skupna vsem državam članicam Sveta Evrope. Vlada ne
               upošteva, da se ta pravica lahko najneposredneje uresničuje prav na lokalni
               ravni.</p>
               <p>Ko govorimo o financiranju, si je treba prebrati 9. člen Evropske listine lokalne
               samouprave, ki med drugim pravi: "Lokalne oblasti so v okvirih nacionalne gospodarske
               politike upravičene do ustreznih lastnih finančnih virov, s katerimi v okviru svojih
               pooblastil prosto razpolagajo. Finančni viri lokalnih oblasti morajo biti v
               sorazmerju z nalogami, ki jih določata zakon in ustava." Tu imamo problem. Vedno nove
               in nove naloge in vedno manj in manj denarja. To ni več lokalna samouprava, to je
               diktatura iz Ljubljane, diktatura z Gregorčičeve, to ni več lokalna samouprava.</p>
               <p>Seveda se strinjam, da ljubljanska mestna občina največ izgubi. Zakaj? Ker ima največ
               občanov. V absolutnem številu, v absolutnem znesku. Poglejte podeželske občine. Tam
               nimamo parkomatov. Tam smo, bom rekel, bolj gostoljubni. Ne bom našteval, na kakšen
               način v Pomurju, Prekmurju. In je problem, če na letni ravni izgubimo s strani države
               tudi tisoč evrov. Je problem. Naloge pa so vedno nove in nove. Od vrtcev, do
               komunalnih zadev, da ne govorim o socialnih transferih. Poglejmo procent registrirane
               brezposelnosti po posameznih regijah in tako naprej. In to, o čemer danes govorimo,
               je zelo resna zadeva, zelo resna zadeva. Danes ne bomo govorili o tem, da smo
               naredili napako, da nismo uvedli drugega nivoja lokalne samouprave, ker bi res bilo
               vse drugače. Razvoj Slovenije bi šel v drugačno smer.</p>
               <p>Zato mi v Novi Sloveniji predlagamo z amandmajem k 1. členu in posledično tudi k 2.
               členu, da povprečnina ostane na ravni prve polovice leta, to je 525 evrov. Mi
               govorimo zdaj samo o 525 evrih, kot da je to neko koordinatno izhodišče. Ni!
               koordinatno izhodišče je najmanj lanska povprečnina, to je 536 evrov. Mi pa
               reduciramo, zmanjšujemo in ne upoštevamo načela subsidiarnosti, ki je eno od ključnih
               načel Evrope. Enostavno ne zaupamo, da se neke naloge na lokalni samoupravi
               učinkoviteje, to se pravi tudi ceneje in boljše zaradi ljudi, izvajajo kot pa z
               Gregorčičeve. Ne vem, zakaj enostavno ni tega miselnega preboja. Mi smo imeli enega
               ministra Gregorja, ki je de iure hotel občine kar ukiniti. Kar polovico občin je
               hotel ukiniti z zakonom. Na srečo smo ga potem pri tem zabremzali pri teh njegovih
               mislih. Ampak zdaj imamo drug pojav. Vlada in koalicija zapirata finančne pipe, kar
               pa pomeni, da občine na nek način, kot sem že povedal, spravlja na intenzivno nego in
               na nek način jih zapira de facto, ne de iure.</p>
               <p>Glejte, občine so racionalne. Mi imamo različne ukrepe, ki so si jih zastavile
               občine, sosednje občine, če hočete. Imamo medobčinske inšpekcije. Konkretno v naši
               občini kljub temu da imamo Zakon o redarstvu, mi zaenkrat redarstva ne uporabljamo.
               Ampak zdaj so prisile, da to moramo narediti. Občine se racionalno obnašajo in
               organizirajo in imeli bomo medobčinsko redarstvo. Občine so racionalne, to mi ne
               govoriti, da se denar razmetava. Kar poglejte manjše podeželske občine, koliko imajo
               zaposlenih. Ne boste verjeli, kako malo. Ne boste verjeli. In se potem človek lahko
               kar čudi, da kar pomembne projekte lokalnega in tudi regionalnega značaja peljejo.
               Zato prosim za podporo temu amandmaju. Mislim, da se to v proračunu države ne bo
               veliko poznalo. Hvala lepa.</p>
            </sp>
            <sp xml:id="SDZ7-Redna-10-2015-07-13.sp225">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima državna sekretarka na Ministrstvu za finance mag. Mateja Vraničar.</p>
            </sp>
            <sp xml:id="SDZ7-Redna-10-2015-07-13.sp226">

               <speaker>MAG. MATEJA VRANIČAR:</speaker>

               <p>Hvala lepa za besedo.</p>
               <p>Rada bi odgovorila na nekaj navedb, za katere ocenjujem, da niso povsem točne. Pa se
               bom najprej vrnila nekoliko v zgodovino določanja povprečnine. Vse do leta 2011 se je
               povprečnina dvigovala. V letu 2012 sredi leta je bila povprečnina s 554 evrov znižana
               na 543. Sredi leta. Ne januarja, ampak sredi leta. Ob pogoju, da bodo stroški občin
               znižani za 10 %. In zgodilo se ni nič. Ne v letu 2012 pa tudi v letu 2013 in 2014 ni
               bilo politične volje, da bi se sprejel predpis, zakon, s katerim bi se določeni
               stroški občin znižali. Edino, kar je bilo narejeno, je bilo narejeno na področju plač
               v javnem sektorju, kjer so bili sprejeti varčevalni ukrepi, ki so vplivali tudi na
               stroške dela občin. V vladni pogajalski ekipi za pogajanja s sindikati je tudi
               predstavnik občinskih združenj. Zaradi tega ne sprejemamo očitka občin, da nimajo
               vpliva na politiko plač v javnem sektorju. Res pa je, da vsaj v tem času, odkar jaz
               sodelujem v tovrstnih pogajanjih, predstavnika združenj občin ni čutiti oziroma niti
               ga ni videti na teh pogajanjih. Ampak imel bi možnost, če bi želel. Konec lanskega
               leta, ko smo začeli pogajanja z občinskimi združenji o višini povprečnine za letošnje
               leto, smo imeli na mizi veljavni zakon o izvrševanju proračuna, ki je določal
               povprečnino za letošnje leto 525 evrov in željo, da to, kar je zakonsko določeno,
               sprejmemo z občinami v dogovoru. Občine so bile pripravljene sprejeti 525 evrov kot
               povprečnino za prvo polovico letošnjega leta, če hkrati vložimo v Državni zbor v
               zakonsko proceduro predlog zakona o zmanjševanju javnih izdatkov oziroma za
               uravnoteženje javnih financ občin. In to je bilo narejeno. Občine so rekle, da če je
               zakon v obliki, za kakršno smo se dogovorili, sprejet, potem je s tem pokrito
               znižanje povprečnine s 536 na 525. Ker javnofinančne možnosti po oceni, ki smo jo
               imeli januarja, niso dopuščale, da bi se za to povprečnino dogovorili za celo leto,
               smo se dogovorili, da bomo šli v dodatna znižanja stroškov. In če to dosežemo, občine
               pristanejo na povprečnino 500,83 evra. Vendar je bil pogoj, in ta pogoj je zapisan
               tako, da ima dve nalogi za vlado – ali zniža stroške dela občin ali na drug način
               zagotovi sredstva. Zato trdim, da z predlaganim zakonom, ki smo ga dali v proceduro,
               izpolnjujemo svojo zavezo iz dogovora. Ker nismo uspeli znižati stroškov za celoten
               znesek, smo za razliko predlagali spremembo povprečnine.</p>
               <p>Še nekaj o strukturi sredstev, ki se porabijo za povprečnino. Občinam pripada 54 %
               dohodnine vsako leto. Letošnje leto to znese milijardo in 18 milijonov. Vendar ta
               milijarda in 18 milijonov ne zadošča za pokritje celotnega zneska povprečnine, zato
               je temu dodana finančna izravnava kot direkten transfer, tekoči transfer iz državnega
               proračuna. Trenutno je zagotovljenih dobrih 41 milijonov. Če bo sprejet predlog
               zakona, tako kot je bil dopolnjen na sobotni seji Odbora za finance in monetarno
               politiko, bo treba zagotoviti vse skupaj za celoletno izplačilo finančne izravnave 60
               milijonov. To razliko je mogoče zagotoviti z notranjimi prerazporeditvami znotraj
               državnega proračuna. Prihodki namreč ne morejo vplivati na to, da bi lahko
               avtomatično povečevali odhodke. Odhodki morajo ostati v okviru maksimalnega obsega
               odhodkov ali pravic porabe na odhodkovni strani državnega proračuna, kot so določene
               z rebalansom proračuna. Vendar teh 60 milijonov ni edini transfer, ki ga zagotavljamo
               občinam. Vseh transferjev v letošnjem letu, drugih transferov v letošnjem letu je za
               507 milijonov, poleg teh 60 milijonov. Od tega je 20 milijonov drugih tekočih
               transferjev, ostalo so investicijski transferji. 93 milijonov je zagotovljenih
               integralnih sredstev za investicijske transfere, ostalo so evropska sredstva. Kot je
               bilo danes že omenjeno, to pomeni v bistvu 18 % več kot pa v lanskem letu.</p>
               <p>Še enkrat bi rada povedala, danes je bilo že večkrat rečeno, povprečnina se uporablja
               za zagotavljanje financiranja zakonskih obveznosti občin. V to ne sodijo investicije.
               Sodelovanje občin pri izvedbi evropskih projektov s tem nikakor ni ogroženo. Za te
               namene kot rečeno, zagotavljamo 393 milijonov evropskih sredstev in pretežni delež
               93,4 milijona integralnih sredstev. Ko govorimo v bistvu o samostojnosti lokalnih
               skupnosti oziroma o tem, da jim moramo zagotoviti finančno podstat, da lahko delujejo
               in omenjamo Evropsko listino lokalne samouprave, moramo verjetno omeniti tudi odločbo
               Ustavnega sodišča v zvezi z določanjem višine povprečnine, ki je bila sprejeta v
               zvezi z Zakonom o izvrševanju proračunov v letih 2010 in 2011. Pokaže nekoliko
               drugačno sliko. Hvala lepa.</p>
            </sp>
            <sp xml:id="SDZ7-Redna-10-2015-07-13.sp227">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Želi še kdo razpravljati? Prosim za prijavo.</p>
               <p>Besedo ima gospa Maruša Škopac.</p>
            </sp>
            <sp xml:id="SDZ7-Redna-10-2015-07-13.sp228">

               <speaker>MARUŠA ŠKOPAC (PS SMC):</speaker>

               <p>S trenutno veljavnim zakonom je povprečnina za leto 2015 določena na raven 525 evrov
               za prvo polovico in 500,83 evrov za drugo polovico leta. Prvotni vladni predlog za
               povprečnino za drugo polovico leta je znašal 514 evrov in temelji na izračunanih
               ocenjenih prihrankih, ki jih občine lahko dosežejo, če se bodo posluževale vseh
               zakonskih sprememb, ki jih je vlada v ta namen pripravila. Kljub temu je vlada na
               predlog koalicijskih poslanskih skupin znotraj različnih ministrstev poiskala dodatne
               rezerve in tako sedaj vladni predlog povprečnine znaša 519 evrov. Kot je državna
               sekretarka gospa Vraničar povedala že na sobotni seji Odbora za finance in tudi
               ravnokar, je to tudi tista meja, ki ne zahteva rebalansa proračuna. Vsaka višja
               povprečnima bi namreč pomenila ravno to. Od leta 2008 pa do leta 2014 so prihodki
               občin narasli in v enakem obdobju so se občinski proračuni povečali za 8 %. Istočasno
               pa se državni proračun znižuje. Prihodki državnega proračuna so tako kljub raznim
               dvigom davkov v letu 2014 še vedno nižji od ravni, dosežene v letu 2008.</p>
               <p>Vemo, da Ministrstvo za javno upravo izvaja skupna javna naročila, katerim se lahko
               pridružijo tudi občine, če seveda tako želijo. Ko pa pogledamo podatke Ministrstva za
               javno upravo v tem, koliko občin se dejansko tudi prijavi in izkorišča to možnost,
               ugotovimo, da bore malo, laik dobi občutek, da ne čutijo potrebe po racionalnem
               obnašanju. Seveda niso vsa javna naročila primerna za vse občine, ne rabijo vse letos
               novih motornih vozil ali pa zemeljskega plina. Težko pa bi rekli, da samo tri občine
               potrebujejo nov pisarniški material.</p>
               <p>Kadar kolesarim po okolici Ljubljane, ugotavljam, da je množica lokalnih cest
               popolnoma prenovljenih, kar pa ne morem trditi za magistralne ceste, katerih
               popravilo je odvisno od sredstev iz državnega proračuna. Z lahkoto opazim tudi nove
               šole pa vrtce pa kulturne domove in podobno, kar je seveda pohvalno. Vprašanje pa je,
               ali so dimenzije vedno primerne. Pogosto imam namreč občutek, da so objekti
               predimenzionirani in da si radi kupimo ferrari, potem pa nimamo za bencin, kaj šele
               registracijo ali pa nove gume.</p>
            </sp>
            <sp xml:id="SDZ7-Redna-10-2015-07-13.sp229">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima dr. Franc Trček..</p>
            </sp>
            <sp xml:id="SDZ7-Redna-10-2015-07-13.sp230">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Moram začeti z eno zadevo, s katero nisem mislil, lepo vas bi prosil, da že nehate
               uporabljati metafore avtomobilov. V 21. stoletju bi morali razvijati javni potniški
               promet.</p>
               <p>Kot je rekel kolega Jani, jaz si znam poiskati tam na ministrstvu, na portalu, kaj so
               vse obvezne naloge občin. Jaz sem v bistvu hotel ministrstvo provocirati, da vidim,
               ali se oni tega resno lotevajo ali imajo neko matriko, gospod Horvat je šel, ali
               imajo nek sistem linearnih enačb, da se tako izrazim, kjer gledajo, kako to famozno
               formulo spraviti skupaj. Z vsem dolžnim spoštovanjem do državne sekretarke, zdi se
               mi, da se te debate napačno lotevamo. Že omenjeni poslanec je rekel, da Ministrstvo
               za finance razvoj lokalne samouprave ne zanima. Mi se tukaj ne pogovarjamo vsebinsko,
               kaj s temi občinami. Gospa Vraničarjeva, verjetno kdorkoli bi bil na njenem mestu, bi
               ravnal podobno, je skrbnica državnega proračuna in poskuša šparati, se poskuša iti
               gospodinjstvo Slovenije, če se tako izrazim, da boste razumeli. Lahko bi omenjal
               Evropsko listino, lahko bi omenjal še kaj drugega, ampak avtonomije lokalne
               samouprave brez neke avtonomije proračunov ni, kar je gospod Lah lepo in nazorno
               povedal. Dejansko, če ni penez, če nimaš od kod vzeti, se ne moreš iti lokalne
               samouprave.</p>
               <p>Koalicija s SMC nekako omenja niz dejstev, ki naj bi šel v njihovo opravičilo. Ena
               zadeva je ta, češ, dajmo ljudem, ki delajo na občinah zmanjšati plače, po domače
               povedano. To smo nekako naredili. Pa ne vem, a vi greste kdaj gledat v kakšno občino
               srednjega ranga ali manjšega ranga, jaz se čudim, kako ti ljudje sploh po domače
               povedano sfolgajo, saj njihov dan je tudi dolg 24 ur. Ob vseh teh nalogah, ob vsej
               tej silni birokratizaciji me tudi ne čudi, da je kdaj kdo v prekršku, če ne že
               kazensko preganjan, saj enostavno ne more odreagirati na vse. Vsi zelo radi govorite
               o investicijah. Ko se pogovarjam z ljudmi iz SVRK-a in jim pravim, če imajo kakšne
               svoje terenske enote, pravijo, da imajo. Ne bom naprej nekako to razlagal, ker mi
               malo zmanjkuje časa.</p>
               <p>Vsak evro je dvakrat obrnjen, se zelo rado pove, na lokalni ravni. Nehajmo
               mitologizirati. So občine, ki dobro delajo, so občine, ki imajo tudi korupcijo in
               kleptokracijo. Pojdite si brati poročila Računskega sodišča. In če bi to vašo
               metaforo nadaljevali, potem bi rekel, da bi morale občine petkrat obrniti ta evro. Pa
               lahko bi govorili o betonski mafiji, lahko bi govorili o smetarski mafiji, lahko bi
               govorili v Mariboru o smučarski mafiji ali pa kako drugače. Problem je, da se nekako
               mi ukvarjamo s proračunsko postavko, ne ukvarjamo se pa z vsebinami, na katere se
               nanaša na proračunska postavka. In navsezadnje vi predlagatelji amandmajev, zakaj pa
               ne bi upoštevali vsaj dve tretjini letošnje gospodarske rastiv Sloveniji. Če preko
               palca računam, bi moral biti amandma tam 532,50 evrov, pa bi jim priškrnili eno
               tretjino, pa bi rekli, dajmo del gospodarske rasti navsezadnje tudi slovenskim
               občinam, v katerih živimo. Vsa ta debata nekako poteka, verjetno se moram tudi
               strinjati, da SMC nekako še ni vpet v to politiko na lokalni ravni in malo še ne
               razume nekako vse te zgodbe. Spet bom ponovil eno zgodbo, ki sem jo prej mogoče
               preveč na glas povedal, so me moji kritizirali, socialni transferji, ki smo jih
               nekako izrezali z iskanjem tega denarja, nič ne slišim o tem. Ista debata, kot sem jo
               poslušal o upravljanju z državnim premoženjem. Navsezadnje najboljše da se mi
               poslanci poberemo, pa da neke robote nastavimo, saj očitno tukaj ni več prostora za
               ljudi v tej državi. Kaj bo s socialnimi transferji, ki so bili odrezani? Za nekoga se
               mogoče to majhni denarji, za neke konkretne ljudi, ki si ne morejo zagotoviti neke
               ustavno osnovne zadeve, kot je primerno bivališče, ki ga zagotavlja ustava, pa niso
               to tako majhne zadeve. Ali bomo potem novelirali ustavo in bomo to vrgli ven? Dajmo
               se začeti vsebinsko pogovarjati, ker drugače to nima nobenega smisla. Hvala za
               besedo.</p>
            </sp>
            <sp xml:id="SDZ7-Redna-10-2015-07-13.sp231">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Matjaž Han.</p>
            </sp>
            <sp xml:id="SDZ7-Redna-10-2015-07-13.sp232">

               <speaker>MATJAŽ HAN (PS SD):</speaker>

               <p>Hvala lepa.</p>
               <p>Upam, da me gospod Trček ne bo zopet kregal, ampak z zadnjim stavkom se absolutno
               strinjam z njim. Treba se je začeti vsebinsko pogovarjati glede števila občin, glede
               nalog občin, glede financiranja občin. Seveda bi bilo danes, glede na to, da jim ne
               povečujemo, da zmanjšujemo sredstva za občine, biti modro tiho, sploh Socialnim
               demokratom, ki imajo za razliko od drugih, ki so bili danes zelo glasni, 20 županov.
               In smo na njih izredno ponosni. Zaradi tega vemo, da župani znajo delati in so v vseh
               teh 20 letih naredili ogromno za lokalno samoupravo, za ljudi, ki živijo v teh
               občinah in ne nazadnje tudi za gospodarsko rast, ki jo imamo danes. Jožef Horvat je
               rekel, da so občine na intenzivni negi. Da, res so. Jaz upam, da se Ministrstvo za
               finance tega zaveda. Me je pa strah, da se nekatera druga ministrstva tega ne
               zavedajo. To je tako pomembna tema, kot fiskalno pravilo, ki smo ga sprejemali pred
               dvema dnevoma. in bi bilo v tej dvorani zelo dobro, da bi še kak drug minister tu
               sedel in poslušal to razpravo. Občinam smo vzeli od leta 2011, kot je rekla gospa
               državna sekretarka, skoraj 20, 30 evrov po glavi na prebivalca. V tem času so občine
               največ investirale za evropske projekte in normalno je, da so prišle v fazo, ko so na
               intenzivni negi. Ni toliko novih nalog bilo v tem času narejenih, kot je bilo to, da
               so bile občine vpete v to financiranje. Kljub temu da vem, da bo Jani takoj skočil,
               jaz se spomnim zakona o nepremičninah, ko smo ga sprejemali v prejšnji vladi, ko je
               držalo Ministrstvo za finance Zavezništvo, ki se danes bom rekel relativno močno bori
               za občine, in ko smo takrat govorili, Desus in SD, o tem zakonu o nepremičninah, da
               je to treba imeti kot izvirni dohodek za občine, je bila logika Ministrstva za
               finance in takratnega Čuferja, da je treba 200 milijonov pobrati, pa jih "rukniti" v
               državni proračun. Takrat je bilo v redu, danes pa za pet milijonov je seveda všečno
               govoriti kot opozicija, ampak takrat ni bilo razmišljanja v to smer. Moram samo še
               odreagirati na sicer velikega poznavalca občin gospoda Laha, ampak da primerjaš, to
               ti verjetno ušlo, da bodo naslednji župani samo še župani iz VDC, to ti je malo ušlo,
               in vsi tisti tega ne zaslužijo, ne eni in ne drugi.</p>
               <p>Zdaj pa še nekaj okoli županov. Jaz sem bil tudi nekaj časa župan, pa sem kolege
               okoli vendarle prosil, da naj ne tekmujemo med seboj župani. In smo tekmovali, kdo bo
               imel večje krožno krožišče, kdo bo na krožnem križišču naredil večji spomenik, kdo bo
               naredil še eno športno dvorano zraven, kdo bo naredil večjo kinodvorano. Vse to
               potrebujejo ljudje, jaz se strinjam, ampak včasih bi morali tudi župani, ne glede na
               priljubljenost, stopiti malo na bremzo, ker graditi je lahko, vzdrževati je pa
               vendarle malo težje.</p>
               <p>Jaz bom sicer danes podprl ta amandma koalicije. Tu gre res za licitiranje, se
               strinjam, 514, 519, pa potem vaše licitiranje 525. Žal mi je, da si gospod
               Koprivnikar ni več časa vzel z občinami,da bi se dogovoril, vmes se je sicer znal
               sestati z nekaterimi prodajalci, ki prodajajo slovensko premoženje oziroma ga
               kupujejo in upam, da bo v nadaljevanju ta napor še narejen. Jaz sem socialdemokrat,
               zastopam te vrednote. Cel teden že trpim, ker se zavedam,da je realnost drugačna. V
               petek bomo imeli še en pomemben zakon. Gre tudi za približno take evre, za približno
               4 do 5 milijonov evrov, ko se bomo pogovarjali o šolski prehrani. Zopet je seveda
               Združena levica znala všečno skočiti iz tega povprečja, ampak tam ne bom tako
               korajžen, kot sem sedajle. Jaz pričakujem, da če smo že tu občinam zmanjšali sredstva
               za nekaj milijonov, da bomo poskusili do petka nekaj milijonov za lačne otroke pa
               vendarle dobiti. Ker s temi milijoni, ki smo jih danes županom vzeli, pa naj mi moji
               bivši kolegi župani ne zamerijo, kot sem že večkrat rekel, bomo kdaj naredili manjšo
               prireditev, pa mogoče ne bo treba, da bo Severina pela, bo pa lahko Tanja Žagar pela,
               pa bo tudi dobro, bodo tudi ljudje zadovoljni. Ker včasih vendarle gre v tej smeri
               preveč denarja iz občinskih proračunov. Treba se je začeti pogovarjati predvsem
               vsebinsko, kakšne bomo imeli zakonske podlage za naprej, ali bomo združevali občine
               ali ne bomo združevali občin. Dalo bi se še marsikaj povedati, ker v tej dvorani je
               veliko ljudi, ki se na lokalno samoupravo zelo dobro razumejo. To pa mislim
               iskreno.</p>
               <p>Jaz bom ta amandma koalicije podprl za 519 evrov in upam, da večini občin ne bo treba
               sprejemati rebalanse proračunov. Za manjše občine je to sicer nominalno manjši
               znesek, to, kar Jani pravi, pa bistveno bolj vpliva na delovanje občine kot v mestnih
               občinah, ki imajo na nek način tudi druge vire, ki jih manjše občine, žal, nimajo.
               Hvala lepa.</p>
            </sp>
            <sp xml:id="SDZ7-Redna-10-2015-07-13.sp233">

               <speaker>PODPREDSEDNICA MAG. BOJANA MURŠIČ:</speaker>

               <p>Replika, Jani Möderndorfer.</p>
            </sp>
            <sp xml:id="SDZ7-Redna-10-2015-07-13.sp234">

               <speaker>JANI (JANKO) MÖDERNDORFER (PS ZaAB):</speaker>

               <p>Kolega Han, nič ne bom znorel, nič ne bom gor skočil, samo kadar se dela primerjava,
               je treba biti korekten. Glede na to, da si me narobe razumel, ti na podlagi replike
               razlagam naslednje. Povedal sem, in to lahko potrdi državne sekretarka, nimam težav s
               tem, da se povprečnina znižuje, če je to narejeno dogovorno. Ampak dogovor ni bil
               spoštovan. Naloge naj bi se zmanjšale in naj bi bilo sporočeno, katere. Tega ni bilo.
               Za razliko pri nepremičninah, ker si jih pa že omenil, pri davku na nepremičnine, ker
               si jih že omenil, kjer smo rabili 200 milijonov, pa naj povem, da smo imeli dogovor.
               Takrat je vodil ta dogovor s strani mestnih občin gospod Kontič, še vedno župan
               občine Velenje, in takrat smo se dogovorili, da bomo imeli prehodno obdobje tri leta.
               In mi smo ga spoštovali in takšnega tudi zapisali v zakon. V tem je razlika, gospod
               Han.</p>
               <p>Ostalo bom pa potem, da ne bom zlorabljal replike, v razpravi. Hvala.</p>
            </sp>
            <sp xml:id="SDZ7-Redna-10-2015-07-13.sp235">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Proceduralno? Replika 10 sekund, nič več.</p>
            </sp>
            <sp xml:id="SDZ7-Redna-10-2015-07-13.sp236">

               <speaker>DR. FRANC TRČEK (PS ZL):</speaker>

               <p>Združena levica seveda ne zganja nobenega poceni populizma, ampak izhaja iz 2. člena
               Ustave in poskuša zagotavljati socialno v državi Sloveniji. Hvala.</p>
            </sp>
            <sp xml:id="SDZ7-Redna-10-2015-07-13.sp237">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa. Želi še kdo razpravljati? Prosim za prijavo.</p>
               <p>Besedo ima Jani Mödendorfer.</p>
            </sp>
            <sp xml:id="SDZ7-Redna-10-2015-07-13.sp238">

               <speaker>JANI (JANKO) MÖDERNDORFER (PS ZaAB):</speaker>

               <p>Möderndorfer drugače, ampak O. K. Nič hudega, živim se vse zgodi, dokler je smeh in
               ne za nalašč.</p>
               <p>Jaz moram reči, da sem malo zmeden, ker sem tukaj državno sekretarko slišal, da
               govori o 60 milijonih, jaz sem prvotno mislil, da govorimo o 22 milijonih. Takšna
               najava je bila. Zdaj ne vem, za katero obdobje velja teh 60 milijonov. To se mi zdi
               zelo pomembno, ker v nasprotnem primeru bi jaz razumel, da je šlo za zavajanje.</p>
               <p>Kolegica Škopac je sicer razpravljala o tem, kaj je bilo narejenega in kje in kdo naj
               bi kakšno stvar naredil. Glejte, jaz upam, da ne bomo zdaj kregali župane, ker so
               skrbeli za ceste in so skrbeli za infrastrukturo občine. Če je to greh, potem je
               bolje, da se lokalne skupnosti ne gremo več. To je njihova primarna naloga. Veste,
               župani delajo pritlehno, pa potlehno delo, tistega, ki se ga ne vidi, in to je
               njihovo primarno delo. Če tega ne bodo počeli, potem nima smisla, ne? Res pa je, da
               Ljubljančani in vsi ostali, ki imajo svoje občine, več ali manj vidijo samo tisto,
               kar se vidi. Zato je tega bilo v preteklih časih zelo veliko. Je pa res, da je zdaj
               tega denarja vedno manj. Državne ceste, brez zamere, ne letos, ne lansko leto, vsa
               leta so za en klinc vzdrževane. In praktično se nič na njih ne dela. Saj vidite, kaj
               je na ministrstvu za promet. Najmanjše postavke so za ceste, in to je največje gorje.
               Jaz sem že enkrat v razpravi rekel, da ti po cestah vidiš, do kod teče meja ene
               občine in druge, tam, kjer je občinska cesta. Tam, kjer je pa državna, pa ne moreš
               več določati meje, ker država pač ne ureja teh stvari.</p>
               <p>Omenjali ste tudi to, da pripravlja vlada zakonske spremembe. Jaz moram reči, da mi
               ne moremo temeljiti nekih odločitev na nekaj, kar bo mogoče vlada nekoč sprejela. Kje
               pa imate vi garancijo, da bo to res sprejeto? Ali imamo kakšno garancijo? Saj je
               sploh nimamo. Veste, kaj je že v ta državni zbor prišlo, pa potem na koncu ni bilo
               sprejeto. Ali pa je bilo napovedano, pa potem nikoli ni prišlo. Zato se tukaj
               strinjam s kolegom Hanom. Popolnoma se strinjam, da bi tam zraven moral sedeti
               minister Koprivnikar. Če je kaj interdisciplinarnega, je pa to zagotovo ena od tistih
               tem. In to je zato, ker sem na začetku že povedal, da Ministrstva za finance vsebina
               nič ne zanima, ker se z njo ne ukvarja. Njih zanimajo prihodki, odhodki, poraba,
               skratka, kje bodo krpali. In to je vse. Minister za finance, vsakokratni, je bil
               varuh, ključar proračuna. Kaj njega zanima, pa briga ali se bomo tam dogovorili za
               kakšno stvar ali pa ne oziroma po navadi imajo vsi ministri probleme z ministrom za
               finance, ker jim seka, še posebej, ko zastavice padajo septembra meseca. Zato se
               izgovarjati na nekaj, kar bo nekoč sprejeto, če bo sprejeto, to ni argument za
               spreminjanje. Tisto, kar se mi zdi pa še pomembnejše, je pa to. Danes sem nekajkrat
               slišal in kar naprej se dela ta primerjava, da manjše občine bodo več izgubile,
               velike občine ne tako veliko. Ja, nominalno bo to že več izgledalo, ampak v resnici
               veste, kaj vse počnejo male občine in predvsem, da nimajo drugih virov. Ni res. Zakon
               o lokalni samoupravi je za vse občine enak. In Zakon o lokalni samoupravi vsaki
               občini dopušča možnost, da lahko določene takse pobira. Ampak jih nočejo. Nočejo jih
               pa iz preprostega razloga. Ker so se odločili, da take politike ne bodo vodili,
               drugič, ker so ocenili, da jim to mogoče ne prinaša nič in tretjič, ker preprosto ene
               stvari niso primerljive. In dokler ne bodo primerljive, je noro govoriti, da mestne
               občine imajo preveč denarja. Oprostite, v kakšni drugi diskusiji, na kakšen drug
               način, ko bomo govorili z gospodom Koprivnikarjem, bom zelo jasno začel naštevati,
               kaj vse velike mestne občine morajo početi oziroma ne morejo reči, da tega ne bodo
               več počele. Hvala.</p>
            </sp>
            <sp xml:id="SDZ7-Redna-10-2015-07-13.sp239">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima mag. Lilijana Kozlovič.</p>
            </sp>
            <sp xml:id="SDZ7-Redna-10-2015-07-13.sp240">

               <speaker>MAG. LILIJANA KOZLOVIČ (PS SMC):</speaker>

               <p>Hvala, predsedujoča. Spoštovani kolegi in kolegice!</p>
               <p>Prej je rekel gospod Trček, da poslanci SMC nismo vpeti v lokalno samoupravo in da
               seveda zlahka, no, morda ni dobesedno tako rekel, ampak da nekako ne razumemo lokalne
               samouprave. Moram reči, da to ne drži. Tudi če nimamo takšnega števila poslancev, smo
               poslanci SMC izjemno vključeni v lokalno samoupravo na lokalnem nivoju. Vsaj zase in
               za svoja dva kolega lahko na Obali in pa tudi na Krasu povem, da smo obiskali vse
               župane, da poznamo problematiko in da je najmanj 20 projektov takih pomembnih, ki smo
               jih že storili ali pa so v zaključni fazi za to območje. Ampak to pomeni, da
               pravzaprav ni naša želja, da smo tukaj v parlamentu samo zato, da bi imeli župane.
               Torej da nas bodo vsi ti župani sovražili in da SMC nikoli ne bo imel županov. Mi smo
               tukaj zato, da delamo v dobrobit ljudi, ne pa zato da si ohranimo svoje položaje kot
               morda kdo drugi.</p>
               <p>Kar se pa tiče same lokalne samouprave, je zame lokalna samouprava ena izjemna
               pridobitev in so občine ogromno naredile. Za ljudi je zelo pomembno, kako živijo v
               svojem kraju. Gre jim vsa pohvala za vse, kar so storili. Dejstvo pa je, da se
               razmere spreminjajo. In kot se mora spreminjati država, tako se mora spreminjati tudi
               lokalna samouprava. Res je tudi, da je bil dosežen oziroma sklenjen dogovor in da
               vlada v celoti ni izpolnila teh zavez, bo pač to nadomestila s povprečnino. Dejstvo
               je pa tudi, da povprečnina velja za zakonske obveznosti občin. In dejstvo je, ne nam
               v opravičilo, da občine teh ponujenih možnosti niso vse uporabile. Na primer možnosti
               povezovanja na administrativni ravni, se pravi skupne občinske uprave. Zaradi tega ne
               bo trpela vsebina. Veliko več je lahko, lahko se ta vsebina prav s povezovanjem, in
               to je tisto, o čemer bi se morali začeti pogovarjati, da ko se ena občina konča, se
               na meji druge občine začne popolnoma novo urejanje. To je tisto, kar je zgrešeno, in
               tukaj morajo občine narediti korak naprej. Če pogledamo primer, bila je dana možnost
               skupnega pravobranilstva. Če bi občine to storile, bi nekaj prihranile. Ne gre za to,
               da jih želimo peljati na intenzivno nego, ampak treba je miselnost spremeniti. Tisto
               kar prej gospa Vraničarjeva ni do konca povedala, avtonomija lokalne samouprave ne
               pomeni absolutne avtonomije, tako kot ne pomeni avtonomija univerz absolutne
               avtonomije. Avtonomni so v svojih vsebinah. Tisto, kar je reklo Ustavno sodišče v
               zadnji odločbi, ki ste jo omenili gospa Vraničar, je, da so občine same odgovorne za
               svoje financiranje. Želeli ste to povedati, pa niste izrekli tega, sem pa zato
               izrekla jaz.</p>
               <p>Zdi se mi tudi nekako žaljivo razmišljanje, da Ministrstvo za finance prav nič ne
               zanimajo občine, njih zanima samo denar. Mislim, da takih besed ne potrebujemo.
               Tisto, kar se mi pa zdi ključno, je priprava strategije lokalne samouprave, ki jo
               pripravlja Ministrstvo za javno upravo, zelo intenzivno se pogovarja z občinami,
               verjamem, da je to proces, vse spremembe so težke, ampak jaz verjamem, da čez kakšno
               leto bomo sigurno naredili napredek. In to je tisto, kar pravzaprav želimo.
               Hvala.</p>
            </sp>
            <sp xml:id="SDZ7-Redna-10-2015-07-13.sp241">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Proceduralno, dr. Franc Trček. Replike ne morete imeti, ker vam je čas že potekel.
               Želi še kdo razpravljati?</p>
               <p>Gospa mag. Mateja Vraničar, državna sekretarka na Ministrstvu za finance,
               izvolite.</p>
            </sp>
            <sp xml:id="SDZ7-Redna-10-2015-07-13.sp242">

               <speaker>MAG. MATEJA VRANIČAR:</speaker>

               <p>Hvala lepa.</p>
               <p>V bistvu za vsako številko stoji vsebina. In mene zanima vsebina, ki je za
               posameznimi številkami. Če ne bi bilo tako, potem ne bi v letošnjem letu imeli toliko
               kontaktov in toliko dogovarjanja z občinskimi združenji in tudi ne nazadnje ne bi
               pripeljali do sprejetja posameznih ukrepov, ki omogočajo nižanje stroškov občin.</p>
               <p>Druga zadeva, še enkrat o številkah, malo bolj počasi. V dogovoru je bilo
               dogovorjeno, da mora obseg znižanja stroškov na letni ravni pomeniti 22,8 milijona
               prihrankov. Če bi bila povprečnina v prvi polovici leta 525 in v drugi polovici leta
               500,83, kot je v še veljavnem zakonu o izvrševanju proračuna, potem bi bilo treba
               poleg 54 % dohodnine občinam zagotoviti še dobrih 41 milijonov transfera finančne
               izravnave, da se ta povprečnina lahko poplača. Če želimo v drugi polovici letošnjega
               leta dvigniti povprečnino s 500,83 na 519, kot je zdaj v dopolnjenem predlogu zakona,
               je treba zagotoviti dodatnih 19 milijonov finančne izravnave ali na celoletni ravni
               60 milijonov. Upam, da sem bila zdaj dovolj jasna. Hvala.</p>
            </sp>
            <sp xml:id="SDZ7-Redna-10-2015-07-13.sp243">

               <speaker>PODPREDSEDNICA MAG. BOJANA MURŠIČ:</speaker>

               <p>Proceduralno, dr. Franc Trček, izvolite.</p>
            </sp>
            <sp xml:id="SDZ7-Redna-10-2015-07-13.sp244">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Prej sem ogromno poslušal o dejstvih, cela vrsta dejstev. Dejstvo je, da tukaj ni
               prisoten minister, ki se vsebinsko ukvarja s tem področjem, ker, ne vem, prodaja
               Telekom ali karkoli, zato je moj proceduralni predlog, da to točko prekinemo in jo
               nadaljujemo v sredo ob prisotnosti ministra za javno upravo. Hvala za besedo.</p>
            </sp>
            <sp xml:id="SDZ7-Redna-10-2015-07-13.sp245">

               <speaker>PODPREDSEDNICA MAG. BOJANA MURŠIČ:</speaker>

               <p>Želi še kdo razpravljati? Proceduralni predlog seveda ni sprejet.</p>
               <p>Želi še kdo razpravljati? Ne.</p>
               <p>Proceduralno, dr. Franc Trček, izvolite.</p>
            </sp>
            <sp xml:id="SDZ7-Redna-10-2015-07-13.sp246">

               <speaker>DR. FRANC TRČEK (PS ZL):</speaker>

               <p>Zahtevam, da gre moj predlog na glasovanje. Hvala za besedo.</p>
            </sp>
            <sp xml:id="SDZ7-Redna-10-2015-07-13.sp247">

               <speaker>PODPREDSEDNICA MAG. BOJANA MURŠIČ:</speaker>

               <p>Glede na to, da imamo v naši sredini predstavnico Vlade, ki zna odgovarjati na vsa
               vprašanja, vaš proceduralni predlog ni sprejet.</p>
               <p>Med pooblaščenimi predstavniki so: mag. Mateja Vraničar, Metod Dragonja, Irena Sodin,
               Alojzij Boh, mag. Marjetica Mahne in Marija Arnož. Vsi so dejansko tukaj, tako da jaz
               ne vidim zadržkov, da bi to točko prekinili in jo nadaljevali v sredo.</p>
               <p>Proceduralno, dr. Franc Trček, izvolite.</p>
            </sp>
            <sp xml:id="SDZ7-Redna-10-2015-07-13.sp248">

               <speaker>DR. FRANC TRČEK (PS ZL):</speaker>

               <p>Proceduralno. Preoblikujem svoj predlog. Prosim, da vsa ta gospoda pride sem, da so
               tukaj. Jaz bi tudi lahko bil marsikje. Tudi ste prejudicirali, gospa Vraničarjeva,
               rekli so, da veste odgovarjati na vsa vprašanja. Jaz bom od zdaj naprej vlekel
               magnetogram in mi boste odgovarjali na vsa vprašanja. Jaz se ne hecam. To so resne
               zadeve. Še tisti predstavniki Vlade, ki ste jih prebrali, ki naj bi sedeli tukaj,
               niso tukaj. Jaz se opravičujem, leto dni je po volitvah, dajmo se nekih manir začeti
               držati. Hvala.</p>
            </sp>
            <sp xml:id="SDZ7-Redna-10-2015-07-13.sp249">

               <speaker>PODPREDSEDNICA MAG. BOJANA MURŠIČ:</speaker>

               <p>Dr. Franc Trček, vsi ti, ki sem jih navedla, so pooblaščeni, da bi lahko danes
               sodelovali tukaj. Mag. Mateja Vraničar je jasno podajala odgovore na vprašanja. Vaš
               proceduralni predlog ni sprejet.</p>
               <p>Želi še kdo razpravljati od tistih, ki imate čas za razpravo? Ne. Ker ne želi nihče
               več razpravljati, zaključujem razpravo.</p>
               <p>O amandmajih bomo v skladu s časovnim potekom seje Državnega zbora odločali čez pol
               ure v okviru glasovanj.</p>
               <p>S tem prekinjam to točko dnevnega reda, prekinjam tudi 10. sejo Državnega zbora, ki
               jo bomo nadaljevali z glasovanji ob 20.40.</p>
               <p>(Seja je bila prekinjena ob 20.09 in se je nadaljevala ob 20.41.)</p>
            </sp>
            <sp xml:id="SDZ7-Redna-10-2015-07-13.sp250">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo zbora. Prehajamo na glasovanje zbora o predlogih
               odločitev. Poslanke in poslance prosim, da preverite delovanje glasovalnih naprav.
                  <title>Nadaljujemo s prekinjeno 2. točko dnevnega reda, to je z obravnavo Predloga zakona o spremembah
                  in dopolnitvah Zakona o dohodnini po nujnem postopku. </title>
               </p>
               <p>Nadaljujemo z <title>drugo obravnavo </title>, to je z odločanjem o vloženih amandmajih, ki
               ga bomo opravili na podlagi pregleda vloženih amandmajev z dnem 13. 7. 2015, ki je
               objavljen na e-klopi.</p>
               <p>Prehajamo na odločanje o amandmaju Poslanske skupine SDS k 1. členu.</p>
               <p>Obrazložitev glasu v imenu Poslanske skupine SDS ima mag. Andrej Šircelj.</p>
            </sp>
            <sp xml:id="SDZ7-Redna-10-2015-07-13.sp251">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik. Kolegi in kolegice!</p>
               <p>V Slovenski demokratski stranki predlagamo, da se med oprostitve Zakona o dohodnini
               štejejo tudi dolgoročna vlaganja v kmetijsko in gozdarsko dejavnost, ki so povezana s
               plačili za zagon dejavnosti mladih kmetov.</p>
               <p>V Slovenski demokratski stranki sicer podpiramo predložene spremembe Zakona o
               dohodnini, vendar menimo, da je treba zelo eksaktno napisati tudi to oprostitev. Ta
               oprostitev ni pomešana s katero koli drugo oprostitvijo in ne nazadnje je razvidna in
               poslovnega načrta, ki ga naredijo mladi kmetovalci, ko želijo začeti s kmetijsko
               oziroma z gozdarsko dejavnostjo. Iz poslovnega načrta je tudi razvidno, da so to
               namenska sredstva in da bodo oproščena plačila dohodnine dejansko sredstva za zagon
               kmetijske ali gozdarske dejavnosti. S tega zornega kota ne vidimo nobenih težav, da
               bi to povzročalo kakršne koliko administrativne težave finančne uprave ali da bi to
               povzročalo neke možnosti za davčne utaje. In ne nazadnje tudi finančna sredstva, ki
               bi se morda na začetku pokazala kot manko v proračunih, so neznatna, učinki takšne
               oprostitve pa so izredni. Prvič, ne samo v finančnem smislu, da se poveča kmetijska
               in gozdarska dejavnost, ampak tudi vpliva to pozitivno na prostor, na enakomerno
               poseljenost celotne Slovenije in tudi na socialni položaj vseh državljanov in
               državljank.</p>
               <p>Zato predlagamo, da se ta amandma Slovenske demokratske stranke podpre in se s tem
               zagotovi tudi boljša prihodnost mladih na podeželju.</p>
            </sp>
            <sp xml:id="SDZ7-Redna-10-2015-07-13.sp252">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SMC ima gospa Vojka Šergan.</p>
            </sp>
            <sp xml:id="SDZ7-Redna-10-2015-07-13.sp253">

               <speaker>VOJKA ŠERGAN (PS SMC):</speaker>

               <p>Glede amandmaja, ki ga je vložila Slovenska demokratska stranka, bomo v Stranki
               modernega centra glasovali proti. To pa zaradi tega ker že sam zakon, ki ga je Vlada
               predstavila, omogoča, da se oprosti plačilo dohodnine vsem tistim kmetom
               prevzemnikom, ki bodo investirali v svoje kmetije, ki bodo povečali svojo pridelavo
               hrane in s tem povečali samooskrbo in pa vlagali v ekološko kmetovanje in sploh
               vlagali v razvoj kmetijstva. Zaradi tega, tega amandmaja ne moremo podpreti. Hvala.
            </p>
            </sp>
            <sp xml:id="SDZ7-Redna-10-2015-07-13.sp254">

               <speaker>PREDSEDNIK DR. MILAN BRGLEZ:</speaker>

               <p>Glasujemo o amandmaju Poslanske skupine SDS k 1. členu.</p>
               <p>Glasujemo. Navzočih je 84 poslank in poslancev, za je glasovalo 29, proti 54.</p>
               <p>(Za je glasovalo 29.) (Proti 54.)</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanske skupine SDS k 1.a členu.</p>
               <p>Glasujemo. Navzočih je 85 poslank in poslancev, za je glasovalo 29, proti 55.</p>
               <p>(Za je glasovalo 29.) (Proti 55.)</p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               nujnega postopka.</p>
               <p>Prehajamo na <title>tretjo obravnavo </title>predloga zakona. Ker v drugi obravnavi
               predlagana amandmaja nista bila sprejeta, prehajamo na odločanje o predlogu zakona.
               Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Obrazložitev glasu v imenu Poslanske skupine SDS ima mag. Andrej Šircelj.</p>
            </sp>
            <sp xml:id="SDZ7-Redna-10-2015-07-13.sp255">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>V Slovenski demokratski stranki bomo podprli spremembe Zakona o dohodnini, ne glede
               na to, da dva amandmaja Slovenske demokratske stranke nista bila podprta. To predvsem
               iz razloga, ker menimo, da te spremembe prinašajo kmetom manjšo administrativno
               obremenitev, manj birokratskih ovir in tudi oprostitve določenih prejemkov oziroma
               dohodkov, ki pomenijo investiranje na področju kmetijstva, ki pomenijo zagon na
               področju kmetijstva. Ne glede na to, da tudi amandma glede dohodkov, ki se nanašajo
               za zagon dejavnosti, ni bil sprejet, je pa bilo tudi že v glavni obravnavi oziroma v
               razpravi obrazloženo tudi s strani predstavnikov Kmetijsko-gospodarske zbornice, da
               to ni isto kot samo sredstva za vlaganje, menimo da ta zakon sledi zakonu, ki ga je
               podpisala 5 tisoč volivcev in volivk, in ki je bil tudi predmet teh razprav. Potem je
               bil zakon združen in navsezadnje iz tega zakona je bilo prevzetih veliko dobrih
               rešitev.</p>
               <p>Menimo, da je tudi s tega zornega kota zakon primeren in bo prispeval k boljši
               pridelavi, k boljšemu položaju kmetov in gozdarjev ter tudi h konkurenčnejši
               proizvodnji hrane v Sloveniji.</p>
            </sp>
            <sp xml:id="SDZ7-Redna-10-2015-07-13.sp256">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SMC ima gospa Vojka Šergan.</p>
            </sp>
            <sp xml:id="SDZ7-Redna-10-2015-07-13.sp257">

               <speaker>VOJKA ŠERGAN (PS SMC):</speaker>

               <p>V stranki Modernega centra bomo ta Zakon o dohodnini podprli, in sicer iz razloga,
               ker smo s podpisanimi 5 tisoč volivk in volivcev uskladili ta zakon, nekako
               prilagodili to zakonodajo in so se strinjali. S to oprostitvijo plačila dohodnine
               bodo, tako kot sem že prej povedala, kmetje, mladi prevzemniki imeli olajšave,
               investicijske olajšave, tako da bomo to podprli. Hvala.</p>
            </sp>
            <sp xml:id="SDZ7-Redna-10-2015-07-13.sp258">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Nove Slovenije – krščanskih demokratov
               ima gospod Jožev Horvat.</p>
            </sp>
            <sp xml:id="SDZ7-Redna-10-2015-07-13.sp259">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik, kolegice in kolegi!</p>
               <p>Poslanska skupina Nove Slovenije - krščanski demokrati bomo novelo Zakona o dohodnini
               podprli. Posebej cenimo napore 5 tisoč volivk in volivcev, ki so nekako pod taktirko
               Kmetijsko gozdarske zbornice zbrali podpise in zahtevali oziroma predlagali Državnemu
               zboru noveliranje Zakona o dohodnini. Novi predpisi skupne kmetijske politike
               Evropske unije prinašajo nekatere nove vrste plačil, podpore za sheme kakovosti
               kmetijskih pridelkov, plačila za ekološko kmetovanje in plačila za pridelavo okolju
               in podnebju ugodno pridelavo. Plačila dohodnine bodo oproščene vse izplačane
               odškodnine in denarne pomoči zaradi naravnih in drugih nesreč ter za škodo, ki jo
               povzročijo prosto živeče živali. Že večkrat smo govorili o tem, da kmetijstvo ni samo
               proizvodnja hrana, ampak je kmetijstvo tudi dejavnost, ki ohranja našo kulturno
               krajino, naravo kot radi rečemo. Včasih je mi, ki živimo v tej lepi Sloveniji, nekako
               ne vidimo oziroma jo spregledamo. In potem pridejo tuji turisti in nam pokažejo na
               lepote, na urejenost naše krajine – in kdo to dela, kdo to urejuje? V glavnem so to
               kmetje. Področje davkov je itak že izjemno pomembno in ko govorimo o področju davkov,
               ki tangira kmetijske proizvajalce, moramo parlamentarci biti posebej senzibilni.</p>
               <p>Rešitve, ki jih prenaša ta novela zakona, so dobre, je en majhen korak k ugodnejši
               davčni politiki za kmetijske proizvajalce oziroma dohodninske zavezance, kmete.
               Zaradi tega, kot rečeno, bo Poslanska skupina Nove Slovenije novelo Zakona o
               dohodnini podprla.</p>
            </sp>
            <sp xml:id="SDZ7-Redna-10-2015-07-13.sp260">

               <speaker>PREDSEDNIK DR. MILAN BRGLEZ:</speaker>

               <p>Torej lahko glasujemo.</p>
               <p>Glasujemo. Navzočih je 86 poslank in poslancev, za jih je glasovalo 86, nihče pa ni
               bil proti.</p>
               <p>(Za je glasovalo 86.) (Proti nihče.)</p>
               <p>Ugotavljam, da je zakon sprejet.</p>
               <p>Prehajamo na zaključitev zakonodajnega postopka za predlog zakona, ki ni bil osnova
               za pripravo dopolnjenega predloga zakona. Odbor za finance in monetarno politiko
               predlaga zboru, da sprejme naslednji sklep: Predlog zakona o spremembah in
               dopolnitvah Zakona o dohodnini, skrajšani postopek, ki ga Državnemu zboru obravnavo
               predložilo 5 tisoč volivk in volivcev, ni primeren za nadaljnjo obravnavo.</p>
               <p>Glasujemo. Navzočih je 84 poslank in poslancev, za jih je glasovalo 55, proti pa
               6.</p>
               <p>(Za je glasovalo 55.) (Proti je glasovalo 6.)</p>
               <p>Ugotavljam, da je zakon sprejet. S tem zaključujem to točko dnevnega reda.<title>
                  Nadaljujemo s prekinjeno 29. točko dnevnega reda, to je z obravnavo Predloga odloka o
                  strategiji upravljanja kapitalskih naložb države. </title>
               </p>
               <p>Prehajamo na odločanje o vloženem amandmaju, ki ga bomo opravili na podlagi pregleda
               vloženega amandmaja z dne 10. 7. 2015. Odločamo o amandmaju Poslanske skupine
               Združena levica k petemu poglavju, Razvrstitev kapitalskih naložb države.</p>
               <p>Obrazložitev glasu v imenu Poslanske skupine Združena levica ima Luka Mesec.</p>
            </sp>
            <sp xml:id="SDZ7-Redna-10-2015-07-13.sp261">

               <speaker>LUKA MESEC (PS ZL):</speaker>

               <p>Hvala za besedo, gospod predsednik.</p>
               <p>Kljub temu da smo v Združeni levici predstavili jasne argumente, da ta predlog
               strategije kot celota tako formalno kot vsebinsko ni primeren za nadaljnjo obravnavo
               in je bil naš predlog zavrnjen, smo poskušali na matičnem odboru konstruktivno z
               amandmaji prispevati k temu, da bi dejansko dobili strategijo upravljanja državnih
               naložb, ki bi jo lahko imenovali strategija. Večina amandmajev je bila povoženih,
               danes smo kljub vsemu poskusili še s tem za peto poglavje, ki je trenutno še odprto,
               da bi vsaj minimalno odpravili nekonsistentnosti, ki so se nabrale v tem
               dokumentu.</p>
               <p>S tem amandmajem bi posegli v tri stvari. 15 podjetij oziroma tista z zloglasnega
               seznama 15, ki še niso prodana, bi uvrstili v klasifikacijo državnih naložb, ker ta
               sklep, ki je bil sprejet v Državnem zboru, ni navodilo, da morajo ta podjetja biti
               obravnavana kot portfeljska, ampak tako kot je gospod sekretar na neki točki na
               odboru tudi sam priznal, bi morala biti vsaj Cinkarna Celje pomembno podjetje,
               Telekom Slovenije pa pomembno ali strateško, če bi bili pošteni in bi jih ovrednotili
               po klasifikaciji, ki je v tej strategiji predlagana. Zato predlagamo, da se to
               uvrsti.</p>
               <p>Druga zadeva. Krka, Gorenje in Petrol bi po našem predlogu postala strateška
               podjetja, ker spet, če sledimo črki predlagane klasifikacije, če sledimo črki
               predlaganja vrednotenja podjetij, ta podjetja morajo dobiti dovolj točk, da bi
               postala strateška podjetja. To je prvi argument, zakaj bi morala biti. Drugi pa je,
               da sicer je koalicija, ker se zaveda, da so strateška, zdaj sprejela klavzulo o
               razpršenem lastništvu, ki pa je ne more udejanjati, ker enostavno država v teh
               podjetjih nima dovolj lastništva, da bi lahko spreminjala statute teh podjetij,
               Zakonodajno-pravna služba in pravniki pa so opozorili, da je zato to klavzulo
               nemogoče izvajati. In edini način, da lahko vsaj deloma uresničimo to klavzulo v
               njenem duhu, je, da jih preoblikujemo, prekvalificiramo v strateška in da s tem damo
               jasno navodilo upravljavcu državnega premoženja, naj z njimi tudi na ta način
               ravna.</p>
               <p>Tretji amandma se pa dotika Abanke in Banke Celje, ki sta de facto že združeni banki,
               formalno sicer še ne, ampak spet, kot je gospod sekretar sam povedal, se bo to
               zgodilo v tem četrtletju. Če sprejemamo strategijo, ki naj bi bila nek dolgoročen
               dokument, moramo vzeti to stanje pač de facto združeni banki kot tako in zato
               predlagamo, da se to spremeni. … / znak za konec razprave/… Če želimo biti
               konsistentni, računamo na podporo. Hvala.</p>
            </sp>
            <sp xml:id="SDZ7-Redna-10-2015-07-13.sp262">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Zavezništvo ima mag. Alenka
               Bratušek.</p>
            </sp>
            <sp xml:id="SDZ7-Redna-10-2015-07-13.sp263">

               <speaker>MAG. ALENKA BRATUŠEK (PS ZaAB):</speaker>

               <p>Najlepša hvala.</p>
               <p>V naši poslanski skupini amandmaja ne bomo podprli. Pa ne zato, ker bi podjetja, kot
               so Gorenje, Krka ali Petrol bila za nas nepomembna, ampak ker nam kolegi iz Združene
               levice niste dali odgovora, kje boste dobili denar, da bomo povečali deleže do 50 %
               in en glas, kot določa 14. člen Zakona o Slovenskem državnem holdingu. In ne govorimo
               o nekaj sto tisoč evrih, ampak govorimo o konkretnih milijonih. Jaz verjamem, da bi
               še kdo z veseljem takšen amandma podprl, samo če bi povedali, ker zdaj gre za
               obrazložitev glasu in seveda ne morete, kje bi za to našli denar.</p>
               <p>Ker se nam zdi neodgovorno kar tako vlagati amandmaje, ne da bi imeli za to finančno
               pokritje, tega amandmaja ne bomo podprli.</p>
            </sp>
            <sp xml:id="SDZ7-Redna-10-2015-07-13.sp264">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev na ravni poslanskih skupin? Individualna?</p>
               <p>Obrazložitev glasu v lastnem imenu ima Luka Mesec.</p>
            </sp>
            <sp xml:id="SDZ7-Redna-10-2015-07-13.sp265">

               <speaker>LUKA MESEC (PS ZL):</speaker>

               <p>Hvala za besedo.</p>
               <p>Eno stvar sem v obrazložitvi glasu pozabil. To je, da zakon ne predpostavlja, da če
               podjetja prekvalificiramo v strateška, da je potrebno lastništvo države povečati na
               50 %. Zakon predpostavlja enostavno to, da če so ta podjetja strateška, upravljavec
               državnega premoženja ne sme prodati niti ene delnice. S tem v bistvu dodatno
               zavarujemo, da bo glavno besedo v teh strateških podjetjih ohranila država, ne pa
               drugi kupci, ki lahko tudi prek različnih mehanizmov pridejo do večinskega lastništva
               mimo te klavzule.</p>
               <p>Zato še enkrat poudarjam. To ne predpostavlja, da mora država pridobiti dodatne
               deleže, da bi prišla na 50 %. Tega ni v zakonu in tudi pravniki, s katerimi smo se
               posvetovali, so nam tako povedali. Hvala.</p>
            </sp>
            <sp xml:id="SDZ7-Redna-10-2015-07-13.sp266">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu pa predpostavlja, da poveste, da boste glasovali za.</p>
               <p>Obrazložitev glasu v lastnem imenu ima mag. Alenka Bratušek.</p>
            </sp>
            <sp xml:id="SDZ7-Redna-10-2015-07-13.sp267">

               <speaker>MAG. ALENKA BRATUŠEK (PS ZaAB):</speaker>

               <p>Najlepša hvala.</p>
               <p>Sama bom glasovala proti amandmaju, ker 14. člen Zakona o Slovenskem državnem
               holdingu v prvem odstavku določa minimalni delež v naložbah, ki so s strategijo
               določene kot strateške naložbe, je 50 % in en glas. In samo to je lahko strateško. Še
               enkrat želim poudariti, da nam prav nič manj ni do podjetij, kot so Krka, Petrol in
               Gorenje, kot Združeni levici.</p>
            </sp>
            <sp xml:id="SDZ7-Redna-10-2015-07-13.sp268">

               <speaker>PREDSEDNIK DR. MILAN BRGLEZ:</speaker>

               <p>Glasujemo o amandmaju Poslanske skupine Združena levica k 5. Poglavju, Razvrstitev
               kapitalskih naložb države.</p>
               <p>Glasujemo. Navzočih je 85 poslank in poslancev, za je glasovalo 7, proti 78.</p>
               <p>(Za je glasovalo 7.) (Proti 78.)</p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmaju. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog odloka neusklajen.</p>
               <p>Prehajamo na odločanje o predlogu odloka v celoti.</p>
               <p>Obrazložitev glasu v imenu Poslanske skupine Združena levica ima Luka Mesec.</p>
            </sp>
            <sp xml:id="SDZ7-Redna-10-2015-07-13.sp269">

               <speaker>LUKA MESEC (PS ZL):</speaker>

               <p>Hvala za besedo, še enkrat.</p>
               <p>Tukaj moram povedati, da smo v Združeni levici težko pričakovali strategijo o
               upravljanju državnih naložb, ker smo prepričani, da je to ključen dokument, ki je
               zadnjih 20, 25 let v Sloveniji manjkal. Pri celotnem gospodarjenju od leta 1991
               naprej je manjkala strategija, kaj želimo početi z našim gospodarstvom, katere panoge
               so prioritetne za naše gospodarstvo, kje bomo ustvarjali nova delovna mesta, kako
               bomo vodili regionalni razvoj. Posledice tega danes poznamo. Nekoč cvetoče panoge,
               kot so elektroindustrija, ki jo je vodila Iskra, kot je lesnopredelovalna industrija,
               so tako rekoč kolapsirale, država pa vse bolj tone na svetovno in evropsko
               periferijo. Ni še prepozno, zato smo pričakovali, da bo Stranka Mira Cerarja, zdaj
               Stranka modernega centra, ki kje pred volitvami obljubljala nek razvojni preboj, s
               strategijo v slovenski politični prostor prinesla prav to, se pravi, odgovor na
               vprašanje, kaj bomo razvijali, na kakšen način, kje bodo nova delovna mesta, kako
               bomo skrbeli za regionalni razvoj. Na žalost, strategija, ki jo imamo pred sabo, tega
               ne prinaša ne po vsebinski ne po formalni plati. Po vsebinski plati odgovarja samo na
               eno vprašanje, in to je, iz katerih podjetij se bo država umaknila oziroma drugače
               povedano, katera podjetja in v kolikšni meri bo privatizirala. Če odstranimo ves
               balast, ki je v tej strategiji, na koncu ne dobimo drugega kot klasifikacijo državnih
               naložb, ki je na žalost samo en spisek za privatizacijo in z njim dajemo istemu
               prodajalcu, torej Slovenskemu državnemu holdingu, ki zdaj prodaja Telekom in je
               prodal NKBM ,v roke vse ostalo državno premoženje v vrednosti 11 milijard evrov, ne
               da bi bili opredeljeni faktorji, kot so zaposlenost, nefinančni cilji upravljanja, ne
               da bi bila v tej strategiji opredeljena kakšna druga vizija, kot enostavno ideološka
               iluzija, da bo privatizacija sama po sebi prinesla razvoj. To je prvi razlog, zakaj
               bomo glasovali proti.</p>
               <p>Drugi razlog pa je, ki sem ga že prej navedel, da je strategija neprimerna tudi po
               formalni plati, in sicer se v delih sklicuje na cilje, ki niso nacionalno usklajeni,
               ampak gre za delovna gradiva vlade, tukaj govorim recimo o strategiji bančništva in
               strategiji zavarovalništva, je nekonsistentna s tistim, kar je zapisano v koalicijski
               pogodbi, je neusklajena z zakonom o državnem holdingu in je neusklajena z mnenjem
               Zakonodajno-pravne službe.</p>
               <p>Zato po našem mnenju sploh ne bi smela biti obravnavana … / znak za konec razprave/ …
               in bomo glasovali proti.</p>
            </sp>
            <sp xml:id="SDZ7-Redna-10-2015-07-13.sp270">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Nove Slovenije – krščanskih demokratov
               ima gospod Jožef Horvat.</p>
            </sp>
            <sp xml:id="SDZ7-Redna-10-2015-07-13.sp271">

               <speaker>JOŽEF HORVAT (PS NSi):</speaker>

               <p>Hvala lepa.</p>
               <p>Poslanska skupina Nove Slovenije bo glasovala proti temu odloku. Seveda se vsi
               strinjamo, da strategijo upravljanja kapitalskih naložb države potrebujemo oziroma bi
               jo morali imeti v tej državi sprejeto že pred veliko časa.</p>
               <p>V začetku je ta dokument veliko obetal. Res veliko. Mi smo bili pozitivno
               razpoloženi, ko smo gledali, na kakšen način ta strategija nastaja, ko sta prišla ne
               nazadnje tudi minister Mramor in državni sekretar k nam predstavit. Kasneje so se
               znotraj koalicije začela prerivanja in stroka je padla. Stroka je padla. Danes imamo
               dokument, ki se mu sicer reče Odlok o strategiji upravljanja kapitalskih naložb
               države, ki definitivno zaustavlja privatizacijo. To pa pomeni, da zaustavlja umik
               politike iz gospodarstva in zaustavlja proces iskanja odgovornih oziroma
               odgovornejših lastnikov. To pomeni, da se bodo še mnoge generacije poslank in
               poslancev pogovarjale ali, bolje rečeno, prepirale, kako upravljati z določenim
               državnim gospodarskim subjektom oziroma katera politična opcija bo kje imela večji
               bankomat. Tudi SDH, ki bi moral biti apolitičen holding, vidimo, da to ni. Vedno ko
               gre na primer za proces privatizacije nekega državnega lastništva, vedno se oglaša
               politika, odpira usta na tak in drugačen način in zbija delnice. To je rezultat
               vmešavanja politike v državne naložbe. Obžalujemo, da je več kot dvotretjinska večina
               državnih naložb postala oziroma ostala strateških, kar pomeni: svojega ne damo, se ne
               privatizira in bomo torej naprej politično mešetarili v posameznih državnih
               podjetjih.</p>
               <p>Obžalujemo, da ni prevladalo strokovno razmišljanje ministra Mramorja, kar zadeva
               Zavarovalnico Triglav, ki je povedal, da bi Zavarovalnica Triglav morala biti nek
               regionalni plejer, ampak da to seveda ne bo šlo, ker sama tega ne zmore, da bi pa to
               lahko postala v sklopu mreže zavarovalnic ali pa v sklopu in ob neki globalni
               zavarovalnici. Ne pristajamo na sklicevanje na referendum iz leta 2007, ko se je 28
               svetnikov takratnega državnega sveta dvignilo nad takratno koalicijo SDS plus NSi
               plus SLS plus DeSUS in sprožilo referendum, ki se mu je reklo nacionalizacija
               Zavarovalnice Triglav. Obžalujemo in Zavarovalnica Triglav bo vsako leto manj vredna.
               Res je, da bo dala štiri promile v pokojninsko blagajno v najboljšem primeru,
               povprečju pa en promil v pokojninsko blagajno.</p>
               <p>Nasprotujemo torej temu odloku.</p>
            </sp>
            <sp xml:id="SDZ7-Redna-10-2015-07-13.sp272">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SDS ima mag. Marko Pogačnik.</p>
            </sp>
            <sp xml:id="SDZ7-Redna-10-2015-07-13.sp273">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo.</p>
               <p>V Poslanski skupini Slovenske demokratske stranke predloga odloka strategije ne bomo
               podprli. Ne bomo ga podprli iz več razlogov. V Slovenski demokratski stranki smo
               prepričani, da predlog klasifikacije naložb zaustavlja privatizacijo, hkrati pa
               zaustavlja tudi razvoj konkurenčnih slovenskih podjetij. Da zaustavlja privatizacijo
               smo prepričani tudi, ker je v zadnjih dneh SDH izdal petletne obveznice v višini 100
               milijonov evrov, in to jasno pove, da s predlogom klasifikacije SDH brez dodatnega
               zadolževanja tekoče ne bo mogel poravnavati svojih obveznosti. V SDS smo prepričani,
               da je dokument strategije pomanjkljivo napisan, da ne vsebuje tistih ključnih
               elementov, ki bi jih strategija morala vsebovati. Ne nazadnje pa ta strategija
               vsebuje tudi unikum, ki ga ne pozna neka resna država, in sicer razpršeno lastništvo.
               S tem je jasno pokazano, da vlada Mira Cerarja in pa sedanja koalicije Socialnih
               demokratov in Desusa želijo ohraniti moč in vpliv na upravljanje podjetij, na
               imenovanje nadzornih svetov, na imenovanje uprav. S tem smo v SDS prepričani, da ne
               samo, da bodo podjetja s tem po enakem vzvodu upravljana še naprej, predvsem da ste
               se zavestno odločili tudi, da bodo zaradi tega razpršenega lastništva v proračunu
               Republike Slovenije bistveno nižji prihodki iz kupnin in slovenskim podjetjem se ne
               bodo mogli zagotoviti resni strateški partnerji.</p>
               <p>Prepričani smo, da sprejmete sami zaradi tega odgovornost, kako se bo državno
               lastništvo upravljalo še v prihodnosti.</p>
            </sp>
            <sp xml:id="SDZ7-Redna-10-2015-07-13.sp274">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SMC ima gospod Franc Laj.</p>
            </sp>
            <sp xml:id="SDZ7-Redna-10-2015-07-13.sp275">

               <speaker>FRANC LAJ (PS SMC):</speaker>

               <p>Spoštovani predsednik, hvala za besedo.</p>
               <p>Strategija upravljanja kapitalskih naložb države je temeljni dokument naše države, s
               katerim država Slovenija prvič v svoji zgodovini sporoča vsem deležnikom tako
               upravljavcem naložbe kot delničarjem, širšemu kapitalskemu trgu, splošni javnosti
               svoje cilje pri upravljanju družb v lasti države. Strategija je vsekakor eno osnovno
               orodje za kvalitetno delovanje SDH, za učinkovito korporativno upravljanje z jasno
               določenimi cilji in pričakovanimi ekonomskimi javnofinančnimi in družbenimi
               učinki.</p>
               <p>V Poslanski skupini Modernega centra torej podpiramo predlog odloka o strategiji, ker
               smatramo, da strategija pomeni velik korak k učinkovitemu in družbeno odgovornemu
               upravljanju z državnim premoženjem. Hvala.</p>
            </sp>
            <sp xml:id="SDZ7-Redna-10-2015-07-13.sp276">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Zavezništvo ima mag. Alenka
               Bratušek.</p>
            </sp>
            <sp xml:id="SDZ7-Redna-10-2015-07-13.sp277">

               <speaker>MAG. ALENKA BRATUŠEK (PS ZaAB):</speaker>

               <p>V Poslanski skupini strategije upravljanja ne bomo podprli. Razloga sta predvsem dva.
               Eden je vsebinski, drugi pa je postopek sprejemanja te strategije.</p>
               <p>Zakon o Slovenskem državnem holdingu je ob svojem sprejemanju in spreminjanju
               predvideval vse kaj drugega kot to, kar se s strategijo dogaja danes. Res je, da smo
               danes na eni strani poslušali, kako bomo vse razprodali, na drugi strani pa, kako
               privatizacijo ustavljamo. Seveda ne ena in ne druga stvar ne držita, resnica je nekje
               vmes. Ampak kakorkoli, od vlade in koalicije bi pričakovali, da bi nekaj več truda
               vložila v usklajevanje, se potrudila, da bi ta dokument bil sprejet s čim širšim
               političnim soglasjem in kar je še bolj pomembno, da bi veljal vsaj nekaj časa. Ne. Vi
               ste celo v strategijo z amandmajem vnesli, da boste to strategijo revidirali, beri,
               spreminjali že čez eno leto.</p>
               <p>Kot sem že povedala, naša poslanska skupina strategije ne bo podprla.</p>
            </sp>
            <sp xml:id="SDZ7-Redna-10-2015-07-13.sp278">

               <speaker>PREDSEDNIK DR. MILAN BRGLEZ:</speaker>

               <p>Končali smo z obrazložitvami glasu. V lastnem imenu? Prosim, da se prijavite.</p>
               <p>Obrazložitev glasu v lastnem imenu ima gospod Uroš Prikl.</p>
            </sp>
            <sp xml:id="SDZ7-Redna-10-2015-07-13.sp279">

               <speaker>UROŠ PRIKL (PS DeSUS):</speaker>

               <p>Hvala lepa, predsednik. Spoštovane kolegice, spoštovani kolegi!</p>
               <p>Jaz bom strategijo upravljanja podprl. Ocenjujem, da je to dobra osnova za aktivno
               upravljanje. Ocenjujem hkrati tudi, da je s sprejetjem te strategije mogoče doseči
               ključni temeljni cilj, in sicer preglednost in k dolgoročnim ciljem usmerjeno
               upravljanje kapitalskih naložb. V sami strategiji ne vidim zgolj in samo prodajo kot
               prodajo deleža podjetij v državni lasti, ampak tudi, kot rečeno, učinkovito
               upravljanje.</p>
               <p>Menim, daj je ta strategija dober kompromis med tem, kar je bilo povedano, na eni
               strani popolno zaustavitvijo postopkov odprodaje in na drugi strani razprodajo
               državnega, da ne rečem družbenega premoženja. In kar jaz tudi za razliko od nekaterih
               vidim kot pozitivno, vidim to, da bomo nekako po enem letu naredili inventuro,
               naredili revizijo, aktivnosti, vezane na odprodajo deležev državnega premoženja in
               samoupravljanje s tistimi deleži, ki ne bodo odprodani, in potem razmišljali, kako
               potem ustrezno strategijo dopolniti in nadaljevati delo, ki je začrtano. Na vsak
               način pa menim, da je to prvi korak k optimalnemu upravljanju premoženja države, ki
               bo s sprejetjem te strategije narejena. Hvala lepa.</p>
            </sp>
            <sp xml:id="SDZ7-Redna-10-2015-07-13.sp280">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima dr. Franc Trček.</p>
            </sp>
            <sp xml:id="SDZ7-Redna-10-2015-07-13.sp281">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči.</p>
               <p>Strategija seveda je potrebna, je pomembna. Z izjemo Združene levice ste v zadnjih 20
               letih imeli vsi možnost, da bi to strategijo izpisali in pripravili. Dobro leto nazaj
               je nek gospod govoril o projektnem sodelovanju, tudi onkraj koalicije od tega
               projektnega sodelovanja ni ostalo nič. Malo manj kot leto nazaj je nek drug gospod
               govoril o strančici. Tole še dokumentek ni. V življenju v dvajsetih profesionalnih
               letih sem napisal kar nekaj strategij. Tale dokument ne odgovarja na cel niz ključnih
               vprašanj. Zakaj ne odgovarja? Zjutraj sem Vaclava Havla citiral, ker tudi ni nekih
               dokumentov, ki bi jih predhodno morali sprejeti, da bi tovrstno strategijo nekako
               skupaj napisali in kaže nek neresen odnos do navsezadnje enajstih milijard
               knjigovodskega premoženja. In kar nekaj ni, jaz to potem ne morem podpreti. To
               definitivno ni strategija. Zdi se mi, da smo premalo poudarjali, če berete drugi del
               tega tako imenovanega nedokumenta, nestrategije, se zelo jasno vidi, da je gospoda iz
               določenih podjetij, določenih sektorjev, iz določenih lobijev pisala to nestrategijo
               vključno z nekimi interesi. Recimo en tak lep interes je, da se verjetno v največjem
               slovenskem nadlobiju loči energetika – infrastrukturni del od energetike prodaje.
               Drug tak polstavek je, da se bo podobno dogajalo na železniški infrastrukturi. Tretji
               indic je, da se bo odprodala Luka Koper za del te železniške infrastrukture in še bi
               lahko našteval. Skratka, več kot preveč indicev je, da je to na eni strani
               razprodaja, neka obljubljena privatizacija tujini, na drugi strani pa, češ, mi stari
               lobiji bomo delali še naprej, tako kot smo ... / izklop mikrofona/</p>
            </sp>
            <sp xml:id="SDZ7-Redna-10-2015-07-13.sp282">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima gospod Janko Veber.</p>
            </sp>
            <sp xml:id="SDZ7-Redna-10-2015-07-13.sp283">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Že ko se je sprejemal Zakon o Slovenskem državnem holdingu, sem nasprotoval tisti
               vsebini, ki je želela prenesti v trenutku državno lastnino v last podjetja, in to sem
               tudi označil kot rop stoletja takrat. In danes, ko se pogovarjamo o odloku o
               strategiji upravljanja kapitalskih naložb, je treba poudariti, da je pred nami akt,
               ki pravno ni zavezujoč. Gre samo za izraz politične volje, in s to politično voljo mi
               dokončno odvzamemo Državnemu zboru vpliv nad enajstimi milijardami premoženja. Moramo
               povedati, da ta politična volja ne obravnava javnofinančnega vidika, ki je pa danes
               ključen za to, če želimo ljudem povedati, kaj pravzaprav želimo s temi enajstimi
               milijardami. Ta vidik ni obravnavan. Državni zbor seveda ne bo imel nadzora, ker
               nimamo kriterijev komu pravzaprav prodati deleže v podjetjih, kdaj se odločamo za
               prodajo, kakšno strategijo prodaje ubrati in ne nazadnje, socialni vidik ravno tako
               ni upoštevan. Je sicer naveden, vendar ni navedeno, kako ga naj upoštevamo. In če
               pogledamo ekonomski vidik, je sicer predviden, da se odprodajajo, je praksa v
               Sloveniji katastrofalna. Če smo pred kratkim govorili, da razprodajamo premoženje,
               danes lahko že govorimo, da ga podarjamo. Novo Kreditno banko Maribor in Poštno banko
               smo dobesedno podarili. Država je s tem izgubila 1,2 milijardi evrov in občutek imam,
               da je strategija pravzaprav tista formalnost, da se izognemo Državnemu zboru, zadaj
               pa seveda stoji skriti kupec.</p>
               <p>Zato te strategije ne bom podprl. Hvala.</p>
            </sp>
            <sp xml:id="SDZ7-Redna-10-2015-07-13.sp284">

               <speaker>PREDSEDNIK DR. MILAN BRGLEZ:</speaker>

               <p>Očitno bo še en krog obrazložitve glasu, zato prosim, da se prijavite.</p>
               <p>Obrazložitev glasu v lastnem imenu ima gospod Jani Möderndorfer.</p>
            </sp>
            <sp xml:id="SDZ7-Redna-10-2015-07-13.sp285">

               <speaker>JANI (JANKO) MÖDERNDORFER (PS ZaAB):</speaker>

               <p>Hvala lepa, predsednik.</p>
               <p>Ne bom podprl te strategije oziroma tega dokumenta, ker v resnici ni problem v tem,
               ali vemo, kaj je prodaja ali ne, ampak predvsem se ne znamo niti zmeniti, kaj sploh
               ta akt je. Če ne vemo niti tega, potem imamo resen problem. Mene nič ne moti, da
               imamo različne poglede na to kaj, kakšna naj bi bila strategija, ampak najmanj kar
               sem bil presenečen, je to, da se strategija po novem lahko kar takole malo spreminja.
               Vlada nekaj predstavi, pride v parlament in potem v resnici smo dali zelo jasno
               sporočilo vsem podjetjem, vsem tistim, ki v resnici na tak ali drugačen način vodijo,
               da v resnici najdejo svoje predstavnike znotraj tega zbora in v resnici bo strategija
               na koncu takšna, kakršna je. Še bolj razočaran pa sem, ta napoved, da lahko v zelo
               kratkem času celo pričakujemo spremembo strategije. Kar je pa še bolj grozljivo, smo
               dali že v naprej vodstvu SDH in nadzornemu svetu jasno sporočilo, da pravzaprav se ne
               kaj dosti truditi, ker mogoče bo že čez eno leto malce drugače. In to je v resnici
               velik problem.</p>
               <p>Pri takšnem sodelovanju oziroma pri takšnem programu upravljanja, ki ga Državni zbor
               daje kot neko usmeritev v imenu Vlade, pa žal sam ne morem sodelovati.</p>
            </sp>
            <sp xml:id="SDZ7-Redna-10-2015-07-13.sp286">

               <speaker>PREDSEDNIK DR. MILAN BRGLEZ:</speaker>

               <p>Smo končali? Da. Potem glasujemo o Predlogu odloka o strategiji upravljanja
               kapitalskih naložb države.</p>
               <p>Glasujemo. Navzočih je 86 poslank in poslancev, za jih je glasovalo 52, proti pa
               33.</p>
               <p>(Za je glasovalo 52.) (Proti 33.)</p>
               <p>Ugotavljam, da je odlok sprejet. S tem zaključujem to točko dnevnega reda.<title>
                  Nadaljujemo s prekinjeno 14. točko dnevnega reda to je z drugo obravnavo Predloga zakona o
                  davčnem potrjevanju računov v okviru rednega postopka. </title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 10. 7. 2015. Odločamo o amandmaju Poslanske skupine SDS k
               2. členu.</p>
               <p>Obrazložitev glasu v imenu Poslanske skupine SDS ima gospa Suzana Lep Šimenko.</p>
            </sp>
            <sp xml:id="SDZ7-Redna-10-2015-07-13.sp287">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoči.</p>
               <p>V Slovenski demokratski stranki smo predlagali ta amandma z enim preprostim razlogom,
               ker pač menimo, da plačilo z gotovino ne more zajemati plačila s plačilno ali
               kreditno kartico. Tudi po tej razpravi danes tukaj nikakor ne moremo pristati na
               dvojno interpretacijo zakonov. Po Zakonu o davčnem postopku se plačila s kartico
               izvzemajo iz plačil z gotovino, med tem ko po tem zakonu o davčnem potrjevanju
               računov spadajo plačila s kartico med plačila z gotovino. Zaradi tega predlagamo ta
               amandma, ki ga bomo seveda podprli.</p>
            </sp>
            <sp xml:id="SDZ7-Redna-10-2015-07-13.sp288">

               <speaker>PREDSEDNIK DR. MILAN BRGLEZ:</speaker>

               <p>Odločamo o amandmaju Poslanske skupine SDS k 2. členu.</p>
               <p>Glasujemo. Navzočih je 83 poslank in poslancev, za jih je glasovalo 27, proti pa
               53.</p>
               <p>(Za je glasovalo 27.) (Proti 53.)</p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine Zavezništvo k 3. členu pod točko 1. Če bo ta
               amandma sprejet, postane amandma Poslanske skupine SDS k 3. členu pod točko 2
               brezpredmeten.</p>
               <p>Glasujemo. Navzočih je 83 poslank in poslancev, za jih je glasovalo 28, proti pa
               49.</p>
               <p>(Za je glasovalo 28.) (Proti 49.)</p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 3. členu pod točko 2.</p>
               <p>Glasujemo. Navzočih je 84 poslank in poslancev, za jih je glasovalo 28, proti pa jih
               je glasovalo 50.</p>
               <p>(Za je glasovalo 28.) (Proti 50.)</p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine Nove Slovenije k 3. členu pod točko 3.</p>
               <p>Glasujemo. Navzočih je 86 poslank in poslancev, za je glasovalo 24, proti 59.</p>
               <p>(Za je glasovalo 24.) (Proti 59.)</p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 4. členu.</p>
               <p>Obrazložitev glasu v imenu Poslanske skupine SDS ima gospa Suzana Lep Šimenko.</p>
            </sp>
            <sp xml:id="SDZ7-Redna-10-2015-07-13.sp289">

               <speaker>SUZANA LEP ŠIMENKO (PS SDS):</speaker>

               <p>Hvala za besedo.</p>
               <p>Vlada Mira Cerarja se je v samem začetku nekako zavezala, da ne bo gospodarstva
               dodatno davčno in administrativno obremenjevala. S samimi davčnimi blagajnami počne
               ravno to, zato smo v Slovenski demokratski stranki predlagali amandma, da v tem
               primeru vsem zavezancem, ki bodo morali po novem uporabljati davčne blagajne,
               brezplačno zagotovi elektronsko napravo za izdajo računov in brezplačno vzdrževanje
               strojne in programske opreme za to napravo.</p>
               <p>V naši Slovenski demokratski stranki bomo ta amandma podprli.</p>
            </sp>
            <sp xml:id="SDZ7-Redna-10-2015-07-13.sp290">

               <speaker>PREDSEDNIK DR. MILAN BRGLEZ:</speaker>

               <p>Odločamo o amandmaju Poslanske skupine SDS k 4. členu.</p>
               <p>Glasujemo. Navzočih je 86 poslank in poslancev, za je glasovalo 24, proti 58.</p>
               <p>(Za je glasovalo 24.) (Proti 58.)</p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 9. členu.</p>
               <p>Glasujemo. Navzočih je 86 poslank in poslancev, za je glasovalo 29, proti 54.</p>
               <p>(Za je glasovalo 29.) (Proti 54.)</p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 10. členu.</p>
               <p>Glasujemo. Navzočih je 86 poslank in poslancev, za je glasovalo 29, proti 54.</p>
               <p>(Za je glasovalo 29.) (Proti 54.)</p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 11. členu.</p>
               <p>Obrazložitev glasu v imenu Poslanske skupine SDS ima gospa Suzana Lep Šimenko.</p>
            </sp>
            <sp xml:id="SDZ7-Redna-10-2015-07-13.sp291">

               <speaker>SUZANA LEP ŠIMENKO (PS SDS):</speaker>

               <p>Hvala za besedo.</p>
               <p>Pokritost Slovenije z internetom ni na celotnem območju enaka. Ravno zaradi tega ste
               na nek način v tem 11. členu zavezali, da mora zavezanec nezmožnost vzpostavitve
               elektronske povezave za izmenjavo podatkov dokazati s potrdilom Agencije za
               komunikacijska omrežja. Nam v Poslanski skupini Slovenske demokratske stranke se zdi
               to nesprejemljivo, saj se s tem našim davčnim zavezancem nalaga dodatna
               administrativna omejitev, zato smo predlagali črtanje tega člena.</p>
               <p>Seveda bomo ta amandma tudi podprli.</p>
            </sp>
            <sp xml:id="SDZ7-Redna-10-2015-07-13.sp292">

               <speaker>PREDSEDNIK DR. MILAN BRGLEZ:</speaker>

               <p>Odločamo o amandmaju Poslanske skupine SDS k 11. členu.</p>
               <p>Glasujemo. Navzočih je 83 poslank in poslancev, za je glasovalo 26, proti 54.</p>
               <p>(Za je glasovalo 26.) (Proti 54.)</p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 12. členu.</p>
               <p>Glasujemo. Navzočih je 86 poslank in poslancev, za je glasovalo 24, proti 59.</p>
               <p>(Za je glasovalo 24.) (Proti 59.)</p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 15. členu.</p>
               <p>Glasujemo. Navzočih je 86 poslank in poslancev, za jih je glasovalo 33, proti pa
               50.</p>
               <p>(Za je glasovalo 33.) (Proti 50).</p>
               <p>Ugotavljam, da amandma ni sprejet.</p>
               <p>Ker sta amandma Poslanske skupine SDS k 17. členu pod točko 1 in amandma Poslanske
               skupine Zavezništvo k istemu členu pod točko 2 identična, bomo o njih glasovali
               skupaj. Odločamo torej o amandmaju Poslanske skupine SDS in o amandmaju Poslanske
               skupine Zavezništvo k 17. členu.</p>
               <p>Obrazložitev glas v imenu Poslanske skupine SDS ima gospa Suzana Lep Šimenko.</p>
            </sp>
            <sp xml:id="SDZ7-Redna-10-2015-07-13.sp293">

               <speaker>SUZANA LEP ŠIMENKO (PS SDS):</speaker>

               <p>Hvala za besedo.</p>
               <p>V Slovenski demokratski stranki predlagamo črtanje člena, ki nalaga globo 40 evrov za
               prekrške, če kupec blaga oziroma prejemnik storitve ne prevzame oziroma ne zadrži
               računa neposredno po odhodku iz poslovnega prostora. Menimo, da je dejansko okoli
               tega člena še veliko nejasnosti, ni znano, kje točno je ta poslovni prostor, v
               kakšnem primeru bodo lahko kupci kaznovani in zdi se nam popolnoma nesprejemljivo, da
               se to breme prenaša na potrošnika.</p>
               <p>Glasovali bomo za ta amandma.</p>
            </sp>
            <sp xml:id="SDZ7-Redna-10-2015-07-13.sp294">

               <speaker>PREDSEDNIK DR. MILAN BRGLEZ:</speaker>

               <p>Glasujemo o amandmaju Poslanske skupine SDS in amandmaju Poslanske skupine
               Zavezništvo k 17. členu.</p>
               <p>Glasujemo. Navzočih je 83 poslank in poslancev, za jih je glasovalo 35, proti 46.</p>
               <p>(Za je glasovalo 35.) (Proti 46).</p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 18. členu.</p>
               <p>Glasujemo. Navzočih je 86 poslank in poslancev, za jih je glasovalo 24, proti 59.</p>
               <p>(Za je glasovalo 24.) (Proti 59).</p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 19. členu pod točko 1.</p>
               <p>Glasujemo. Navzočih je 86 poslank in poslancev, za jih je glasovalo 24, proti 59.</p>
               <p>(Za je glasovalo 24.) (Proti 59).</p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupine SMC, Desus in SD k 19. členu pod točko 2.</p>
               <p>Glasujemo. Navzočih je 85 poslank in poslancev, za jih je glasovalo 58, proti 17.</p>
               <p>(Za je glasovalo 58.) (Proti 17).</p>
               <p>Ugotavljam, da je amandma sprejet.</p>
               <p>Odločamo o amandmaju poslanskih skupin SMC, Desus in SDS k 23. členu. SD, pardon. Se
               je prikradla napaka v zapis. Torej, odločamo o amandmaju Poslanskih skupin SMC, Desus
               in SD k 23. členu.</p>
               <p>Glasujemo. Navzočih je 83 poslank in poslancev, za jih je glasovalo 58, proti 17.</p>
               <p>(Za je glasovalo 58.) (Proti 17).</p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona. Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, je predlagatelj predloga zakona predlagal, da zbor na
               podlagi prvega odstavka 138. člena Poslovnika Državnega zbora še na tej seji opravi
               tretjo obravnavo predloga zakona. Prehajamo na odločanje o navedenem predlogu. Sklep
               ne bo sprejet, če mu bo nasprotovalo več, kot tretjina navzočih poslancev.</p>
               <p>Glasujemo. Navzočih je 85 poslank in poslancev, za je glasovalo 59, proti 25.</p>
               <p>(Za je glasovalo 59.) (Proti 25.)</p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v sredo, 15. 7. 2015, po
               končanem glasovanju. Službe zbora bodo pripravile pregled, v katerem bosta vključena
               sprejeta amandmaja in člena, h katerima sta bila amandmaja sprejeta. Amandmaje k tema
               členoma lahko kvalificirani predlagatelji vložijo do začetka tretje obravnave
               predloga zakona na seji zbora.</p>
               <p>Prekinjam to točko dnevnega reda.<title> Nadaljujemo s prekinjeno 3. točko dnevnega reda, to je z obravnavo Predloga zakona o
                  spremembi Zakona o izvrševanju proračuna Republike Slovenije za leti 2014 in 2015 po nujnem postopku. </title>
               </p>
               <p>Nadaljujemo z <title>drugo obravnavo </title>, to je z odločanjem o vloženih amandmajih, ki
               ga bomo opravili na podlagi pregleda vloženih amandmajev z dnem 13. 7. 2015, ki ste
               ga prejeli na e-klopi.</p>
               <p>Ker sta amandmaja Poslanske skupine Nove Slovenije k 1. členu pod točko 1 in amandma
               Poslanske skupine SDS k 1. členu pod točko 2 vsebinsko enaka, bomo o njiju glasovali
               skupaj. Če bosta amandmaja sprejeta, postane amandma Poslanske skupine Zavezništvo k
               1. členu pod točko 3 brezpredmeten. Amandmaja poslanskih skupin SDS in Nove Slovenije
               k 1. členu sta vsebinsko povezana z amandmajem istih predlagateljev k 2. členu. Če
               amandmaja k 1. členu ne bosta sprejeta, bosta amandmaja k 2. členu postala
               brezpredmetna.</p>
               <p>Odločamo torej o amandmaju Poslanske skupine SDS in o amandmaju Poslanske skupine
               Nove Slovenije k 1. členu.</p>
               <p>Obrazložitev glasu v imenu Poslanske skupine Nove Slovenije – krščanskih demokratov
               ima gospod Jožef Horvat.</p>
            </sp>
            <sp xml:id="SDZ7-Redna-10-2015-07-13.sp295">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik.</p>
               <p>S tema amandmajema mi predlagamo, da bi povprečnina tudi v drugi polovici letošnjega
               leta, se pravi od julija do decembra bila na višini 525 evrov. Čeprav so stroški na
               občana v lanskem letu v povprečju znašali 662 evrov, zato tudi Skupnost občin
               Slovenije predlaga, da bi povprečnina za letošnje leto bila v višini 662 evrov. Mi
               razumemo, da po domače rečeno denarja ni, zato mislimo, da bi bilo dobro, da bi
               prisluhnili občinam, da bi prisluhnili lokalni samoupravi, ki jo definira Evropska
               listina lokalne samouprave.</p>
               <p>Kolegice in kolegi dobili smo veliko pisem tako s strani Skupnosti občin, Združenja
               občin, Združenja mestnih občin Slovenije, posamičnih občin, mestnih občin in tako
               naprej in nekako so se poenotile v želji, da naj bi bila povprečnina tudi v drugi
               polovici letošnjega leta 525 evrov – to, kar predlagamo. Mislimo, da bi morala vlada
               spoštovati Evropsko listino lokalne samouprave, bi morala spoštovati načelo
               subsidiarnosti, bi morala spoštovati, da praktično 70 do 80 % vseh javnih investicij
               v državi teče prav na občinah. Da so občine tiste, ki znajo pripraviti projekte za
               črpanje evropskih sredstev. In ne razumemo, zakaj vlada in vladajoča koalicija
               enostavno lokalnim skupnostim obrača hrbet.</p>
               <p>Pred odločanjem o tem amandmaju je vredno razmisliti. Poslanci in poslanke Nove
               Slovenije bomo amandma podprli in tako predlagali, da lokalne skupnosti tudi v drugi
               polovici letošnjega leta dobijo povprečnino 525 evrov. Hvala lepa.</p>
            </sp>
            <sp xml:id="SDZ7-Redna-10-2015-07-13.sp296">

               <speaker>PREDSEDNIK DR. MILAN BRGLEZ:</speaker>

               <p>Odločamo o amandmaju Poslanske skupine SDS in o amandmaju Poslanske skupine Nove
               Slovenije k 1. členu.</p>
               <p>Glasujemo. Navzočih je 85 poslank in poslancev, za je glasovalo 30, proti 49.</p>
               <p>(Za je glasovalo 30.) (Proti 49.)</p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine Zavezništvo k 1. členu pod točko 3.</p>
               <p>Obrazložitev glasu v imenu Poslanske skupine Zavezništvo ima mag. Alenka
               Bratušek.</p>
            </sp>
            <sp xml:id="SDZ7-Redna-10-2015-07-13.sp297">

               <speaker>MAG. ALENKA BRATUŠEK (PS ZaAB):</speaker>

               <p>Najlepša hvala.</p>
               <p>Vsebina je pravzaprav enaka kot tista, ki jo je kolega predstavil pred mano. Želeli
               bi, da povprečnina za občine ostane takšna, kot je bila v prvi polovici leta, in se
               ne kar tako na pamet in počez zmanjšuje, s 525 najprej na 500 pa potem na 514 in
               potem na 519. S potrditvijo našega predloga bi povprečnina ostala celo leto enaka.
               Tudi sama se strinjam, če denarja ni, ga ni. Ampak danes sem prebrala, da je premier
               Cerar obljubil več denarja za vojsko. Mogoče je tudi potrebno, ampak če je za vojsko,
               potem mora biti še prej tudi za ljudi.</p>
               <p>Zato lahko pri tem glasovanju pokažemo, da nam gre za ljudi, ker ne samo država,
               konec koncev so tudi občine najprej ljudje.</p>
            </sp>
            <sp xml:id="SDZ7-Redna-10-2015-07-13.sp298">

               <speaker>PREDSEDNIK DR. MILAN BRGLEZ:</speaker>

               <p>Odločamo torej o amandmaju Poslanske skupine Zavezništvo k 1. členu pod točko 3.</p>
               <p>Glasujemo. Navzočih je 84 poslank in poslancev, za je glasovalo 29, proti 48.</p>
               <p>(Za je glasovalo 29.) (Proti 48.)</p>
               <p>Ugotavljam, da amandma ni sprejet.</p>
               <p>Ker amandma Poslanske skupine Nove Slovenije k 1. členu pod točko 1, amandma
               Poslanske skupine SDS k 1. členu pod točko 2 in amandma Poslanske skupine Zavezništvo
               k 1. členu pod točko 3 niso bili sprejeti, so postali amandma Poslanske skupine SDS k
               2. členu pod točko 1, amandma Poslanske skupine Nove Slovenije k 2. členu pod točko 2
               in amandma Poslanske skupine Zavezništvo k 2. členu pod točko 3 brezpredmetni.</p>
               <p>Končali smo z glasovanjem o amandmajih in z drugo obravnavo predloga zakona v okviru
               nujnega postopka.</p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               predlagani amandmaji niso bili sprejeti, prehajamo na odločanje o predlogu zakona.
               Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnemu telesu, predlog zakona
               neusklajen.</p>
               <p>Glasujemo. Navzočih je 86 poslank in poslancev, za je glasovalo 52, proti 6.</p>
               <p>(Za je glasovalo 52.) (Proti 6.)</p>
               <p>Ugotavljam, da je zakon sprejet. S tem zaključujem to točko dnevnega reda.<title>
                  Nadaljujemo s prekinjeno 30. točko dnevnega reda, to je z obravnavo Mandatno-volilnih zadev.
               </title>
               </p>
               <p>Ker Mandatno-volilna komisija za obravnavo na seji Državnega zbora ni pripravila
               nobene zadeve, prekinjam to točko dnevnega reda.<title> Nadaljujemo s prekinjeno 17.
                  točko dnevnega reda, to je s tretjo obravnavo Predloga zakona o spremembah in dopolnitvah Zakona o gospodarskih družbah v okviru rednega postopka. </title>
               </p>
               <p>Državni zbor je v petek, 10. julija 2015, opravil drugo obravnavo navedenega predloga
               zakona. Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, je Državni zbor na predlog Vlade kot predlagateljice
               predloga zakona sklenil, da bo na podlagi prvega odstavka 138. člena Poslovnika
               Državnega zbora še na tej seji opravil tretjo obravnavo predloga zakona.</p>
               <p>Prehajamo na razpravo in odločanje o vloženih amandmajih, ki so objavljani na
               e-klopi.</p>
               <p>V razpravo dajem 2. člen in dva amandmaja Poslanske skupine SDS. Želi kdo
               razpravljati? Prosim za prijavo.</p>
               <p>Besedo ima gospa Andreja Potočnik.</p>
            </sp>
            <sp xml:id="SDZ7-Redna-10-2015-07-13.sp299">

               <speaker>ANDREJA POTOČNIK (PS SMC):</speaker>

               <p>Hvala. Sicer sem pričakovala, da bo kolegica pred menoj obrazložila svoje amandmaje.
               Bom se pa jaz že odzvala, ker smo jih dobili pisno.</p>
               <p>Kar se tiče prvega amandmaja k 2. členu, ste dejansko zapisali, da želite otežiti
               zlorabo na področju ustanavljanja. Ugotovili smo, da je bilo malo nedoslednosti pri
               tem amandmaju, in sicer olajšujete zadevo, primer, če imamo pet družbenikov, kjer
               imamo 20 % lastništva, potem za njih ne bo veljala omejitev ena družba na tri mesece.
               Kar se pa tiče drugega amandmaja, smo pa diskutirali že na odboru in v petek na samem
               plenarnem zasedanju, v SMC menimo, da je že s tem polovičnim časom zaposlitve dovolj
               velik namen podjetnika, da mora prijaviti zaposlenega, da ima veliko administrativnih
               ovir in dejansko mora tudi za polovični delovni čas, ima dovolj velike stroške, da
               nakaže, da je njegov namen pošten in ni nepošten. Hvala.</p>
            </sp>
            <sp xml:id="SDZ7-Redna-10-2015-07-13.sp300">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Suzana Lep Šimenko.</p>
            </sp>
            <sp xml:id="SDZ7-Redna-10-2015-07-13.sp301">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoči.</p>
               <p>V Poslanski skupini Slovenske demokratske stranke želimo s predlaganima amandmajem
               dodatno otežiti ustanavljanje in veriženje podjetij tudi tistim, ki imajo odprtih že
               danes več podjetij. Govorim o podjetjih, ki so neaktivna in jih s tem vašim predlogom
               dejansko ne zajamete. Vi zajamete podjetja, ki so bila ustanovljena pred tremi meseci
               in so neaktivna. Teh, ki pa dejansko že obstajajo in vemo, da imamo prakse, kjer ima
               nekdo odprtih že več kot, ne vem, bom rekla, pet, deset podjetij, v nobenem od teh
               podjetjih nima zaposlenih oseb, podjetja so neaktivna, narejena tako rekoč na zalogo,
               teh podjetij pa ne zajamete in zaradi tega smo to tudi želeli. V drugem delu pa je po
               naši oceni pravilno, da bi se upoštevalo, da ima ne za polovični delovni čas
               zaposleno eno osebo, temveč za polni delovni čas v obdobju enega meseca.</p>
               <p>Naš amandma bomo v Poslanski skupini SDS podprli.</p>
            </sp>
            <sp xml:id="SDZ7-Redna-10-2015-07-13.sp302">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Ne. Potem razpravo zaključujem.</p>
               <p>Prehajamo na odločanje o prvem amandmaju Poslanske skupine SDS k 2. členu.</p>
               <p>Glasujemo. Navzočih je 85 poslank in poslancev, za je glasovalo 30, proti 53.</p>
               <p>(Za je glasovalo 30.) (Proti 53.)</p>
               <p>Ugotavljam, da amandma ni sprejet.</p>
               <p>Prehajamo na odločanje o drugem amandmaju Poslanske skupine SDS k 2. členu.</p>
               <p>Glasujemo. Navzočih je 86 poslank in poslancev, za je glasovalo 25, proti 54.</p>
               <p>(Za je glasovalo 25.) (Proti 54.)</p>
               <p>Ugotavljam, da amandma ni sprejet.</p>
               <p>Končali smo z odločanjem o amandmajih. Obveščam vas, da me Zakonodajno-pravna služba
               oziroma Vlada nista opozorili, da bi bil zaradi sprejetih amandmajev na seji
               matičnega delovnega telesa oziroma Državnega zbora predlog zakona neusklajen.
               Prehajamo na odločanje o predlogu zakona.</p>
               <p>Glasujemo. Navzočih je 86 poslank in poslancev, za je glasovalo 83, proti nihče.</p>
               <p>(Za je glasovalo 83.) (Proti nihče.)</p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prekinjam 10. sejo Državnega zbora, ki jo bomo nadaljevali jutri ob 9. uri. <title>
                  (SEJA JE BILA PREKINJENA 13. JULIJA 2015 OB 21.49.) </title>
               </p>
            </sp>
         </div>
      </body>
   </text>
</TEI>
