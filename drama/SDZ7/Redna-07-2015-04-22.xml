<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Redna-07-2015-04-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|3771ED7C888D1329C1257E5400431710</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=3771ED7C888D1329C1257E5400431710</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-07-2015-04-22.DZ" n="07">
               <name>Redna</name>
               <date when="2015-04-22"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-07-2015-04-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 7. seje</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Andreja Katič.</stage>
            <stage type="time">Seja se je začela ob 9.02.</stage>


            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam nadaljevanje 7. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in
               poslanci: mag. Tanja Cink, gospa Ksenija Korenjak Kramar, Violeta Tomić med 13. in
               17. uro, gospa Irena Grošelj Košnik, gospa Anja Bah Žibert, gospa Ljudmila Novak od
               10.30 do 13. ure in od 14.30 do 16. ure, gospa Iva Dimic do 10.30 in od 18. ure
               dalje, dr. Milan Brglez od 17. ure dalje, gospod Matjaž Nemec, Matjaž Hanžek, mag.
               Andrej Šircelj, gospod Žan Mahnič, gospod Andrej Čuš, gospod Ljubo Žnidar do 15. ure,
               gospod Janez Janša, gospod Jožef Horvat do 11.30 in mag. Matej Tonin od 13. do 16.
               ure.</p>
               <p>Vse prisotne lepo pozdravljam!</p>
               <p>Prehajamo na <title>14. TOČKO DNEVNEGA REDA, TO JE NA PREDLOG ZAKONA O SPREMEMBAH IN
                  DOPOLNITVAH ZAKONA O ZBIRKAH PODATKOV S PODROČJA ZDRAVSTVENEGA VARSTVA, PRVA
                  OBRAVNAVA.</title>
               </p>
               <p>Predlog zakona je v obravnavo zboru predložila Vlada. V zvezi s tem predlogom zakona
               je skupina 51 poslank in poslancev s prvopodpisano dr. Simono Kustec Lipicer
               zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavnici Vlade,
               ministrici za zdravje gospe Mariji Milojki Kolar Celarc.</p>
            </sp>
            <sp who="SDZ7:KolarCelarcMarijaMilojka">

               <speaker>MARIJA MILOJKA KOLAR CELARC:</speaker>

               <p>Dober dan. Lepo pozdravljeni, spoštovani predsednik Državnega zbora, spoštovani
               poslanke in poslanci!</p>
               <p>Pred vami je Predlog zakona o spremembah in dopolnitvah Zakona o zbirkah podatkov s
               področja zdravstvenega varstva; po rednem postopku. Bistvo sprememb in dopolnitev se
               nanaša na zagotovitev pravnih podlag, s katerimi se omogoča elektronizacija procesov
               v zdravstvu, kot so eRecept, eNaročanje, interoperabilna hrbtenica in mnogi drugi;
               ter s tem odpravljanje administrativnih ovir pri izvajalcih zdravstvene dejavnosti in
               pacientih ter tudi druge manjše spremembe. Spremembe so iz delnega prenosa Direktive
               2011/24/EU Evropskega parlamenta in Sveta z dne 9. marca 2011 o uveljavljanju pravic
               pacientov pri čezmejnem zdravstvenem varstvu v smislu prenosa definicije pojma
               zdravstvena dokumentacija; in uskladitve zakona z Zakonom o prekrških ter Zakonom o
               zdravstveni dejavnosti ter preimenovanje ministrstva, pristojnega za zdravstvo, v
               ministrstvo, pristojno za zdravje. Uporabo elektronskih storitev eZdravja je treba v
               najkrajšem možnem času v Sloveniji razširiti na nacionalni nivo, da jih bodo
               uporabljali vsi izvajalci zdravstvene dejavnosti. Predlagani zakon bo z določitvijo
               pravnih podlag to omogočil, pri tem pa zagotovil jasno opredeljeno zbiranje in
               obdelavo podatkov v zbirkah podatkov eZdravja in omogočil elektronsko izvajanje
               storitev eZdravja na nacionalni ravni kot običajen način dela v zdravstvu. To nam bo
               omogočilo, da bomo ujeli korak z drugimi evropskimi državami, ki nas v razvoju na tem
               področju na žalost krepko prehitevajo. Naloge upravljavca zbirk podatkov eZdravja s
               tem predlogom prevzema Nacionalni institut za javno zdravje, s čimer razširjamo
               njegove naloge kot enega osrednjih upravljavcev zbirk osebnih podatkov s področja
               zdravstva. Center za informatiko v zdravstvu, ki je že organizacijska enota na
               Nacionalnem institutu za javno zdravje, bo naloge, povezane z eZdravjem, začel
               opravljati 1. decembra letošnjega leta. S tem dnem bo prevzel v upravljanje od
               ministrstva vso dokumentacijo, arhiv, naloge in pravice ter obveznosti iz pogodb. Do
               1. decembra 2015 pa bo te naloge in pristojnosti centra za informatiko opravljalo
               Ministrstvo za zdravje. Predlog zakona sicer uvaja pravne podlage za eZdravje na
               način, da uvaja elektronsko poslovanje v zdravstvu na nacionalni ravni in devet novih
               zbirk podatkov s področja zdravstva. Ključna zbirka predloga zakona je tako imenovani
               Centralni register podatkov o pacientih, ki vsebuje dvoje vrst podatkov o pacientih,
               ki imajo v Republiki Sloveniji stalno ali začasno prebivališče, in sicer je to
               povzetek podatkov o pacientu in zbirka pacientove zdravstvene in druge dokumentacije.
               Ti podatki se bodo uporabljali zato, da bodo omogočili dostop in izmenjavo podatkov
               za izvajanje nujne medicinske pomoči, za izvajanje druge zdravstvene oskrbe in
               mrliško pregledne službe. Potem se bo ta zbirka ažurirala na osnovi podatkov osnovne
               zdravstvene dokumentacije, uporabljala pa se bo tudi za analitične, statistične in
               raziskovalne namene. Pridobivanje podatkov iz centralnega registra je načeloma
               dopustno le v izvajanju zdravstvene oskrbe pacienta. Pridobivanje podatkov pri
               izvajalcih v Republiki Sloveniji je dopustno brez privolitve pacienta, pri izvajalcih
               v tujini pa je potrebna privolitev pacienta. Pacient ima pravico, da s pisno izjavo
               prepove vpogled v povzetek podatkov o pacientu. Hkrati s tem predlogom zakona bo s
               predlogom izpostavljenih še 6 zbirk podatkov, ki bodo vsebovale klinične podatke, kot
               so eNapotnica, eNaročilo, eRecept, eTriaža, TeleKap, Evidenca teleradioloških
               preiskav, eKomunikacije; in dodatno dve zbirki podatkov, to bo Evidenca uporabnikov
               rešitev eZdravja in Evidenca uporabnikov <gap n="…"/> <stage>/znak za konec razprave/</stage> Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Prehajamo na predstavitev stališč poslanskih skupin.</p>
               <p>Besedo ima Poslanska skupina Socialnih demokratov, v njenem imenu mag. Bojana
               Muršič.</p>
            </sp>
            <sp who="SDZ7:MuršičBojana">

               <speaker>MAG. BOJANA MURŠIČ (PS SD):</speaker>

               <p>Spoštovani predsednik, spoštovana ministrica, kolegice, kolegi!</p>
               <p>Danes začenjamo z obravnavo zakona, ki je ključen za izvajanje projekta eZdravje.
               Gre za novelo Zakona o zbirkah podatkov s področja zdravstvenega varstva, katerega
               ključni cilj je v najkrajšem možnem času z omejenimi sredstvi omogočiti vpeljavo
               preizkušenih rešitev eZdravja na nacionalni ravni. Predlagani zakon bo omogočil, da
               se storitve eZdravja razširijo na nacionalni nivo tako, da jih bodo uporabljali vsi
               izvajalci zdravstvene dejavnosti, ob hkratni zagotovitvi jasno opredeljenega zbiranja
               in obdelave podatkov v zbirkah podatkov eZdravje. Izmenjava podatkov med različnimi
               izvajalci zdravstvene dejavnosti je namreč pri nas še vedno pomanjkljiva in je
               praktično povsem na papirju in v omejenem obsegu preko sistemov obveznega
               zdravstvenega zavarovanja; ali pa jo celo prenašajo od izvajalca do izvajalca
               pacienti kar sami. Kot navajajo predlagatelji, so vsakodnevne izkušnje in nemoč
               pacientov ter zdravstvenega osebja in nekateri, žal, nesrečni primeri iz prakse
               nedvomno pokazali, da je pomanjkanje sodobnih postopkov jasne in za vse vpletene
               predvidljive ureditve internega poslovanja ter sodobne informacijske podpore,
               predvsem kliničnim nalogam, eden od perečih problemov slovenskega zdravstva. V
               zdravstvenem sistemu sodeluje veliko število različnih akterjev, zaradi česar
               govorimo o kompleksnem sistemu, ki potrebuje največjo možno mero operacionalizacije
               in optimizacije, da bo proces izmenjave podatkov čim bolj racionalen. Projekt
               eZdravje predstavlja enega večjih projektov informatizacije javnih storitev. Združuje
               aktivnosti vpeljave rabe komunikacijskih in informacijskih sredstev na področju
               zdravstva, s katerimi bo moč zagotoviti učinkovitejše javnozdravstvene storitve.
               Rezultati eZdravja bodo omogočili, da se lahko zdravstvena obravnava bolje prilagodi
               posameznikom, olajša mobilnost in varnost pacientov, zmanjšujejo stroški zdravstvenih
               storitev ter podpre interoperabilnost v državi in prek meja. Projekt eZdravje ni le
               tehnološka rešitev, temveč gre za nov pristop k vzpostavitvi zdravstva, ki je
               orientiran na prebivalce. Zaposleni v zdravstvu, ki so vključeni v projekt eZdravje,
               pa pričakujejo, da bodo rezultati projekta omogočili bolj celovito in kakovostno
               obravnavo pacientov ter boljše sodelovanje s kliničnimi specialisti in drugimi
               zdravstvenimi delavci. Najpomembnejše pa se jim zdi aktivno vključevanje pacientov v
               proces zdravljenja in njihova večja skrb za lastno zdravje. Kot rečeno, je projekt
               eZdravje eden največjih nacionalnih informacijskih projektov. Rezultati podprojektov
               bodo omogočali realizacijo ključnih strateških ciljev, ki si jih je zadalo
               Ministrstvo Republike Slovenije za zdravje: povečati kakovost in učinkovitost
               zdravstvenega sistema, kar vključuje lažje načrtovanje in opravljanje zdravstvene
               organizacije oziroma zdravstvenega sistema kot celote, na podlagi kakovostnih,
               verodostojnih, ekonomskih, administrativnih in kliničnih podatkov zdravstvenega
               sistema; mobilizirati ustrezne rešitve na področju informatike in celovite kakovosti
               v zdravstvu; izboljšati dostopnost zdravstvenih storitev za tiste skupine
               posameznikov, ki bi bile sicer zaradi svojih zmanjšanih zmožnosti, kot so starost, in
               drugih razlogov izključene; uveljaviti e-poslovanje kot običajen način dela v
               slovenskem zdravstvu.</p>
               <p>Novela sledi načelu celovite obravnave in kakovostnega zdravstvenega varstva.
               Omogočila bo elektronsko izvajanje storitev eZdravja na nacionalni ravni kot običajen
               način dela v zdravstvu; vzpostavila pa bo tudi pravno podlago za kakovostno, prijazno
               in učinkovito poslovanje v zdravstvu. Socialni demokrati menimo, da je predlagana
               novela ustrezna, zato bomo podprli sklep, da je zakon primeren za nadaljnjo
               obravnavo. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, v njenem imenu Miha Kordiš.</p>
            </sp>
            <sp who="SDZ7:KordišMiha">

               <speaker>MIHA KORDIŠ (PS ZL):</speaker>

               <p>Hvala za besedo.</p>
               <p>V Poslanski skupini Združena levica se načeloma strinjamo z vsebino predloga in bomo
               zakon v prvi obravnavi podprli. Dokončno se bomo opredelili po drugi obravnavi na
               podlagi mnenja Zakonodajno-pravne službe in odgovorov strokovnjakov, ki bodo vabljeni
               na sejo matičnega odbora. Pri vsaki veliki zbirki osebnih podatkov je treba
               zagotoviti varstvo zasebnosti in preprečiti zlorabe sistema. Spomnimo se zgodbe
               nekdanje političarke, ki je zbolela za rakom; še preden je to uspela povedati
               svojcem, so o tem pisali rumeni mediji. Ta incident sicer ni bil povezan z uporabo
               informacijskega sistema, kljub temu pa je to svarilo, da je treba pri ravnanju s
               podatki maksimalno varovati bolnikovo dostojanstvo. Zakon na tem področju med drugimi
               predvideva, da lahko bolnik prepove dostop do določenih podatkov. Če gre za izvajalce
               v tujini, je dostop načeloma prepovedan in ga more bolnik izrecno dovoliti. V primeru
               izvajalcev doma pa je obratno. Domači izvajalci imajo dostop, če ga bolnik izrecno ne
               prepove. Nas vsekakor zanima, kako bo ta pravica urejena, da bodo bolniki za njo
               sploh vedeli in jo uveljavljali. V obrazložitvi ni podrobneje pojasnjeno, na kakšen
               način bodo lahko do sistema eZdravja dostopali bolniki in kaj bo mogoče preko tega
               sistema urejati. Vemo, da večina naročanja še vedno poteka po telefonu, kar je
               zamudno. Nekatere bolnišnice sicer imajo sistem naročanja po e-pošti; a ne deluje. Te
               storitve se bodo seveda razvijale, ampak kljub temu se da opredeliti možnosti, ki jih
               ponuja sistem, ker je to vstopni podatek pri sklepanju pogodb z dobavitelji strojne
               in programske opreme.</p>
               <p>V Združeni levici smo za to, da se razvije sodoben in uporaben informacijski sistem,
               ki bo prijazen tudi za bolnika. Je pa treba upoštevati, da zdravstvene storitve
               najbolj potrebujejo prav starejši in nekatere druge socialno ogrožene skupine, ki
               nimajo dostopa do interneta ali pa ne znajo uporabljati računalniških aplikacij. Ker
               ni jasno opredeljeno, katere storitve za bolnika bodo izpeljane v okviru tega
               projekta, ni mogoče oceniti, kakšne težave bi lahko to povzročilo tem bolnikom;
               vendar je treba pri izvedbi te ranljive skupine prednostno upoštevati in jih
               zaščititi. Glede rokov za hrambo podatkov bi potrebovali dodatna pojasnila. Zakon
               določa, da se nekateri podatki hranijo stalno, medtem ko se drugi hranijo začasno. V
               novem 14.b členu 2.e točka določa, da se podatki o večjih medicinskih posegih hranijo
               brez časovne omejitve, medtem ko se skladno s točko 3.c podatki o zdravstvenih
               stanjih in medicinskih posegih hranijo za zadnjih šest mesecev. Nas zanima, kaj bo
               kriterij za ločevanje večjih medicinskih posegov od drugih posegov? Če imamo na
               razpolago tako bogato zbirko podatkov in če je ta ustrezno zavarovana, potem je
               smiselno, da se v njej hrani čim več podatkov, ki so lahko koristni za bolnika ali
               zdravstvene raziskave. Prehod na nov sistem vedno zahteva določene prilagoditve.
               Treba je postaviti programsko opremo in naučiti zdravstvene delavce, da jo pravilno
               uporabljajo. To ni banalna stvar. Vemo, da bi moral biti že na podlagi sedanjega
               zakona, ki je bil sprejet leta 2000, ustanovljen center za izmenjavo podatkov. To se
               ni zgodilo, te naloge v določenem obsegu opravlja Ministrstvo za zdravje. Predlog
               predvideva, da bo te naloge prevzel center za informatiko v zdravstvu pri Nacionalnem
               institutu za javno zdravje. V obrazložitvi je navedeno, da so sredstva za ta prenos
               zagotovljena. Gre za okoli 14 milijonov v naslednjih letih, od 2015 do 2017. Glede na
               to, da bo za vzdrževanje sistema predvidoma zaposlenih 10 ljudi, od tega eden na
               ministrstvu, ostali na NIJZ, so to kar visoka sredstva. Nas bi v zvezi s tem
               zanimalo, na kakšen način se bodo zdravstveni delavci usposobili za uporabo novega
               sistema? Od zdravstvenih delavcev in drugih javnih uslužbencev, na primer socialnih
               delavcev, večkrat slišimo, da jim administrativna opravila jemljejo čas za izvajanje
               osnovne dejavnosti.</p>
               <p>Med načeli zakona je tudi navedba, da morajo biti zdravstveni delavci čim manj
               obremenjeni z administrativnimi in finančnimi opravili, da bodo večino virov namenili
               zdravljenju in razvoju stroke. S tem se ne bi mogel bolj strinjati; ampak eno so
               načela, drugo pa je praksa. Mi imamo v zdravstvu, čedalje bolj pa tudi v družinski
               medicini in pri specialistih ogromno zasebnikov koncesionarjev. Po zadnjih podatkih
               ZZZS skoraj 14 % sredstev iz naslova obveznega zavarovanja dobijo zasebni izvajalci.
               Zavod ima sklenjene pogodbe z 219 javnimi zavodi in s kar tisoč 560 zasebnimi
               izvajalci. To je iz vidika zmanjševanja stroškov režije in razbremenitve zdravnikov
               negospodarno. Namesto da bi v zdravstvenem domu ena oseba opravljala administrativno
               delo za 10 zdravnikov, pri zasebnikih velikokrat to delo pade na enega zdravnika in
               sestro, da niti ne govorim o stroških programske in strojne opreme, če jo uporablja
               samo eden zdravnik. Hočem reči, da bo učinkovitost eZdravja odvisna tudi od
               racionalizacije zdravstvene mreže in od okrepitve zdravstvenih domov ter drugih
               javnih zavodov. Prav tako bi pričakovali pojasnilo, ali bosta imela zdravnik in
               sestra zaradi tega novega sistema več dela. Evidentiranje vseh teh informacij zahteva
               čas. Če so podatki vneseni napačno ali pomanjkljivo, so neuporabni ali škodljivi. Nas
               torej zanima, kaj novi sistem v praksi zahteva od zdravstvenih delavcev? 14.b člen
               določa tudi, da morajo zavarovalnice, ki izvajajo prostovoljno zdravstveno
               zavarovanje, pošiljati podatke v Centralni register podatkov. Dokler še obstaja
               dopolnilno zdravstveno zavarovanje, je takšno obveščanje nujno. Zavarovalnice ga
               izvajajo že zdaj in že zdaj imajo zdravstveni delavci podatke o dodatnem zavarovanju
               bolnika. Dopolnilno zdravstveno zavarovanje je neučinkovito, ker premalo denarja
               zavarovancev pride v zdravstveni sistem. Dopolnilno zdravstveno zavarovanje ni
               solidarno, ker so premije enake ne glede na to, ali imaš ministrsko plačo ali
               minimalca. Koalicija se je zavezala, da bo privatno zavarovanje nadomestila z javno
               dajatvijo, kar v Združeni levici seveda podpiramo. Ker bo prišlo do ukinitve
               dopolnilnega zavarovanja, bi bilo smiselno, da se za te zavarovalnice ohrani
               obstoječi sistem poročanja. Nesmiselno je, da bi imel kdorkoli dodatne stroške. V
               obrazložitvi ni navedeno, ali so tu predvidena kakšna dodatna vlaganja; če so, bi
               bilo smiselno, da se do ukinitve ohrani sedanji sistem.</p>
               <p>V Združeni levici bomo zakon v prvi obravnavi podprli. Kot vidite, pa imamo precej
               vprašanj, ki so dokaj tehnične narave. Ker ne gre za kakšen svetovnonazorski zakon,
               smo presenečeni, da je koalicija predlagala prvo obravnavo na plenarni seji, in ni
               nam čisto jasno, kaj je namen tega. Po našem mnenju bi bilo bolj smiselno, da bi
               zakon najprej obravnaval odbor. Na odboru lahko strokovnjaki in predstavniki
               zdravstvenih delavcev odgovorijo na vsa naša praktična vprašanja. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, v njenem imenu
               gospod Jernej Vrtovec.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Spoštovani predsednik, kolegice in kolegi, spoštovana gospa ministrica!</p>
               <p>S predlogom zakona o zbirkah podatkov s področja zdravstvenega varstva se dopolnjuje
               obstoječi zakon, ki je bil sprejet že leta 2000 in do sedaj še ni bil nikoli
               noveliran. Za Novo Slovenijo je to še en dokaz več, kako potrebna je torej temeljita
               zdravstvena reforma, in to tudi na področju ravnanja z občutljivimi osebnimi podatki
               v zdravstvu. S predlagano novelo želi Vlada vzpostaviti pravno podlago za zbirke
               podatkov v do sedaj pilotskem projektu eZdravje ter določiti njihovega upravljavca.
               Prav tako si želi ustanoviti tudi center za informatiko v zdravstvu kot del
               Nacionalnega inštituta za javno zdravje, ki naj bi skrbel za nemoteno, enovito in
               usklajeno delovanje zdravstvenega informacijskega-komunikacijskega sistema. Te naloge
               naj bi po predlogu novele do 1. 12. 2015, torej tega leta, opravljalo Ministrstvo za
               zdravje, nato pa bi v celoti prešlo na Nacionalni inštitut za javno zdravje. Pravne
               podlage se tako zagotavljajo za novo nastajajoče zbirke podatkov eZdravje, in sicer
               Centralni register podatkov o pacientih ter devet podatkovnih zbirk.</p>
               <p>V Novi Sloveniji bi želeli izpostaviti pomen varnosti novega komunikacijskega
               sistema, ki se vzpostavlja v zdravstvu. Predvsem pa nas skrbi način varnosti podatkov
               oziroma njihova dostopnost. V Novi Sloveniji podpiramo digitalno vključenost v vse
               več poslovnih in zdravstvenih procesov; seveda ob zagotovitvi ustreznih pravnih
               podlag in varnosti uporabnikov. Ko smo na področju zdravstva, je to še toliko bolj
               občutljivo. Gre namreč za izjemno občutljive podatke, kjer se mora preprečiti vsaka
               najmanjša možnost nepooblaščenega dostopa in razpolaganja z njimi. Vzpostavitev
               takšne nove in masovne zbirke občutljivih osebnih podatkov za potrebe eZdravja je
               velik finančni in organizacijski zalogaj. Pri tem se nam odpira tudi vprašanje glede
               delovanja centra za informatiko. Ali bo ta služba samostojna, z zaposlitvami visoko
               usposobljenih kadrov, ali bo skrbela zgolj za koordinacijo različnih izvajalskih
               pogodb s podizvajalci vzpostavitve zbirk eZdravja? Kakšen je finančni okvir te velike
               investicije? Upravičeno se nam poraja bojazen, da vseh teh zbirk še dolgo ne bo
               vzpostavljenih, kaj šele v uporabi. Za ilustracijo zgolj ena navedba, da je obstoječi
               zakon določal vzpostavitev centra za izmenjavo podatkov, ki pa nikoli ni zaživel v
               praksi. Prav tako v nacionalni zakonodaji ni nikjer definiran pojem zdravstvene
               dokumentacije, vendar je po mnenju predlagatelja le-ta določljiv. V Novi Sloveniji
               menimo, da se mora ustanovitelj najprej odločiti, kako bo uredil informacijsko
               povezavo med izvajalci, predvsem šestindvajsetimi bolnišnicami. Če ne želi enotnega
               informacijskega sistema za vse izvajalce, pa naj vsaj zahteva integracijo teh
               sistemov na enotni platformi, da bo lahko na primer zdravnik v Univerzitetnem
               kliničnem centru Ljubljana preveril, kje vse se je posamezen pacient že zdravil,
               katere preiskave so mu naredili in kakšni so izvidi teh preiskav. V nasprotnem
               primeru bomo dobili še en sistem, ki ne bo povezan ne z Nacionalnim inštitutom za
               javno zdravje, ne Zavodom za zdravstveno zavarovanje Slovenije, kaj šele z
               Ministrstvom za zdravje; sploh pa ne bo na voljo izvajalcem ali bolnikom.</p>
               <p>V predlogu zakona se nadalje določajo tudi uporabniki eZdravja, ki so fizične in
               pravne osebe. To so na primer pacienti, izvajalci zdravstvene dejavnosti in tako
               naprej. Med njimi pa se posebej določa še obvezne uporabnike, ki so že po samem
               predlogu zakona izvajalci zdravstvene dejavnosti, drugi obvezni uporabniki pa glede
               na razvoj eZdravja še niso določljivi, zato jih bo lahko s podzakonskim aktom določil
               sam minister. Sprašujemo pa se ob tem, ali je to kar bianko menica za različne
               dodelave in predelave še nedoločljivih uporabnikov eZdravja. Zaradi delovanja
               projekta eZdravje se torej v večini primerov ustvarijo nove zbirke občutljivih
               osebnih podatkov na enovit način, kar je seveda zaželeno, da bo papirnega poslovanja
               čim manj in ročnega prenašanja zdravstvenih kartonov; vendar je zaradi ogromne
               količine občutljivih podatkov treba zagotoviti tudi visoko stopnjo varnosti. V Novi
               Sloveniji tudi predlagamo, da se že v samem zakonu definira, kaj bo ključ do podatkov
               pacienta, kaj bo tisti temelj. Bo to EMŠO, davčna številka ali številka ZZZS? Potem
               se bodo namreč vsi uporabniki in izvajalci dogovorili s programskimi hišami, da bodo
               to tudi prilagodile.</p>
               <p>Spoštovani kolegice in kolegi, spoštovana gospa ministrica! Krščanski demokrati
               predloga v prvi obravnavi ne bomo podprli, prav tako pa mu tudi ne bomo nasprotovali.
               Verjamemo pa v izboljšave obstoječega zakona. Najlepša hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p> Besedo ima Poslanska skupina Stranke modernega centra, v njenem imenu gospod Branko
               Zorman.</p>
            </sp>
            <sp who="SDZ7:ZormanBranko">

               <speaker>BRANKO ZORMAN (PS SMC):</speaker>

               <p> Spoštovani predsednik, spoštovana ministrica in druge predstavnice ministrstva,
               kolegice in kolegi!</p>
               <p>Predlog zakona o spremembah in dopolnitvah Zakona o zbirkah podatkov s področja
               zdravstvenega varstva predstavlja zakonsko pravno podlago za vzpostavitev bolj
               kakovostnega, prijaznega in učinkovitega, lahko rečemo modernega poslovanja v
               zdravstvu. Gre za enega večjih projektov informatizacije javnih storitev, ki bo v
               okviru projekta eZdravje omogočila odpravo administrativnih ovir pri pacientih in
               izvajalcih zdravstvene dejavnosti. S tem bo omogočeno, da se lahko zdravstvena
               obravnava bolje prilagodi posameznikom, olajša mobilnost in varnost pacientov,
               zmanjšuje stroške zdravstvenih storitev, vpliva na uspešnost administracije, omogoča
               enakovredno obravnavo pacientov in uvaja druge pomembne izboljšave v okviru obravnave
               podatkov s področja zdravstvenega varstva. V Sloveniji se soočamo s problemi
               pomanjkljive izmenjave podatkov v zdravstvu, saj je le-ta nemalokrat vezana na
               odgovornost posameznega pacienta; izmenjava pomembne dokumentacije pa še vedno poteka
               v fizični, papirni obliki. Z namenom ureditve tega področja predlog zakona določa
               pravila vzpostavitve enotnega, celovitega in usklajenega sistema, kar je tesno
               povezano z nadaljnjim razvojem projekta eZdravje, ki bo realiziran na nacionalni
               ravni in ga bodo lahko uporabljali vsi izvajalci zdravstvene dejavnosti, kar nas bo
               končno postavilo v bok razvitejšim evropskim državam. V zakonu bo jasno določeno
               zbiranje in obdelava podatkov v zbirkah podatkov ter njihov upravljavec, to je
               Nacionalni inštitut za javno zdravje, ki bo podpiral in zagotavljal nemoteno, varno,
               zanesljivo in zakonsko opredeljeno elektronsko poslovanje v okviru eZdravja. Projekt
               eZdravje je bil prvič predviden v načrtu razvojnih programov za obdobje 2006–2012, ki
               ga je s proračunom za leti 2008 in 2009 sprejel tudi Državni zbor. Delno je projekt
               eZdravje financiran iz sredstev evropskega socialnega sklada, kar pomeni, da se bo do
               leta 2018 preverjalo njegovo izvajanje in doseganje predvidenih kazalnikov. V
               pilotnih izvedbah projekta so se že pokazali pozitivni odzivi pacientov in
               zdravstvenega osebja ter odrazili dobri rezultati, ki sledijo smernicam EU. Največ
               pomislekov v zvezi s preteklo izvedbo projekta eZdravje so spodbudile ocene
               Računskega sodišča iz leta 2014, ki je v svojem revizijskem poročilu preverjalo
               obdobje od 1. januarja 2004 do 26. septembra 2013. Ugotovilo je, da projekt takrat ni
               dosegel vsebinskih in kadrovsko-organizacijskih, ne finančnih in terminskih planov.
               Te ugotovitve revizijskega poročila so odprla vprašanja o transparentnosti poslovanja
               v preteklosti, zato pričakujemo, da so bile s strani pristojnih organov nepravilnosti
               tudi primerno obravnavane in raziskane. Kljub vsemu je Ministrstvo za zdravje projekt
               pripeljalo v končno fazo, tik pred vzpostavijo na nacionalni ravni, zato v Poslanski
               skupini SMC podpiramo Predlog zakona o spremembah in dopolnitvah Zakona o zbirkah
               podatkov s področja zdravstvenega varstva, ki bo končno omogočil začetek delovanja
               projekta eZdravje. S predlaganimi spremembami in vzpostavitvijo projekta eZdravje se
               bo pacientu kot osnovnemu členu zdravstvene oskrbe omogočalo bolj kakovosten in
               učinkovit zdravstveni sistem, kar vključuje lažje načrtovanje in upravljanje
               zdravstvene organizacije oziroma zdravstvenega sistema kot celote na podlagi
               kakovostnih in verodostojnih ekonomskih, administrativnih in kliničnih podatkov
               zdravstvenega sistema.</p>
               <p>V Poslanski skupini Stranke modernega centra menimo, da predlog zakona vsebuje nujno
               potrebne spremembe v smeri nadgradnje informacijskega sistema v slovenskem zdravstvu,
               zato predlog za nadaljnjo obravnavo predlaganega zakona podpiramo.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, v njenem imenu gospa Nada
               Brinovšek.</p>
            </sp>
            <sp who="SDZ7:BrinovšekNada">

               <speaker>NADA BRINOVŠEK (PS SDS):</speaker>

               <p>Predsednik, hvala za besedo. Lep pozdrav vsem ostalim v dvorani!</p>
               <p>Eden izmed perečih problemov našega slabega zdravstvenega sistema je tudi izmenjava
               podatkov med različnimi izvajalci zdravstvene dejavnosti in pacienti. Ta izmenjava je
               pomanjkljiva in se trenutno odvija v pretežni meri v papirnati obliki; delno preko
               sistemov obveznega zdravstvenega zavarovanja ali pa dokumentacijo prenašajo od
               izvajalca do izvajalca zdravstvene dejavnosti pacienti kar sami. Ministrstvo za
               zdravje je na podlagi dodeljenih evropskih sredstev izvajalo e-projekt, in sicer v
               testnih okoljih na primarni in sekundarni ravni ter seveda tudi s privolitvijo
               pacientov. Projekt je pokazal, da so pacienti in zdravstveno osebje potrdili
               uporabnost, zanesljivost, predvsem pa samodostopnost do podatkov in dokumentov.
               Seveda je med izvajalci, se pravi zdravstvenimi delavci ali natančneje med zdravniki,
               tudi nekaj takšnih, ki uvedbi informacijske podpore nasprotujejo. To je bilo
               zaslediti iz medijev, predvsem iz vrst starejših zdravnikov, ki so izjavili, da gredo
               raje v pokoj, kot da bi pri svojem delu uporabljali računalnik. Glede na vse
               prednosti, ki jih dandanes prinaša sodobna informacijska tehnologija, je že skrajni
               čas, da se tudi na področju zdravstva elektronske storitve eZdravje razširijo na
               nacionalni nivo tako, da jih bodo lahko uporabljali vsi izvajalci zdravstvene
               dejavnosti in seveda tudi pacienti. Da pa se bo zagotovilo jasno opredeljeno zbiranje
               in obdelava podatkov ter omogočilo izvajanje storitev eZdravja na nacionalni ravni,
               je treba to urediti s spremembo zakonodaje. To je sicer za področje Ministrstva za
               zdravje nekaj novega oziroma je to prvi predlog zakona oziroma spremembe, ki je
               prišel s strani ministrstva v državni zbor v tem mandatu. Pa tako potrebne, kot so
               spremembe na tem področju. Tu imam predvsem v mislih Zakon o zdravstveni dejavnosti,
               ki je v veljavi že od leta 1992 in je še kako potreben preveritve. Obstoječi zakon,
               se pravi Zakon o zbirkah podatkov s področja zdravstvenega varstva, ki je trenutno še
               v veljavi, ureja celo paleto zbirk podatkov, ne pa tudi samostojnih zbirk in
               njihovega upravljavca, ki bi zagotavljal predvsem varno in zanesljivo elektronsko
               poslovanje. Zaradi tega je treba tudi urediti pravne podlage za novo nastajajoče
               zbirke podatkov eZdravja ter tudi določiti in prenesti naloge na upravljavca.
               Upravljavec informacijskega sistema naj bi bil s to novelo center za informatiko v
               zdravstvu, ki že deluje kot organizacijska enota na Nacionalnem institutu za javno
               zdravje. Center za informatiko v zdravstvu naj bi glede na spremembo tega zakona
               začel izvajati svoje delo 1. 12. v letošnjem letu, ko bo od Ministrstva za zdravje,
               ki v tem trenutku še izvaja projekt eZdravje v testnih okoljih, prevzel v upravljanje
               opremo in tudi vse nedokončane zadeve, dokumentacijo in arhiv. Prav tako bo prevzel
               tudi vse naloge, pravice in obveznosti iz pogodb, ki se nanašajo na sam projekt
               eZdravja. Predlog sprememb zakona predvideva tudi zbirke podatkov in še 8 ostalih
               zbirk eZdravja. Te zbirke so centralni register podatkov o pacientih in zbirke, kot
               so na primer eNapotnica, eNaročilo, eRecept, eTriaža in tako naprej. Novela tega
               zakona določa tudi, da se bodo lahko za Centralni register podatkov o pacientih
               pridobivali podatki od centralnega registra prebivalcev, od upravljavca matičnega
               registra, Zavoda za zdravstveno zavarovanje Slovenije, od zavarovalnic in od
               upravljavca registra prostorskih enot. Sprememba zakona pa nalaga Ministrstvu za
               zdravje oziroma natančneje ministrici tudi vrsto nalog, kot so določitev nalog centru
               za informatiko v zdravstvu, določitev obveznih uporabnikov eZdravja, določitev
               pogojev, rokov in način vključevanja in uporabe eZdravja, določitev pogojev za
               vodenje zbirk podatkov v elektronski obliki in pogoje, katero pacientovo zdravstveno
               in drugo dokumentacijo lahko vsebuje centralni register pacientov. Vse te spremembe
               mora ministrica v skladu s to novelo izdati v roku enega meseca po uveljavitvi tega
               zakona. Realizacijo teh sklepov bomo v Slovenski demokratski stranki budno
               spremljali. Projekt eZdravje, ki se bo v prihodnje financiral iz proračunskih
               sredstev države v letih 2015–2018, bo državni proračun bremenil v višini 14,4
               milijonov evrov. Glede na višino vloženih sredstev lahko samo upamo, da bo projekt
               eZdravje uspel, da bo sprejemljiv za izvajalce in paciente ter da bo zaživel tudi v
               sami praksi.</p>
               <p>V Slovenski demokratski stranki podpiramo, da se projekt eZdravje razširi na
               nacionalni nivo in med vse zdravstvene izvajalce ter paciente, zato bomo predlog
               sprememb zakona tudi podprli. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, v njenem
               imenu gospod Tomaž Gantar.</p>
            </sp>
            <sp who="SDZ7:GantarTomaž">

               <speaker>TOMAŽ GANTAR (PS DeSUS):</speaker>

               <p>Spoštovani predsednik, gospa ministrica, kolegice in kolegi!</p>
               <p>Kar nekaj držav je, ki obravnavajo te občutljive podatke s področja zdravstva v
               posebni zakonodaji, in naša veljavna zakonodaja pač ne omogoča delovanja projekta
               eZdravje, za katerega je bilo namenjenih do sedaj že kar nekaj evropskih sredstev in
               ki je na splošno pomemben v nadaljevanju za učinkovito delovanje zdravstvenega
               sistema. Pred nami je prva obravnava predloga novele Zakona o zbirkah podatkov s
               področja zdravstvenega varstva, ki uvaja elektronsko poslovanje v zdravstvu na
               nacionalni ravni in več novih zbirk podatkov s področja zdravstva, med njimi
               Centralni register podatkov o pacientih. Nekatere storitve projekta eZdravje so bile
               že preizkušene v testnem okolju, zato je prvi bistveni cilj predloga novele zakona
               omogočiti vpeljavo preizkušenih rešitev eZdravja na nacionalno raven. Sedaj veljavni
               zakon ne omogoča varnega, zanesljivega in zakonsko opredeljenega elektronskega
               poslovanja v okviru eZdravja. Obstoječi zakon opredeljuje center za izmenjavo
               podatkov, ki v praksi nikoli ni zaživel. Novi predlog zakona predvideva ustanovitev
               centra za informatiko v zdravstvu, ki bo poskrbel za delovanje enotnega in
               usklajenega zdravstvenega informacijskega sistema na nacionalni ravni in ki bo
               deloval na enotni informacijsko-komunikacijski infrastrukturi. Center za informatiko
               v zdravstvu je sicer že zdaj organizacijska enota Nacionalnega inštituta za javno
               zdravje. Na ta center pa se prenašajo naloge skrbništva eZdravja. Center bo omogočal
               prenos in obdelavo zdravstvenih podatkov in storitev v okviru eZdravja, to je
               eRecept, eNaročanje, eTriaža, TeleKap in še nekatere druge storitve. Novela bo dala
               podlago za kakovostno, prijazno in učinkovito poslovanje v zdravstvu preko storitev
               eZdravja. Posebna pozornost v zakonu je in mora biti namenjena varstvu zasebnosti, ki
               je eno izmed temeljnih človekovih pravic, določenih v Ustavi in v Evropski konvenciji
               o človekovih pravicah. Sama evropska zakonodaja sicer ne določa natančno posameznih
               oblik zbiranja in načina obdelave zdravstvenih podatkov, je pa varnost pri
               zdravstvenih podatkih ključnega pomena. Poleg same pravne podlage, nujne za delovanje
               in vzpostavitev eZdravja, bo zakon izvajalcem omogočil strokovne, kakovostne in
               učinkovite storitve z namenom enotne in primerljive obdelave in izmenjave podatkov in
               dokumentov. Nujna in smiselna je tudi zakonska ureditev, ki bo zagotovila
               povezljivost in združljivost informacijskih sistemov v zdravstvu ter združljivost
               zdravstvenih podatkov, ki se nahajajo v različnih podatkovnih bazah. Ob tem pa nas v
               Poslanski skupini Desus skrbijo finančne posledice zakona, ki so opisane; in sicer
               predvsem za naslednji leti 2016 in 2017, za kateri bo treba finančna sredstva v
               proračunu šele zagotoviti.</p>
               <p>Glede na pomembnost in vsebino predlaganega zakona poslanke in poslanci skupine Desus
               predlog novele zakona ocenjujemo kot primeren za nadaljnjo obravnavo in ga bomo
               seveda podprli. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Sledi splošna razprava poslank in poslancev.</p>
               <p>Besedo ima gospod Jernej Vrtovec, pripravi naj se gospa Erika Dekleva.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi!</p>
               <p>Ko smo poslušali stališča vseh poslanskih skupin, smo lahko ugotovili, da gre za
               izjemno pomemben zakon. Dejstvo je, da gre pri osebnih podatkih za izjemno občutljive
               stvari in mora biti temu primerna tudi sama zakonska ureditev. Sam pa imam – poleg
               tega, kar sem že v stališču poudaril in glede povezanosti sistema s samimi
               bolnišnicami – še ena druga vprašanja, ampak če ostanem pri bolnišnicah. Bistveno je,
               da ne bomo imeli dodatnih administrativnih težav. Se pravi, da bo ta zbirka podatkov
               na voljo Nacionalnemu inštitutu za javno zdravje, potem Ministrstvu za zdravje in
               ZZZS. Ta sistem mora biti dejansko povezan, da bodo res vsi udeleženi vedeli o
               pacientu, na primer XY, Janezu Novaku, ali se je že zdravil, kako se je zdravil, kaj
               je imel itd. Pomembna je ta obveščenost na vseh teh nivojih, ki sem jih naštel.
               Nadalje imam, gospa ministrica in osebje, eno vprašanje. Iz predloga zakona izhaja,
               da bo Nacionalni institut za varovanje zdravja za centralni register podatkov o
               pacientih, se pravi tudi od zavarovalnic, ki izvajajo prostovoljno zdravstveno
               zavarovanje, brezplačno pridobival podatke o prostovoljnem zdravstvenem zavarovanju.
               S pogodbami, tudi piše v zakonu, bo dogovorjen postopek in način izmenjave teh
               podatkov. Moje vprašanje je, ali to pomeni, da bodo imele zavarovalnice določeno
               obveznost posredovanja podatkov brez plačil stroškov; ali pa bodo zaradi tega nastali
               kakršnikoli stroški. Pri hitrem pregledu tega ni bilo najbolj dosledno razbrati. To
               je to. Če bo še kakšna stvar, se bomo v Novi Sloveniji še v nadaljevanju oglasili.</p>
               <p>Poudarjam pa, ta zakon je potreben. Potrebne pa so tudi spremembe samega predloga
               zakona, če želite, da bo Nova Slovenija prispevala svoje glasove. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Erika Dekleva.</p>
               <p>Pripravi naj se gospod Marijan Pojbič.</p>
            </sp>
            <sp who="SDZ7:DeklevaErika">

               <speaker>ERIKA DEKLEVA (PS SMC):</speaker>

               <p>Hvala za besedo.</p>
               <p>Kot je kolega rekel, res je ta zakon potreben, zato ga bomo in tudi sama podprla.
               Strinjam se, da se v tem trenutku soočamo najbrž še z veliko vprašanji, vendar je to
               prva obravnava zakona in verjamem, da na koncu ne bo več odprtih vprašanj oziroma
               dilem. Trenutno predlog zakona predstavlja le zakonsko podlago za vzpostavitev
               predvsem učinkovitega poslovanja v zdravstvu. Najbrž ni treba izpostavljati, da v
               Sloveniji poteka izmenjava pomembnih dokumentov še vedno v fizični obliki, kar je v
               tem trenutku najmanj neprimerno; s tem je seveda povezana posameznikova odgovornost
               do ravnanja s temi podatki, stroški in še kaj bi se našlo. Predlog zakona, ki je pred
               nami, določa pravila za vzpostavitev sistema izmenjave podatkov in to je tesno
               povezano z razvojem projekta eZdravje, ki bo oziroma bi po mojem mnenju že moral biti
               realiziran na nacionalni ravni. Ne glede na vsa sredstva, ki so bila doslej vložena v
               ta projekt eZdravja, ali pa prav zaradi te velike količine finančnih sredstev je
               treba v najkrajšem času omogočiti, da se vpelje že preizkušene rešitve v prakso.
               Projekt eZdravja je bil kot pilotni projekt testiran v nekaterih okoljih in pohvaljen
               s strani pacientov in zdravstvenega osebja. Dejstvo je, da se bo na ta način
               razbremenilo poslovanje v zdravstvu, da se bo zmanjšale administrativne ovire za
               paciente. Pričakujemo lahko tudi boljšo kakovost, dostopnost, lahko pa omenimo tudi
               pozitivne učinke, ki jih bo projekt imel na okolje. Seveda je skrajni čas, da ujamemo
               korak z drugimi evropskimi državami, ki nas na tem področju močno prehitevajo. Je pa
               tudi res, da je na projekt v preteklosti padla velika senca, govorim o negativni
               oceni Računskega sodišča. Računsko sodišče je preverjalo projekt od leta 2004 do
               2013. Žal se je v tem času zamenjalo veliko vlad, še več ministrov, vendar v tem
               trenutku lahko rečemo samo to, da projekt morda do tega trenutka ni bil peljan ravno
               transparentno. Upam samo, da se pristojni organi s tem intenzivno ukvarjajo in da bo
               na koncu nekdo odgovarjal za vse napake, nesmisle in neodgovorno porabo
               davkoplačevalskega denarja.</p>
               <p>Trenutno lahko rečemo, da predlog zakona vsebuje nujno potrebne spremembe v smeri
               nadgradnje informacijskega sistema v slovenskem zdravstvu; in zato bom predlog
               podprla.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Marijan Pojbič.</p>
               <p>Pripravi naj se gospa Maruša Škopac.</p>
            </sp>
            <sp who="SDZ7:PojbičMarijan">

               <speaker>MARIJAN POJBIČ (PS SDS):</speaker>

               <p>Hvala, spoštovani gospod predsednik.</p>
               <p>Moram najprej povedati, da v situaciji, v kakršni je naš zdravstveni sistem, sem
               osebno zelo vesel vsakih rešitev, ki so znotraj tega sistema in pridejo na mizo v
               državni zbor ter izboljšujejo stanje na tem področju. Mislim, da je zakon, ki je
               danes v obravnavi, eden izmed zakonov, ki gredo v pravo smer. In danes, če sem dobro
               poslušal stališča poslanskih skupin, je pozitivno, pripravili ste zakon, ki mu
               praktično kaj dosti ni dodati. In mislim, da je prav, da dobre rešitve, ki jih
               predlaga Vlada, ne glede na to, ali smo v koaliciji ali opoziciji, tudi podpremo. In
               jaz bom seveda ta zakon podprl iz dveh razlogov. Prvi je ta, da ta zakon zagotavlja
               pravno podlago za elektronsko poslovanje na nacionalni ravni in na enovit način.
               Drugič, odpravlja administrativne ovire. To se mi zdi še toliko bolj pomembno, ker če
               pogledamo naše sisteme in podsisteme, imamo izjemno veliko administrativnih ovir in
               prav zaradi tega potem nastopajo posledice, ki sicer ne bi, če bi zadeva normalno
               potekala, po nekih točno določenih tirnicah. Prepričan sem, da bomo s tem zakonom te
               administrativne ovire zmanjšali in s tem zagotovili, da bodo osebje, ki dela v
               zdravstvenem sistemu, in tudi pacienti bolj zadovoljni. In če gremo v to smer,
               mislim, da je prav, da takšne predloge zakonov tudi podpiramo.</p>
               <p>Seveda bom ta predlog zakona podprl.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Maruša Škopac.</p>
               <p>Pripravi naj se gospod Branko Zorman.</p>
            </sp>
            <sp who="SDZ7:ŠkopacMaruša">

               <speaker>MARUŠA ŠKOPAC (PS SMC):</speaker>

               <p>Danes izmenjava podatkov med različnimi izvajalci zdravstvenih storitev poteka
               praktično na papirju, razen v omejenem obsegu preko sistemov zdravstvenega
               zavarovanja. Glede na dobo tehnološkega razvoja je tak sistem zelo zastarel,
               stroškovno neučinkovit in ima številne pomanjkljivosti. Zakon, ki ga obravnavamo
               danes, je predpogoj, da komunikacijo znotraj zdravstvenega sistema informatiziramo.
               Omogočil in jasno bo opredelil zbiranje in obdelavo podatkov v zbirkah podatkov
               eZdravja in omogočil elektronsko izvajanje storitev na nacionalni ravni kot običajen
               način dela v zdravstvu. Projekt eZdravje ni nič novega, saj se vleče že od leta 2005.
               Končno naj bi zaživel konec letošnjega leta. Od njega si obetamo izboljšanje
               dostopnosti do zdravstvene oskrbe ter večjo učinkovitost in produktivnost v
               zdravstvenem sistemu. Uvedba storitve eZdravje bo namreč bistveno vplivala na
               razbremenitev poslovanja v zdravstvu, saj predlog zakona zasleduje cilj kakovostnega,
               prijaznega in učinkovitega poslovanja v zdravstvu. Z njegovo uvedbo se bodo pomembno
               zmanjšale administrativne ovire za paciente in količina administrativnega dela za
               zdravstveno osebje, saj bo elektronsko vodenje zbirk podatkov v zdravstvu vplivalo na
               kakovost in enakopravnost obravnave. Predlog zakona vzpostavlja več zbirk, ki bodo
               delovale znotraj sistema eZdravje. Gre za zbirke eNapotnica in eNaročilo, eRecept,
               Evidenca uporabnikov zdravstvene zNET kartice za oddaljeni dostop, eTriaža, TeleKap,
               eKomunikacije, Evidenca teleradioloških preiskav Republike Slovenije in spremljajoča
               zbirka podatkov Evidence uporabnikov rešitev eZdravja. In kaj konkretno pomeni
               aplikacija eRecept in kako bo delovala? Zdravnik ob obisku pacienta s kronično
               boleznijo lahko izbere zdravila z vsemi potrebnimi podatki in za to namenjena pogleda
               že prej pripravljenih predpisov. Ta pristop bistveno pospeši vnos administrativnih
               podatkov, saj so že predhodno izpolnjeni in včasih potrebujejo le manjše korekcije.
               Pomembna pridobitev je tudi to, da informacijski sistem zdravnikom pomaga pri
               odločanju o ustreznosti uporabe posameznega zdravila pri določeni rizični skupini s
               kontrolami in opozorili, kako posamezna zdravila učinkujejo v kombinaciji z drugimi
               zdravili. Zdravnik bo imel po novem vpogled v vsa predpisana zdravila določenega
               pacienta in mu tako ne bo predpisal zdravila, ki negativno vpliva na delovanje že
               predpisanih zdravil. Poleg tega rešitev eRecept omogoča, da zdravnik v primerih, ko
               gre za pacienta, kjer je predpisovalec njegov osebni zdravnik, brez prisotnosti
               pacienta izvede predpis receptov in le-te odloži v centralni del rešitve. Pacient
               lahko tako brez obiska zdravnika obišče najbližjo lekarno, se na podlagi kartice
               zdravstvenega zavarovanja identificira pri farmacevtu, ta pa mu iz centralnega dela
               rešitev eRecept prebere vse recepte, ki so še neizdani. Pacient nato prejme zdravila,
               kar je vidno tudi na strani osebnega zdravnika, če naredi poizvedbo za določenega
               pacienta. Uvedba rešitve eRecept za pacienta predstavlja kar nekaj sprememb. Prva je
               zagotovo ta, da bo po nacionalni uvedbi rešitve, ko bodo vse lekarne vključene v
               eRecept, zdravila na recept lahko dvigoval le s svojo kartico zdravstvenega
               zavarovanja. Druga prednost je, da si bo lahko zdravila na recept, ki jih jemlje na
               primer zaradi kronične terapije, v dogovoru s svojim osebnim zdravnikom priskrbel
               brez obiska ambulante. Tretjo prednost bo pacient lahko občutil pri obisku v lekarni,
               saj bo zaradi pohitrenega postopka izdaje zdravil na recept čakal bistveno manj, kot
               je bilo to potrebno pri izdaji klasičnih papirnih receptov; prav tako pa se bo
               odpravila možnost napak, do katerih danes lahko pride v primeru nečitljivih receptov.</p>
               <p>Obravnavani zakon vsebuje nujno potrebne spremembe za uporabo nadgradnje
               informacijskega sistema v zdravstvu, zato bomo predlog v naši poslanski skupini
               absolutno podprli.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p> Besedo ima gospod Branko Zorman, pripravi naj se mag. Margareta Guček Zakošek.</p>
            </sp>
            <sp who="SDZ7:ZormanBranko">

               <speaker>BRANKO ZORMAN (PS SMC):</speaker>

               <p>Predsednik, hvala za besedo.</p>
               <p>Kot že večkrat omenjeno, ta predlog zakona zagotavlja neko pravno podlago za
               dokončno izvedbo projekta eZdravje. Predvsem pa bodo potem z uvedbo tega projekta
               odpravljene administrativne ovire pri izvajalcih in pacientih. Zakon vzpostavlja
               elektronsko poslovanje v zdravstvu na nacionalnem nivoju pri vseh izvajalcih
               zdravstvene dejavnosti in uvaja 9 novih zbirk podatkov. Z vsemi temi zbirkami
               podatkov bo upravljal Nacionalni inštitut za javno zdravje – oziroma znotraj njega
               center za informatiko v zdravstvu, ki bo hkrati tudi skrbnik eZdravja in bo skrbel za
               nemoteno izvajanje le-tega. Rad bi se dotaknil teh 9 zbir, ki se uvajajo; nekatere so
               že v pilotnih projektih, to se pravi v funkciji. Ostale bodo prišle na vrsto, ko bo
               eZdravje v celoti začelo delovati. Najpomembnejša in najbolj obsežnejša zbirka je
               tako imenovani CRPP, to je Centralni register podatkov o pacientih, v katerem bodo
               zajeti vsi matični podatki o pacientu in pacientova zdravstvena in ostala
               dokumentacija. Vsi ti podatki bodo v Centralni register podatkov o pacientih
               prihajali iz različnih virov, iz centralnega registra prebivalstva in iz matičnega
               registra, iz Zavoda za zdravstveno zavarovanje Slovenije ter iz naslova vseh
               zavarovalnic, ki ponujajo prostovoljno dodatno zdravstveno zavarovanje. Namen je
               izvajalcem tega centralnega registra, izvajalcem doma in v tujini omogočiti dostop do
               podatkov in izmenjavo le-teh, predvsem pri izvajanju nujne medicinske pomoči, druge
               zdravstvene oskrbe, mrliško pregledne službe in za ažuriranje podatkov v zdravstveni
               dokumentaciji posameznega pacienta. Pacientu je dovoljeno oziroma bo dovoljeno, da
               lahko vpogleda v svoje podatke. Dovoljeno mu bo tudi, da lahko prepove vpogled v
               nekatere podatke iz tega registra. Načeloma se šteje, da pacient, razen če se pisno
               ne izjasni proti temu, v Sloveniji dovoljuje vpogled v njegovo dokumentacijo s strani
               vseh izvajalcev zdravstvene dejavnosti, pri katerih bo v obravnavi. Drugače je v
               tujini. V tujini se zahteva striktno pisno soglasje pacienta. V nasprotnem primeru
               tuji izvajalec ne more vpogledati v podatke o pacientu. Druga zelo pomembna zbirka je
               eNapotnica in eNaročilo. Kaj bo to omogočilo? eNapotnica in eNaročilo bosta omogočila
               možnost elektronskega naročanja; to, kar do sedaj ni bilo možno, predvsem pa
               skrajšanje postopkov naročanja. Hkrati bodo na enem mestu zbrani vsi podatki o
               izvajalcih določene storitve. Kaj to pomeni? Vzpostavil se bo nacionalni čakalni
               seznam in izmenjava podatkov znotraj tega seznama, kar pomeni, da bo lahko nek
               pacient, ki se bo želel naročiti na določen pregled na podlagi napotnice, lahko
               izbral izvajalca te storitve, imel bo vpogled v čakalne vrste in se bo na podlagi teh
               čakalnih vrst lahko odločil, kam se bo prijavil na ta pregled. Kot primer, recimo, ko
               dobimo napotnico za specialistični pregled, do zdaj je bilo treba iti k zdravniku,
               dobiti napotnico v papirni obliki, napotnico poslati temu izvajalcu v bolnišnico
               oziroma v terciar. Zdaj tega več ne bo treba, zdaj bo to vse urejeno elektronsko,
               nobenega pošiljanja ne bo in hkrati si bo lahko pacient še določil točen termin
               svojega pregleda vnaprej. Tretja zbirka je eRecept, ki je tudi pilotno že ponekod
               potekal. Kaj pomeni to? To pomeni večjo varnost. V primeru neke interakcije med
               zdravili bo farmacevt oziroma zdravnik že avtomatično v bazi videl, da pacient
               prejema neko drugo zdravilo, ki je morda v neki interakciji z na novo predpisanim, in
               bo tukaj lahko primerno odreagiral. Hkrati bo imel zdravnik možnost zabeleženja
               stalne terapije. Predvsem bo manj administrativnega dela za farmacevte v lekarnah.
               Spet primer, ko smo potrebovali recept, tudi če je bila to neka stalna terapija, ki
               je lahko doživljenjska, je bilo treba iti po recept k zdravniku, čakati v čakalnici,
               obremenjevati seveda ambulanto. Recepti so bili omejeni oziroma se je lahko naročalo
               zdravila le za določeno obdobje. Nadalje smo še potem morali čakati v lekarni, da so
               sprocesirali, poskenirali vse te recepte. Vse to bo pri eReceptu odpadlo.</p>
               <p>Četrta zbirka podatkov je eTriaža. Gre za zdravstveno oskrbo ob izvajanju triažnega
               postopka v zdravstvenih domovih in bolnišnicah. S tem se bo doseglo zmanjšanje
               kliničnega tveganja za paciente in postopek triaže bo voden z ustrezno informacijsko
               podporo. Primer, vsi vemo, kako je na urgenci, veliko število pacientov, zdravstveno
               osebje ne zmore sprotne obravnave. Tukaj bo ta sistem eTriaže bistveno olajšal
               postopek. Nadalje imamo zbirko TeleKap, ki omogoča oddaljeno diagnostiko pacientov ob
               možganski kapi in možnost telekonzultacije z nevrologom specialistom v eni izmed 12
               bolnišnic po vsej Sloveniji. Zopet primer, v primeru nekih simptomov možganske klopi
               se diagnosticiranje opravi na daljavo in se temu primerno potem lahko pravočasno
               ukrepa. Šesta evidenca je Evidenca teleradioloških preiskav RS, kar pomeni možnost
               oddaljenega odčitavanja rentgenskih slik, torej diagnostika na daljavo. Spet primer.
               Prenos rentgenskih slik v primeru premestitve pacienta, do zdaj je bilo treba vse te
               rentgenske slike prenašati fizično, razen če je bilo to znotraj posamezne ustanove. S
               tem bo tudi možna konzultacija s specialisti v drugih ustanovah, torej konzultacija
               na daljavo. In povsem odpadejo fizične rentgenske slike, ker bo vse v elektronski
               obliki. Sedma evidenca je komunikacija, kjer gre za povezovanje informacijskih
               sistemov za izvajalce in informacijskega sistema Generalne policijske uprave v
               primeru nesreč, prometnih nesreč, ponesrečencev, kaznivih dejanj in podobno. V
               primeru, ko ima policija nek primer, ki ima neko zdravstveno konsekvenco, so do sedaj
               obremenjevali zdravstveno ustanovo z vprašanji. Sedaj to več ne bo potrebno, ker bodo
               samo notri v bazo pogledali in bodo zelo hitro lahko povezali in se odzvali na ta
               dejanja. Nadalje sta potem še dve zbirki, ki sicer nista klinične narave, pa vendarle
               – Evidenca uporabnikov eZdravja, kjer gre za upravljanje podatkov o uporabnikih
               eZdravja; in Evidenca uporabnikov za oddaljeni dostop. Gre za upravljanje s pravicami
               uporabnikov za oddaljeni dostop, skratka do informacijskih virov v tako imenovanem
               zNET omrežju.</p>
               <p>Najpomembneje v tem projektu eZdravje je, da se vse te zbirke podatkov lahko
               povezujejo in potem jih lahko temu primerno pozitivno uporabljamo. Skratka, glavna
               naloga eZdravja je odpravljanje administrativnih ovir pri izvajalcih in pacientih,
               zato je ta zakon več kot potreben, da eZdravje končno zaživi. Iz vseh teh povedanih
               razlogov bom ta predlog zakona seveda podprl.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Margareta Guček Zakošek, pripravi naj se mag. Bojana Muršič.</p>
            </sp>
            <sp who="SDZ7:GučekZakošekMargareta">

               <speaker>MAG. MARGARETA GUČEK ZAKOŠEK (PS SMC):</speaker>

               <p>Hvala, spoštovani predsednik. Ministrica oziroma kolegice in kolegi!</p>
               <p>Sedaj smo slišali obširno razlago, kaj vse nam prinaša prva podlaga tega zakona. Gre
               za resne spremembe in verjamem, da je to prvi korak v tisto, kar kolegi v Novi
               Sloveniji ves čas govorijo – to je reforma zdravstvenega sistema. Zato mi je
               zanimivo, da v prvi obravnavi tega ne bodo podprli. Verjamem, da bo sam zakon še
               doživel nekaj sprememb, ker se bodo verjetno tehnične stvari še odpirale, vendarle pa
               tukaj gre za sistemske spremembe. Gre za to, da imamo pet ključnih stvari, ki jih
               niso dosegle samo razvite evropske države. Mi imamo preko meje sosednjo Hrvaško, ki
               je ravno marca uvedla eNaročanje in e-poročanje v bistvu. Imamo primer, ko HZZO in
               Ministrstvo za zdravje uspešno sodelujeta s področja samega sistema. Jaz bi si osebno
               želela, da bi tudi naš ZZZS stopil tukaj v korak z Ministrstvom za zdravje, kajti tam
               vendarle obstaja center moči in center financ. Ta dvotirni sistem, o katerem je
               kolega Vrtovec govoril, poleg tega pa primarni centri, kjer so ustanoviteljice občine
               in kjer je informacijski sistem sedaj postavljen na drugi bazi; da strnemo vrste in
               gremo v isti smeri naprej. Naj se pridruži tudi JAZMP, kajti gre za pomembne podatke
               o zdravilih, ki jih lahko imamo v isti bazi v primeru eRecepta. Zaključila bi tako,
               da gre tukaj prvič za boljšo in lažjo obravnavo pacienta, gre za boljšo kontrolo in
               financiranje s strani ZZZS, gre za boljšo varnost za paciente, mislim Agencijo za
               zdravila; in ne nazadnje gre za drugačno delitev pogače. Danes 13 % damo za zdravila
               in medicinske pripomočke, 10 % od teh 2,3 milijarde damo za ostalo opremo, 75 %
               denarja pa je na organizaciji in sistemu. Ta podlaga danes, ki jo pošiljamo v
               nadaljnjo obravnavo, je tista, ki bo, verjamem, organizacijo in sistem zdravstva
               spremenila. Tukaj se bo videlo, kateri deležniki so zmožni stopiti na to pot, kje bo
               največ upora, pri pacientih prav gotovo ne. Razlogi, kot so nimamo računalnikov, ne
               želimo delati z računalniki, prav gotovo niso pravi.</p>
               <p>Sama torej verjamem, da je to pot v reformo zdravstvenega sistema in zato bom tudi to
               podlago podprla. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Repliko ima gospod Jernej Vrtovec.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Najlepša hvala.</p>
               <p>Težko je polemizirati, zakaj Nova Slovenija ne bo dotičnega zakona podprla, ampak
               kljub temu, kot kaže, sem bil napačno razumljen, zaradi tega je ta replika zelo
               utemeljena.</p>
               <p>V preteklosti, mi imamo silne težave, na sploh, glede podatkovnih zbirk in
               združevanja teh zbirk itn. Celoten sistem javne uprave ima to težavo in v preteklosti
               recimo nismo bili sposobni na primer združiti enega centra podatkovnih zbirk skupaj.
               Zaradi tega smo upravičeno v dvomih glede povezave in ureditve informacijske povezave
               med izvajalci, se pravi predvsem s 26 bolnišnicami. Previdnost je mati modrosti.
               Zaradi tega zakona ne bomo ne podprli ne mu nasprotovali. Smo pa jasno postavili
               kolegicam iz ministrstva vprašanja in upamo, da bomo dobili tudi dobre odgovore.</p>
               <p>Gospa Guček, to pa je daleč od zdravstvene reforme, kar je na mizi. Daleč. Če
               mislite, da je to en del zdravstvene reforme, potem pa naj se nas on zgoraj usmili.
               Žal. Najlepša hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Zdaj pa ima besedo mag. Bojana Muršič, pripravi naj se gospa Jelka Godec.</p>
            </sp>
            <sp who="SDZ7:MuršičBojana">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsednik, za besedo.</p>
               <p>Kot vsi vemo, živimo v dobi sodobne informacijsko-komunikacijske tehnologije, ki pa
               je tudi pri nas v Sloveniji že kar zaživela. Žal pa na področju zdravstva
               ugotavljamo, da se ta tehnologija še ni povsem razvila. Do zdaj so sicer že potekali
               pilotni projekti, ki so bili delno sofinancirani iz evropskih sredstev, ampak
               financiranje, kot vemo, se konec leta zaključuje. Vse preveč se danes pacienti
               soočamo s prenosom podatkov v fizični obliki, še posebej takrat je problem, kadar
               imaš pregled pri zdravniku, pa ambulantnega kartona ne dobiš takoj. Lahko se ti
               zgodi, da ga dobiš čez teden dni, vendar imaš v tem času pri specialistu pregled in
               tega ambulantnega kartona ni. Te zakonske rešitve nujno potrebujemo, saj je dostop in
               izmenjava podatkov zelo občutljiva, lahko pa pride hitro do zlorab pri njegovi
               uporabi. Zakonske spremembe, ki jih bomo sprejeli, oziroma rešitve morajo biti
               omogočene tako, da bodo omogočile izmenjavo novih podatkov na centraliziran način.
               Menim, da ta predlagani zakon, ki ga imamo v obravnavi, to prinaša. Predlagani zakon
               vzpostavlja več zbirk – eNapotnica, eNaročilo, eRecept, eTriaža, eKomunikacija in še
               več. Vse te zbirke pomenijo korak naprej v našem zdravstvu. Do zdaj smo bili sicer
               priča kar nekaterim, tudi nesrečnim, primerom iz prakse, ki jasno dokazujejo, da je
               pomanjkanje sodobnih postopkov, jasne in za vse vpeljane predvidljive ureditve
               internega poslovanja ter sodobne informacijske podpore en od perečih problemov
               slovenskega zdravstva. Zato še enkrat. Danes sem vesela, da imamo v obravnavi Predlog
               zakona o spremembah in dopolnitvah Zakona o zbirkah s področja zdravstvenega varstva,
               ki podaja rešitve v projektu eZdravje. Verjamem, da bomo z vzpostavitvijo Centralnega
               registra podatkov o pacientih in druge zbirke osebnih podatkov, da bodo prinesle
               pozitivne učinke pri izvajanju zdravstvenih dejavnosti doma in v tujini, saj bo
               omogočen dostop do podatkov o pacientu za namene izvajanja nujne medicinske pomoči,
               druge zdravstvene oskrbe, mrliško pregledne službe, ažuriranje podatkov osnovne
               zdravstvene dokumentacije. Do zdaj je bilo sicer izvedenih kar nekaj implementacij v
               testnih okoljih pri pilotnih izvajalcih zdravstvene dejavnosti in tudi pri tistih, ki
               so želeli pri tem sodelovati. Rezultati projektov so potrdili uporabnost,
               zanesljivost, varnost izvedbe, predvsem pa dostopnost do podatkov in tudi teh
               dokumentov. Nujno je, da v najkrajšem možnem času, seveda z omejenimi sredstvi,
               vpeljemo preizkušene rešitve eZdravja na celotni zdravstveni sistem. Zato je
               predlagani zakon še kako pomemben, saj že načelo celovite obravnave in kakovostnega
               zdravstvenega varstva zahteva, da se zdravstveno varstvo izvaja kot celoten sklop
               zdravstvenih storitev, ki učinkovito preprečujejo bolezni in tudi izboljšujejo
               zdravstveno stanje pacientov.</p>
               <p>Z uporabo sodobne informacijsko-komunikacijske tehnologije bomo dosegli kakovostno,
               prijazno in učinkovito poslovanje v zdravstvu preko sistema eZdravje. Moramo pa biti
               še posebej pazljivi, ker gre tukaj za izmenjavo posebej občutljivih podatkov. Hvala
               lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Jelka Godec. Pripravi naj se gospa Marija Antonija Kovačič.</p>
            </sp>
            <sp who="SDZ7:GodecJelka">

               <speaker>JELKA GODEC (PS SDS):</speaker>

               <p>Najlepša hvala za besedo, predsednik.</p>
               <p>Moram reči, če res danes govorimo, da so to reforme zdravstva, potem ne vem, zakaj o
               teh reformah ne vedo ničesar zdravniki, ki imajo danes dvourno stavko. Da nas države
               Evropske unije prehitevajo na vseh področjih zdravstva, je tudi več kot jasno. Da se
               težave v zdravstvu potencirajo že zadnja leta, da so se čakalne dobe povečale za 189
               % čez dovoljeno mejo, je tudi že vsakemu jasno, pa ni treba biti zaposlen v zdravstvu
               ali biti pacient. Namreč, vsak dan je v medijih, pa tudi v širši javnosti zaznavamo
               te probleme, vsak dan je na tapeti ena tema iz zdravstva. Danes bi bolj pričakovala,
               da bi imeli na mizi res sistemske rešitve v zdravstvu, da bi imeli res celotno
               zdravstveno reformo na mizi; in ne bi zdaj s takšnim zakonom, kot je ta predlog, da
               gremo na eZdravje, govorili o tem kot neki veliki reformi. Jaz pričakujem, da bo
               danes v medijih napisano, da bo naše zdravstvo pa zdaj naenkrat reformirano in bomo
               imeli boljše zdravstvo. Sama zagovarjam ta način, torej eZdravje, ni nobenega
               problema s tega stališča, ker sem za informacijsko družbo. Moram reči, hvala bogu, da
               je to na mizi; verjamem pa, da ni to prva razprava na to temo, ker se že skoraj od
               leta 2006 ukvarjamo s tem informacijskim sistemom. Ta projekt eZdravje bi moral iti
               nekako skupaj, kot sem rekla, s celovitim razvojem sistema zdravstvenega varstva pri
               nas. Tako pa še vedno, kot sem dejala, nimamo nekih boljših rešitev, nimamo boljšega
               zdravstvenega varstva. Nimamo standardov in normativov ter s tem projektom eZdravje
               bomo naredili samo neko zmanjšanje administracije, kar verjamem, da se bo zgodilo.
               Torej, tu je en del spremembe v zdravstvu vsekakor zaznati. Me pa zanima, ker v
               predlogu nisem zasledila – pravite, da se bodo zmanjšale tudi čakalne dobe, da bo
               sistem bolje deloval. V kolikšnem odstotku predvidevate, da naj bi se čakalne dobe
               zaradi zmanjšanja administrativnih ovir zmanjšale? V predlogu tudi ni zaznati, kakšni
               so točno določeni varnostni standardi oziroma sistem varnosti. V končni obliki tudi
               ta e-zapis, ki ga imata pacient in zdravnik, poleg medicinskih podatkov, kolikor sem
               zasledila, v drugih državah in mislim, da se to predvideva tudi v Sloveniji, da poleg
               podatkov o stroki, torej o zdravstvenem stanju bolnika, imamo tudi druge podatke s
               socialnega področja, zdravstvene nege in tako naprej. Zato pričakujem, da se v
               nadaljevanju bolj poudari oziroma pripravi, predstavi, opredeli varnost podatkov, na
               kar so opozarjali že predhodniki.</p>
               <p>Upam, da bo ta predlog zakona začel delovati v praksi, kot sem rekla, ker se s tem
               ukvarjamo že deset let, da smo v ta projekt dali že okoli 15 milijonov evrov, da
               načrtujemo še več sredstev za to zadevo. Kot pa smo danes slišali, določena finančna
               sredstva še niso zagotovljena v proračunu, zato me močno skrbi, ali se bo ta zadeva
               sploh začela izvajati do leta 2018, kot je bilo rečeno; pri čemer sem tudi v medijih
               zasledila, da naj bi zadeva funkcionirala že konec leta 2015. S tega stališča je
               izvedba tega zakona vprašljiva.</p>
               <p>Sicer pa vsekakor podpora temu. Pričakujem pa, da v nadaljnjih branjih posvetite
               večjo pozornost – kolikšno zmanjšanje čakalnih dob zaradi odprave administrativnih
               ovir predvidevate in kakšna je varnost podatkov; saj vemo, da gre tu tudi za človeški
               faktor. Sploh sedaj, ko informacijsko še nismo tako usposobljeni v zdravstvu,
               velikokrat prihaja do odtekanja informacij; morda bodo pa potem malo manj curljale.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Marija Antonija Kovačič, pripravi naj se gospod Tomaž Gantar.</p>
            </sp>
            <sp who="SDZ7:KovačičMarijaAntonija">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala lepa za besedo.</p>
               <p>S svojo razpravo bom pobrskala po predlogu zakona, učinkovitost tega, ki je bila že
               lepo predstavljena, pa upam, da bomo videli in občutili, mislim pa, da pozitivno.
               Sodobne informacijske, komunikacijske tehnologije so v Republiki Sloveniji dobro
               razvite. Mobilne komunikacije in upravljanje vsebin zagotavljata, da so nam različne
               vsebine – od službenih do zabavnih – dosegljive kjerkoli in kadarkoli. Podjetja in
               javne organizacije vodijo v elektronski obliki vse pomembne vsebine in praktično vsi
               njihovi zaposleni so stalno v medsebojni komunikaciji. Zdravstvo v informacijski dobi
               izvaja že vrsto projektov, katerih uspešni rezultati so preizkušene elektronske
               storitve, ki omogočajo zbiranje in izmenjavo podatkov ter zdravstvene dokumentacije
               med različnimi izvajalci in različnimi dejavnostmi v zdravstvu na sodoben, varen in
               učinkovit način. Prvi cilj je zagotoviti delovanje in uporabo sodobnega sistema
               informacijske tehnologije in zagotavljanje informacijske varnosti, celovitosti,
               zanesljivosti, dostopnosti in zasebnosti podatkov za storitve eZdravja, ki jih je
               treba vpeljati na nacionalni ravni enotno. Trenutni zakon o zbirkah podatkov ureja
               celo paleto zbirk podatkov, ne pa zbirk njihovega upravljavca, ki bi podpiral,
               omogočal in zagotavljal nemoteno, varno, zanesljivo in zakonsko opredeljeno
               elektronsko poslovanje v okviru eZdravja. Zato je treba sodobnim zahtevam in
               ugotovitvam iz prakse ustrezno prilagoditi in urediti pravne podlage za novo
               nastajajoče zbirke podatkov eZdravja in ustanoviti center za informatiko v zdravstvu,
               ki bo poskrbel za delovanje enotnega in usklajenega zdravstveno
               informacijsko-komunikacijskega sistema na nacionalni ravni, ki bo deloval na enotni
               informacijsko-komunikacijski infrastrukturi. Uredba elektronskega zdravstvenega
               zapisa eRecepta, eNaročanja, e-izmenjave podatkov in dokumentov ter podobno zahteva
               nekaj nujnih posebnih določb ter tudi jasna pravila igre za vse nacionalne
               institucije, zdravstvene zavarovalnice, izvajalce zdravstvenega varstva, dobavitelje,
               paciente, nevladne organizacije in druge.</p>
               <p>Drugi bistveni cilj predloga zakona je omogočiti pravno podlago za kakovostno,
               prijazno in učinkovito poslovanje v zdravstvu preko storitev eZdravja. Izvajalci, če
               želijo biti učinkoviti in kakovostni, morajo hitro pričeti z uporabo storitev
               eZdravja. Sprejetje tega zakona bo izvajalcem in njihovim procesom omogočil zakonite,
               strokovne, kakovostne in učinkovite elektronske storitve z namenom enotne in
               primerljive obdelave ter izmenjave podatkov in dokumentov. Center za izmenjavo
               podatkov iz šestega poglavja prejšnjega zakona ni nikoli zaživel, zato je v noveli
               zakona zaradi vzpostavitve in delovanja eZdravja na Nacionalnem institutu za javno
               zdravje vzpostavljen nov center za informatiko v zdravstvu, ki bo nacionalni, enoten
               in usklajen zdravstveni informacijsko-komunikacijski sistem, ki bo deloval na enotni
               informacijsko-komunikacijski infrastrukturi. Predlog zakona predvideva zbirke
               podatkov eZdravja, in sicer Centralni register podatkov o pacientih, ki vsebuje dvoje
               vrst podatkov o pacientih – povzetek podatkov o pacientih in pacientovo zdravstveno
               in drugo dokumentacijo. Osnovni namen registra pa je omogočiti dostop do podatkov in
               izmenjavo teh doma in v tujini, da se omogoči dostop do podatkov zdravstvenemu
               osebju, ki sodeluje pri zdravljenju oziroma zdravstveni oskrbi pacientov za
               zagotavljanje primerne, varne in kakovostne zdravstvene in druge oskrbe. Podatki za
               centralni register se pridobivajo iz centralnega registra prebivalstva, matičnega
               registra, zdravstvenega zavarovanja, zavarovalnice in od drugih. Zakon ureja tudi
               pooblastila za visoko varnost podatkov za vse, ki bodo pooblaščeni za posredovanje in
               pridobivanje podatkov v in iz centralnega registra. Podatki pa se hranijo do smrti
               pacienta. Občutljivi osebni podatki se vodijo v več zbirkah – eNapotnicah,
               eNaročilih, eReceptih, zNET kartici, eTriaži, TeleKap, eKomunikacije, Evidenca
               teleradioloških preiskav; in spremljajoči zbirki Evidenca uporabnikov eZdravja.</p>
               <p>Novela zakona prinaša predvsem na državni ravni enoten informacijski sistem, zato je
               nujna pravna podlaga, kar pa ta zakon je. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Tomaž Gantar, pripravi naj se gospa Nada Brinovšek.</p>
            </sp>
            <sp who="SDZ7:GantarTomaž">

               <speaker>TOMAŽ GANTAR (PS DeSUS):</speaker>

               <p>Hvala lepa.</p>
               <p>Projekt eZdravje je brez dvoma izredno pomemben projekt za zdravstvo v smislu
               racionalnejšega dela, boljšega dostopanja do podatkov in podobnega. Izrednega pomena
               je za državo v smislu načrtovanja zdravstvenih storitev, planiranja zdravstva,
               ustrezne obdelave analitičnih podatkov in podobnega; ter seveda tudi za samega
               bolnika glede lažje dostopnosti do njegovih podatkov, do učinkovitejšega zdravljena,
               kot je na primer pri TeleKapi in podobnih projektih. Nobenega dvoma ni, da bi s tem
               projektom morali imeti vsi korist: država, izvajalci in seveda bolniki oziroma mi kot
               potencialni bolniki. Je pa ta projekt neločljivo vezan na ravnanja z občutljivimi
               podatki o zdravstvenem stanju posameznika. In če se je do zdaj govorilo ali pa
               ukvarjalo v okviru projekta eZdravje več s tehničnimi rešitvami, kot je ustrezna
               strojna oprema, povezljivost in podobno; seveda je zdaj v drugem planu, ki pa je še
               pomembnejši in bolj vsebinske narave – se pravi vprašanja, na kakšen način ravnati s
               podatki, kdo bo imel dostop, do katerih podatkov. Osebno sem prepričan, da morajo
               biti glavne opredelitve vseh teh vprašanj določene v samem zakonu. Nekatere;
               dopuščamo pač možnost, da se jih opredeljuje tudi v podzakonskih aktih. Ampak glede
               na pomembnost seveda mislim, da je zakon tisti, ki je prvi, ki mora določati, kaj in
               na kakšen način ter kdo bo do teh posameznih podatkov dostopal. To je seveda en vidik
               varnosti teh podatkov. Drugi vidik varnosti so tudi tehnične rešitve samega
               informacijskega sistema. Mislim, da bi bila potrebna opredelitev odgovornosti tudi v
               samem zakonu za zagotavljanje te optimalne varnosti, podobno kot je v nekaterih
               drugih sistemih, verjetno v bančništvu ali pa še kjerkoli drugje; do možnosti vdorov
               in dostopov do teh občutljivih podatkov. Naslednje vprašanje, ki je vsebinsko
               verjetno še dokaj odprto, je poenotenje in združljivost posameznih podatkov s
               področja zdravstva. Kako bomo baze podatkov naredili primerljive? Na kakšnih
               temeljih, da ne bomo na koncu primerjali jabolk s hruškami. Tudi do zdaj je bilo te
               vsebine zelo težko primerjati in usklajevati, pogosto je tudi prihajalo zaradi tega
               do različnih interpretacij na podatkih, ki so se dobivali iz različnih zdravstvenih
               institucij. Kar nekaj napora je bilo do zdaj vloženega v povezljivost informacijskih
               sistemov, za katere vemo, da so si jih izvajalci pač prilagajali glede na svoje
               želje, potrebe, svoja videnja in so bili do velike mere ti sistemi inkompatibilni med
               seboj. Mislim, da je zdaj to z interoperabilno hrbtenico v večji meri urejeno. Bi pa
               bila po mojem smiselna tudi neka zaveza za v prihodnje, ko se bodo izvajalci v javnem
               zdravstvenem sistemu dogovarjali o spremembah znotraj tega, da bodo veljala določena
               pravila, da ne more tu igrati vsak svoje zgodbe na način, kot se je to dogajalo
               danes. Še ena stvar, ki se mi zdi dokaj pomembna, so sami stroški, ki so bili
               omenjeni in tudi v gradivu so omenjeni – so dokaj visoki. Govorimo o milijonskih
               zneskih za naslednja leta, v preteklosti so bila pač to evropska sredstva. Kar nekaj
               upravičene kritike je bilo na njihovo uporabo in način uporabe. V prihodnje bo treba
               zagotoviti na eni strani vidik racionalne rabe, po drugi strani pa naj ta sredstva ne
               postanejo nek stalen vir ali pa dober vir črpanja proračunskih sredstev za nadaljnjih
               10 let za tiste, ki rešitve na področju zdravstvene informatike šele iščejo. Mislim,
               da ne bi bilo dobro, da vnaprej odkrivamo toplo vodo. Večina rešitev po svetu že
               obstaja in bojim se, da je kar nekaj rešitev ali storitev v okviru eZdravja, ki so
               predvidene še v krepki fazi razvoja teh storitev, ki naj bi bile pač v Sloveniji
               drugačne kot drugje. Mislim, da to nima hudo velikega smisla in bi veljalo o tem
               razmisliti.</p>
               <p>O milijonih v naslednjih letih – en problem vidim tudi glede na današnje stališče,
               ki sem ga dobil v okviru reformnega programa glede višine sredstev, ki bodo zdravstvu
               namenjena pri zagotavljanju teh milijonov. In na drugi strani tudi pri porabi, ker že
               zdaj govorimo o 3, 4 milijonih na letnem nivoju, kar se mi zdi v fazi, ko sistem
               vzpostavljamo in istočasno že namenjamo ta denar za posodobitve in razvoje ne vem
               kakšnih programov veliko denarja, da je vredno o tem še enkrat razmisliti.</p>
               <p>Seveda pa si želimo, da bi ta projekt eZdravja uspešno potekal in tudi bomo v tem
               kontekstu vsebinski predlog tega zakona, ki ga je mogoče v nekaterih podrobnostih
               treba še uskladiti, podprli, da prispevamo delež k izpeljavi tega projekta. Hvala.
           </p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p> Besedo ima gospa Nada Brinovšek, pripravi naj se predlagateljica.</p>
            </sp>
            <sp who="SDZ7:BrinovšekNada">

               <speaker>NADA BRINOVŠEK (PS SDS):</speaker>

               <p>Hvala še enkrat za besedo, predsednik.</p>
               <p>Tu bi rada še enkrat opozorila ministrico, čeprav je ni več v dvorani, na naloge, ki
               izhajajo iz 13. člena teh sprememb zakona. In sicer, da bo morala v roku enega meseca
               določiti naloge centru za informatiko v zdravstvu, da bo morala določiti obveznosti
               uporabnikov eZdravja, določiti pogoje, roke in način vključevanja v eZdravje,
               določiti pogoje za vodenje zbirk in pogoje, katero pacientovo zdravstveno in drugo
               dokumentacijo lahko vsebuje centralni register pacientov. Zakon to točno določa v
               roku enega meseca po uveljavitvi zakona. Rada bi tukaj tudi rekla, da si težko
               predstavljam vpeljavo tega računalniškega poslovanja v življenje, čeprav ta zakon in
               to podpiram. Terjalo bo veliko časa in tudi menim, veliko dodatnega izobraževanja za
               izvajalce. Zanima me, ali je v teh 14,4 milijonih, ki se v naslednjih 3 oziroma 4
               letih predvideva iz proračuna države, zajeto tudi izobraževanje in usposabljanje teh
               izvajalcev. Bom raje tako vprašala, kaj ni zajeto v teh 14,4 milijonih?</p>
               <p>Malo sem tudi skeptična, ker se aktivnosti, ki se izvajajo na Ministrstvu za
               zdravje, seveda bolj počasi, da bo ta projekt resnično že zaživel s 1. 12. letošnjega
               leta. Res pa je po drugi strani, da ta projekt ni odvisen samo od ministrstva; je
               vsekakor odvisen tudi od izvajalcev samih. Ker je prej v razpravo že repliciral
               kolega Vrtovec in tudi kolegica Jelka na izjavo gospe oziroma kolegice Guček, da gre
               ta sprememba kot neka reformna sprememba tega zakona. Jaz upam, da tukaj koalicija ne
               misli na tak način reformirati zdravstva oziroma celotne države.</p>
               <p>In še kot pohvala kolegu Zormanu. Večkrat, na odborih za zdravstvo in tudi danes v
               Državnem zboru, smo lahko poslušali njegovo razpravo, za katero bi lahko rekla, da je
               mnogokrat boljša in natančnejša, kot nam jo podajo strokovne službe ministrstva ali
               pa celo ministrice. Škoda, da ni ministrice tukaj, bi ji predlagala, naj ga povabi v
               svoje vrste. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima sedaj državna sekretarka na Ministrstvu za zdravje. Replika. Ja, seveda
               je replika prej.</p>
               <p>Repliko ima mag. Margareta Guček Zakošek.</p>
            </sp>
            <sp who="SDZ7:GučekZakošekMargareta">

               <speaker>MAG. MARGARETA GUČEK ZAKOŠEK (PS SMC):</speaker>

               <p>Hvala.</p>
               <p>Ker je letelo na mene zagotovo. Jaz nisem rekla, da je to reforma zdravstvenega
               sistema in sem bila narobe razumljena. Rekla sem, da je to prvi korak k reformi, ki
               ga podpiram, ker sem prepričana, ko se bo uredilo strukturno tudi gledanje, kje se
               kaj dogaja, da bo to vodilo k strukturni reformi. Nisem pa rekla, da je to reforma.</p>
               <p>Prvi korak, zato ga podpiram. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sedaj pa ima besedo državna sekretarka na Ministrstvu za zdravje gospa Nina Pirnat.
           </p>
            </sp>
            <sp who="SDZ7:PirnatNina">

               <speaker>NINA PIRNAT:</speaker>

               <p>Hvala lepa. Spoštovani poslanci in poslanke!</p>
               <p>Jaz se vam najprej zahvaljujem za številne konstruktivne pripombe, opažanja in
               usmeritve, ki ste jih podali v okviru današnje razprave. Še posebej bi se pa
               zahvalila poslancema gospe Maruši Škopac in gospodu Branku Zormanu za izjemno dober
               prikaz predstavitve posameznih produktov eZdravja, v katerih bi sicer jaz sama morala
               podajati utemeljitve, pa so bile že podane. Na začetku bi povedala glede pojma
               zdravstvene dokumentacije, ki je bilo zastavljeno, kaj to pomeni. Mi smo že v samem
               uvodu povedali, da s tem zakonom tudi delno prenašamo Direktivo 2011/24/EU Evropskega
               parlamenta in Sveta z dne 9. marca o uveljavljanju pravic pacientov pri čezmejnem
               zdravstvenem varstvu v smislu prenosa definicije pojma zdravstvena dokumentacija. To
               pomeni, da s prenosom te direktive in vsebine hkrati tudi definiramo zdravstveno
               dokumentacijo. Naš zakon, ki je pred vami, temu neposredno sledi. Veliko razprave je
               bilo na temo varovanja podatkov, opredelitve varnosti. Naj povem, da imamo v
               Sloveniji v primerjavi z drugimi državami varnost podatkov opredeljeno z Zakonom o
               varstvu osebnih podatkov, kjer so zdravstveni podatki posebej občutljivi podatki.
               Zakaj to razlagam? Zaradi tega, ker nas pri uvedbi eZdravja velikokrat primerjajo s
               Hrvaško, kjer varstvo osebnih podatkov ni tako restriktivno urejeno, kot je to pri
               nas; tudi ni tako močna zaveza in zaradi tega je šlo pri njih vpeljevanje hitreje.
               Kar pa se samega varovanja podatkov v povezavi s tem zakonom tiče, naj povem, da smo
               pri pripravi novele ves čas sodelovali z Informacijskim pooblaščencem, ki je tudi ves
               čas usmerjal nastajanje tega zakona. Zamišljeno je aktivno varovanje podatkov,
               sledijo se vsi dostopi po najmodernejših smernicah. Kar se tiče nabora osebnih
               podatkov, vrste, načina, je tako, kot je poslanec dr. Gantar izrecno poudaril, že
               navedeno v samem zakonu; in to ni stvar pravilnika. Kar se tiče primerljivosti
               podatkov, ki jih bomo nabirali, tudi izpostavljeno v isti razpravi, bo natančna
               metodološka navodila pripravljal Nacionalni institut za javno zdravje, ki bodo
               zagotavljala posamezno primerljivost.</p>
               <p>Veliko je bilo razprave na temo možnosti izmenjave podatkov, povezave posameznih
               zbirk podatkov, za to temo je bilo v smislu strojne opreme in v smislu možnosti
               izvedeno orodje tako imenovana interoperabilna hrbtenica, preko katere so vse te
               možnosti izmenjave podatkov zagotovljene. V razpravi je bilo tudi vprašanje povezave
               z JAZMP. Naj povem, da eRecept že danes uporablja centralno bazo zdravil. Nadalje,
               kar se tiče priprave podzakonskih aktov, ki je bilo tudi izpostavljeno, da smo dolžni
               v roku enega meseca pripraviti podzakonske akte, naj povem, da smo bili v sklopu
               priprave vladnega gradiva dolžni dati že sam predlog zakona, skupaj z osnutki.
               Pravilnike, ki naj bi sledili iz tega zakona in bi se potem nanašali na obveznosti,
               na način vključevanja, na pogoje vodenja, kar je bilo vse tudi povedano v razpravi,
               to imamo v pripravi in je mišljeno in smo zavezani, da to naredimo v roku enega
               meseca.</p>
               <p>Bilo je vprašanje, ali je usposabljanje izvajalcev že zajeto? Da, usposabljanje
               izvajalcev je že zajeto v finančni konstrukciji, ki ste jo prejeli oziroma ki je
               priloga zakona. Kar se tiče premagovanja administrativnih ovir – NIJZ, ZZZS in ostali
               izvajalci bodo preko ustreznih povezav zajeti in dostopali do e-zapisov. Posamezne
               ključne zadeve produktov so bile, kot rečeno, že navedene. Kar se tiče čakalnih dob.
               Seveda bo vzpostavitev nacionalnega čakalnega seznama omogočala boljšo preglednost,
               kje kdo čaka, možnost bo elektronskega naročanja na točen termin, vendar ta hip še ni
               mogoče reči, koliko bo to prispevalo k samemu skrajševanju. Vsekakor pa bo to
               prispevalo k veliko boljši preglednosti, kje čakalne dobe sploh so. Izognili se bomo
               podvajanju, potrojevanju ali še več – početverjenju, če želite, naročanja na različna
               mesta. Na ta način bo bolnik tudi bistveno lažje videl, kje, pri kom in koliko časa
               bo čakal. Ta sistem nam bo omogočal tudi odlično povezavo oziroma prikaz za
               analitike, ker bo lahko potekala tudi sprotna obdelava ažurnih podatkov o čakalnih
               dobah. In tudi na ta način bo vzpostavljen nacionalni čakalni seznam.</p>
               <p>Mogoče toliko zaenkrat. Če sem kaj bistvenega spustila, bom pa še povedala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika zbora še kdo razpravljati? Prav. Potem prosim, da se prijavite, ko bom dal
               znak, da se prijavite. Če želi razpravljati tudi predstavnica Vlade kot
               predlagateljica predloga zakona, prosim, da se prijavi z dvigom roke. Zdaj pa prosim,
               da se prijavite. Vsak razpravljavec ima 5 minut.</p>
               <p>Najprej razpravlja mag. Margareta Guček Zakošek.</p>
            </sp>
            <sp who="SDZ7:GučekZakošekMargareta">

               <speaker>MAG. MARGARETA GUČEK ZAKOŠEK (PS SMC):</speaker>

               <p>Hvala, gospod predsednik.</p>
               <p>Ker mi je prej mogoče malo časa zmanjkalo, bi nadaljevala in bi imela mogoče tudi
               kakšno vprašanje za predstavnike Vlade. Rekli ste, da se ne moremo primerjati s
               Hrvaško zaradi različnega varovanja podatkov. To razumem, čeprav nam je tistim v
               zdravstvu, ki smo bili zaposleni <gap n="…"/> Ravno, recimo, 3 leta nazaj je bila Hrvaška
               predstavljena kot dober primer, kako so že leta 2009 uvedli eRecept. In tukaj mogoče
               vprašanje glede eNaročanja. Jaz poznam konkreten primer, ko isti specialist,
               konkretno endokrinolog, obravnava različne tipe bolezni. Na primer, človek je
               diabetik, hkrati ima potencialno erektivno disfunkcijo, recimo hipogonadizem, zato
               potrebuje različne obravnave pri istem specialistu, celo pri istem človeku. Kaj se
               danes dogaja? Danes se dogaja to, da mora ta človek za obravnavo priti trikrat v
               razmiku osmih mesecev do enega leta, da dobi ustrezno terapijo. Na koncu pa se pojavi
               vprašanje, zakaj ni 100 evrov, da bi dodatno izvedli neko preiskavo, ki bi natančno
               pokazala neko diagnozo? Ali bo eNaročanje odpravilo to anomalijo našega zdravstvenega
               sistema, ki ga bolnice izkoriščajo in s tem polnijo svoj fond? Naslednja stvar:
               eRentgen oziroma kakorkoli se že to imenuje. Poznam primer, ko bil je človek slikan v
               zdravstvenem domu, dobil je sliko na CD, prišel je v bolnico v urgentnem stanju, tam
               pa so imeli opremo, ki ni znala odčitati tega rentgena. Ali bo ta sistem takšno
               anomalijo, povezavo med primarnim in sekundarnim oziroma terciarnim sistemom
               odpravil?</p>
               <p>Veste, zakaj sem rekla reforma? Rekla sem zato, ker mi si ne želimo samo tega, da
               bodo papirji in se ne bodo prenašali in bodo pacienti razbremenjeni papirologije. Mi
               si dejansko želimo tega, da bo ta sistem omogočil bolj učinkovito delovanje – in zato
               je to prvi korak k reformi. Osebno sem prepričana, da ves ta čas, 15 let je od tega,
               od kar smo se za to odločili, porabili smo veliko evropskega denarja, da bi ga
               vzpostavili. Danes skorajda nimamo nič od ničesar in hvala bogu, da je ministrstvo
               prineslo dokončno ta predlog. Da ne bomo zopet investirali v opremo, sisteme,
               govorili o eZdravju; niti malo koraka pa v e-digitalizacijo in eHealth, ki ga
               Evropska unija promovira, ne bomo naredili. Če teh anomalij ne odpravimo, potem
               strošek uvajanja ni smotrn. Prej nisem uspela priti do tega dela reforme. Jaz še
               vedno mislim, da mora biti ta sistem podlaga za reformo načina funkcioniranja
               zdravstva, ker 75 % denarja gre še vedno v organizacijo in storitve oziroma v plače.
               Dajmo enkrat skupaj z ZZZS pogledati, kje je ta denar, ki ga lahko prihranimo. Do
               danes smo varčevali na čem? Na cenah zdravil. Spravili smo na kolena določene
               farmacevtske proizvajalce, da danes sploh nimamo inovativnih zdravil, ker so
               predraga. Ne znamo pa takšnih sistemov izkoristiti za to, da bi tudi videli poti
               diagnoz. Ko iščemo ljudi, kje se zatakne diagnoza, da na koncu ne dobijo zdravil, ki
               bi jim lahko rešilo življenje, primer pljučne arterijske hipertenzije, 100 bolnikov.
               Kje se ustavi – v primarnem zdravstvu? To je tisto, kar rabimo. Rabimo sistem, ki bo
               dal reformo, jaz še enkrat to poudarjam.</p>
               <p>Mislim, da metanje denarja v tehnologijo, če ne bomo hkrati razmislili o tem, kje v
               resnici pridobimo, ni smiselno, zato bi tukaj imela še ta dodatek. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Igor Zorčič.</p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>Gospod predsednik, hvala za besedo. Spoštovani kolegice in kolegi!</p>
               <p>Jaz o tem zakonu menim, da je mali korak za nas poslance, pa velik za zdravstvo.
               Zdravstvo bi sicer v prihodnosti potrebovalo še veliko takih korakov, pa vendarle se
               ob tem zakonu spomnim situacije. Ko sem nadgradil svoj telefon, sem teden kasneje
               ugotovil, da mi ta telefon meri korake. Sedaj sem izvedel, da obstajajo ure, ki
               merijo srčni utrip, skratka, cel kup nekih zdravstvenih parametrov, ki jih nekdo
               zbira. Ob takih parametrih, ko nekdo zbira tvoje podatke o tem, kakšen srčni utrip
               imaš čez dan, koliko korakov narediš, koliko se giblješ, me prav čudi, da smo šele
               danes, leta 2015 tam, kjer skušamo te podatke, podobne ali primerljive, ki se
               nanašajo na zdravje ljudi, povezati v neko celoto in iz njih nekaj iztržiti v našem
               zdravstvenem sistemu. Če povem drugače, danes bi že lahko morda pisali na kakšno
               multinacionalno firmo in jih prosili za kakšno eNapotnico, ker imajo več kot dosti
               podatkov o nas; pa se pri tem niti ne sprašujemo, kako so prišli do njih. Danes je
               bilo kar nekaj diskusij v zvezi s tem. Nimam nobenih pomislekov, da ta zakon danes
               sprejmemo. Edini moj pomislek je, zakaj šele leta 2015, zakaj ne 2003 ali 2002, ko je
               že bila dostopna tehnologija za takšno področje.</p>
               <p>Nimam nobenih pomislekov, da bi tak zakon sprejel. Upam pa, da bo tudi v praksi
               zaživel v največji in najboljši luči; da nam bo bistveno olajšal te poti med osebnimi
               zdravniki, specialisti in podobno; ter hkrati olajšali delavcem, vsem delavcem, ki so
               udeleženi v tem zdravstvenem sistemu. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima državna sekretarka na Ministrstvu za zdravje gospa Nina Pirnat.</p>
            </sp>
            <sp who="SDZ7:PirnatNina">

               <speaker>NINA PIRNAT:</speaker>

               <p>Hvala lepa.</p>
               <p>Najprej bi še enkrat poudarila, da večina produktov eZdravje, o katerih govorimo, že
               funkcionira na posameznih lokalnih nivojih, na lokalnem okolju. S tem zakonom pa
               dajemo zakonsko podlago, da jih izpeljemo na nacionalnem nivoju. Zakaj to poudarjam?
               Zaradi tega, da si morda ne bo nekdo predstavljal, da sedaj bomo pa neke produkte na
               novo razvijali in začenjamo od čiste nule, ne. S tem zakonom bomo mnoge lokalne
               produkte, ki so že izpeljani, uveljavili na nacionalnem nivoju in jim dali podlago.
               To je prva stvar. Druga stvar. Vprašanje, ali bo eNaročanje rešilo težave, ki so
               strokovno-klinične narave? Ne, ne bo jih rešilo. Problem, ki ste ga vi izpostavili,
               je stvar klinične poti in je stvar kliničnih smernic. To bomo reševali na drugačen
               način. Naj povem, da ta trenutek nastajajo nove smernice za pripravo smernic
               obdelave, priprave kliničnih smernic; in to bo rešila stroka – na kakšne vrste
               posegov, kako, kdaj in na kakšen način se pacienta naroča. To ni stvar eZdravja.
               eZdravje je v tem primeru samo orodje, kako zagotoviti boljšo preglednost. Ga pa
               nujno potrebujemo tudi zato, da vidimo te anomalije, ki morda res so anomalije.</p>
               <p>Kar se tiče skupnega pregleda podatkov v radiologiji. Konkretno bo čitanje
               radioloških slik rešil radiološki portal, ki bo tudi rešil problematiko različnih
               vhodov, ki obstaja do sedaj. Kar se pa tiče urgentnih centrov, pa naj povem, da bo v
               sklopu javnih naročil za te urgentne centre, ki jih razvijamo v Sloveniji, tudi
               zagotovljeno, da bodo vsi opremljeni enako, z enako tehnologijo; in teh težav potem
               ne bi bilo več.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>S tem zaključujemo razpravo. O predlogu sklepa, da je predlog zakona primeren za
               nadaljnjo obravnavo, bomo v skladu s časovnim potekom seje zbora odločali v petek,
               24. 4. 2015, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA, TO JE NA PREDLOG ZAKONA O DOPOLNITVI
                  ZAKONA O BANČNIŠTVU, PRVA OBRAVNAVA.</title>
               </p>
               <p>Predlog zakona je v obravnavo Državnemu zboru predložila skupina 21 poslank in
               poslancev s prvopodpisanim Jožetom Tankom. V zvezi s tem predlogom zakona je skupina
               20 poslank in poslancev s prvopodpisanim Jožetom Tankom zahtevala, da Državni zbor
               opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagatelja
               gospodu mag. Marku Pogačniku.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za besedo. Spoštovani državni sekretar, kolegice in
               kolegi!</p>
               <p>V Slovenski demokratski stranki smo se ponovno odločili za vložitev Predloga zakona
               o dopolnitvi Zakona o bančništvu v Državni zbor Republike Slovenije. V Slovenski
               demokratski stranki ocenjujemo, da obstaja več razlogov za dopolnitev Zakona o
               bančništvu, in sicer Slovenija je edina izmed tranzicijskih držav, ki je že drugič na
               račun davkoplačevalcev sanirala bančni sistem. Zadnja sanacija bančnega sistema na
               račun davkoplačevalskega denarja je znašala več kot 5 milijard evrov, pri tem pa je
               treba poudariti, da smo v letu 2013 na račun davkoplačevalcev sanirali tudi dve
               manjši privatni banki. V Slovenski demokratski stranki ocenjujemo in smo hkrati
               prepričani, da bi bilo pošteno do davkoplačevalcev, da bi izvedeli, za kakšne namene
               se porablja njihov denar. Zaradi tega smo tudi ponovno predlagali Predlog zakona o
               dopolnitvi Zakona o bančništvu. Cilj tega zakona je pridobiti ustrezne podatke, ki
               bodo Državnemu zboru omogočili sprejetje učinkovite bančne zakonodaje, s katero se bo
               preprečilo izvajanje nepravilnosti in neučinkovitosti v slovenskem bančnem sistemu.
               Cilj predlaganega zakona je tudi razkritje odgovornosti tistih, ki so sodelovali v
               podeljevanju kreditov brez ustreznih jamstev, v primeru, če je banka prejela državno
               pomoč ali pa je predmet ukrepov po Zakonu o ukrepih Republike Slovenije za krepitev
               stabilnosti bank. S predlagano rešitvijo bodo bančni podatki, ki so bili do sedaj
               zaupni, dostopni za potrebe dela Državnega zbora Republike Slovenije ter delovnih
               teles in preiskovalnih komisij, ki delujejo v okviru Državnega zbora, če se bančni
               podatki nanašajo na banko, ki je prejela državno pomoč ali je predmet ukrepov po
               Zakonu o ukrepih Republike Slovenije za krepitev stabilnosti bank. S tem se bo dalo
               Državnemu zboru Republike Slovenije, ki sprejema pomembne odločitve v zvezi z
               reševanjem težav v bančnem sistemu, možnost, da pridobi ustrezne podatke v zvezi s
               stanjem v bančnem sistemu, da ugotovi, kdo je odgovoren za nastalo stanje, in
               predvsem sprejme ustrezno zakonodajo, ki bo v prihodnje učinkovito preprečevala
               nepravilnosti in neučinkovitosti v delovanju slovenskega bančnega sistema.</p>
               <p>V Slovenski demokratski stranki se zavedamo pomembnosti tajnosti in zaupnosti
               bančnih podatkov, vendar smo vsekakor prepričani, da bi v primeru, ko je vključen
               davkoplačevalski denar, zakonodaja morala omogočati vpogled v določen del podatkov.
               Ker smo predlagali, da ponovno odpremo splošno razpravo o tem zakonu, v Slovenski
               demokratski stranki danes pričakujemo konstruktivno razpravo o tem in da se predlog
               prvega branja tudi podpre. Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Za uvodno obrazložitev mnenja dajem besedo predstavniku Vlade, državnemu sekretarju
               Ministrstva za finance gospodu Metodu Dragonji.</p>
            </sp>
            <sp who="SDZ7:DragonjaMetod">

               <speaker>METOD DRAGONJA:</speaker>

               <p> Spoštovana gospa podpredsednica, spoštovani predlagatelj, spoštovani poslanke in
               poslanci!</p>
               <p>Uvodoma želim spomniti, da je 31. marca 2015 Državni zbor sprejel nov Zakon o
               bančništvu, ZBan-2, ki je tudi že objavljen v Uradnem listu Republike Slovenije št.
               25/15, veljati pa začne 13. maja. Zato se moramo zavedati, da bi spremembe, o katerih
               odločate danes, veljale le, če bi bil predlog zakona, ki je pred nami, uveljavljen
               pred dnem pričetka veljavnosti ZBan-2.</p>
               <p>Vlada je zavzela stališče do predloga zakona. Vlada predloga ne podpira. Vlada meni,
               da je obstoječa ureditev ustrezna in organom odkrivanja ter pregona omogoča razkritje
               podatkov, ki jih potrebujejo za ugotavljanje odgovornosti v primeru nepravilnosti pri
               bančnem poslovanju. Prav tako poudarjamo, da ZBan-2, ki bo pričel veljati 13. maja,
               določa, da Banka Slovenije lahko razkrije zaupne informacije Državnemu zboru, kadar
               ta v skladu z zakonsko določenimi pooblastili izvaja nadzor nad delovanjem Banke
               Slovenije v zvezi z izvajanjem njenih nalog in pooblastil pri opravljanju nadzora, če
               je posredovanje posameznih zaupnih informacij nujno za izvajanje pooblastil nadzora
               nad delovanjem Banke Slovenije. Predlog zakona res ne ureja povsem enakega vprašanja
               kot ZBan-2. ZBan-2 ureja dostop do zaupnih informacij, s katerimi razpolaga Banka
               Slovenije. Predlog zakona pa dostop do bančne tajnosti, to je podatkov, o katerih
               razpolagajo posamezne banke. A to ne pomeni, da Državni zbor ne more dostopati do
               tajnih podatkov bank. 126. člen ZBan-2 omogoča dostop do tajnih podatkov tudi, če
               tako določa drug zakon. Tak zakon je med drugim tudi Zakon o parlamentarni preiskavi.
               V zvezi z njim je Ustavno sodišče že zapisalo, da so preiskovalne komisije delovna
               telesa parlamenta, ki se od drugih parlamentarnih odborov razlikujejo po tem, da
               imajo pooblastila podobna sodiščem v kazenskem postopku. To predvsem pomeni, da smejo
               pod pretnjo sankcije zasliševati priče in izvedence ter zahtevati predložitev listin.</p>
               <p>V zvezi s predlogom zakona pa poudarjam, da mu nasprotujemo predvsem zato, ker
               predlog zakona ne določa pogojev, pod katerimi lahko Državni zbor ali njegovo delovno
               telo zahteva posredovanje informacij. Vsak poseg v bančno tajnost bi namreč moral
               biti podvržen natančnim pravilom in pogojem, ki bi morali biti izpolnjeni; ter vezan
               na dejanske pristojnosti Državnega zbora. Tako ni dovolj, da se zahteva, da Državni
               zbor nek podatek potrebuje. Določeno bi moralo biti tudi, kateri cilj oziroma kakšen
               namen uporabe upravičuje poseg v bančno tajnost. To so osnovni razlogi, zakaj je
               vlada zavzela stališče, ki sem ga predstavil. Hvala lepa.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Prehajamo na predstavitev stališč poslanskih skupin.</p>
               <p>Stališče Poslanske skupine Združene levice bo predstavil dr. Matej T. Vatovec.</p>
            </sp>
            <sp who="SDZ7:TašnerVatovecMatej">

               <speaker>DR. MATEJ T. VATOVEC (PS ZL):</speaker>

               <p>Hvala za besedo. Lep pozdrav vsem!</p>
               <p>Deklarirani namen Poslanske skupine SDS je, da se Državnemu zboru omogoči odkrivanje
               konkretne odgovornosti za nastanek slabih terjatev v bankah, ki so bile deležne
               državne pomoči; vendar je predlog napisan tako, da omogoča strankarsko manipuliranje
               s tajnimi bančnimi podatki. Po naši oceni bi lahko isti namen dosegli brez tega
               tveganja. Kot je znano, veljavni Zakon o bančništvu omogoča vpogled v zaupne podatke
               tožilstvu, policiji in sodišču na podlagi odločbe preiskovalnega sodnika. Po našem
               mnenju bi bilo treba to določbo razlagati široko, tako da bi se nanašala tudi na
               parlamentarne preiskave. Zakon o parlamentarni preiskavi namreč določa, da se
               parlamentarna preiskava na najbolj občutljivih področjih izvaja preko sodišča, ki
               opravi konkretna preiskovalna dejanja oziroma izvede določene dokaze. Po našem mnenju
               je to zadostna podlaga za to, da tudi parlamentarna preiskovalna komisija pridobi
               določene podatke, ki jih sicer varuje bančna tajnost, če za to obstaja upravičen
               razlog. Po našem mnenju bi bil namen predlagatelja dosežen, če bi predlagal določbo,
               da lahko te podatke poleg tožilstva, policije in sodišča pridobi tudi parlamentarna
               komisija po predhodni odredbi preiskovalnega sodnika. Mislim, da takemu predlogu ne
               bi mogel nihče nasprotovati. Toda predlagatelj ni predlagal tega, ampak naslednjo
               dikcijo: <q>"Podatke iz 214. člena mora banka razkriti, če je banka prejela državno
               pomoč ali pa je predmet ukrepov po Zakonu o ukrepih Republike Slovenije za krepitev
               stabilnosti bank in če podatke iz 214. člena tega zakona potrebuje Državni zbor,
               delovno telo Državnega zbora ali preiskovalna komisija Državnega zbora."</q> Prvi
               kriterij je, da je bila banka deležna državne pomoči. Ta kriterij je diskriminatoren.
               Recimo, če je neki funkcionar prejel podkupnino na račun pri zasebni banki, ki ni
               bila deležna državne pomoči, je ta podatek za ugotavljanje odgovornosti nosilcev
               političnih funkcij enako relevanten kot podatki o tem, kdo je podpisal kreditno
               pogodbo, ki morda sploh ni bila sporna. Skratka, ureditev naj velja za vse banke ali
               pa za nobeno; pod pogojem, da je pridobitev teh podatkov nujno potrebno za delo
               preiskovalne komisije. V nasprotnem primeru postavljamo banke, v katere vlagamo javna
               sredstva, v neenakopraven položaj, kar je nesprejemljivo, če smo banko prej
               podržavili in je zdaj državno podjetje. Na tej točki se v Združeni levici strinjamo s
               stališčem Vlade, da si predlagatelji napačno predstavljajo vzroke za nastanek bančne
               krize. Glede na to, kaj so zapisali v zahtevi za ustanovitev preiskovalne komisije,
               vidimo, da iščejo vzroke pri delovanju svojih ideoloških nasprotnikov, recimo ljudi,
               ki s komercialnimi bankami niso imeli nič; so si pa drznili podvomiti v razne
               neoliberalne mantre. Očitno je, da imajo predlagatelji zelo slab spomin oziroma bi
               radi s temi manevri dosegli, da bi javnost pozabila, kdo je vodil vlado in posredno
               tudi državne banke in državna podjetja v letih, ko je nastalo največ slabih terjatev.
               Če je kdo pozabil, največ slabih terjatev je nastalo med letoma 2004 in 2008, še
               posebej v zadnjih dveh letih prve vlade SDS, Desus, NSi, SLS. Vsi se zgražajo nad
               tajkunskimi prevzemi in krediti, ki so bili dani v ta namen. Deleži Republike
               Slovenije Kada in Soda se niso prodajali sami, ampak so jih prodajali tisti, ki so
               vodili vlado, Kad in Sod, to so pa med drugim tudi predlagatelji tega zakona. Ampak
               bistveni vzroki niso v dejanjih teh posameznikov, ampak v konstrukcijskih napakah
               evrskega območja in napačni makroekonomski politiki vlade. Dovolite mi daljši citat
               profesorja Prašnika iz Mladine, 20. februarja 2015, ki je to najbolj na kratko
               povedal. Citiram.<q>"K nastanku krize, ki je Slovenijo doslej stala približno 30 %
               potencialnega BDP, smo v veliki meri prispevali sami. Soustvarjali so jo avtonomni
               procesi na plitvem slovenskem finančnem trgu, te so sprožili nenadni dogodki, ki so
               privedli do spremembe obstoječih pravil igre. Dva taka dogodka sta ključna. Z vstopom
               v Evropsko unijo in območje evra so se zmanjšala državna tveganja, kar je spodbudilo
               velik priliv kapitala preko bančnega sistema. Temu je v letu 2005 sledila razglasitev
               politike hitrega izstopa države iz obeh ključnih skladov Sod in Kad, kar je
               pripeljalo do investicijske manije, ki je potekala predvsem preko zadolževanja
               podjetij. Ekonomist Kindleberger, ki proučuje nastajanje finančnih kriz v zadnjih 300
               letih, dokazuje, da takšne investicijske manije ne more zaustaviti moraliziranje ob
               pogoltnosti, pač pa le smotrno delovanje regulatorjev, kar se v našem primeru ni
               zgodilo. 45-odstotna rast kreditov v gradbeništvu na prehodu iz leta 2007 v 2008 je
               najboljši dokaz za to. Tako se je v letih 2004 do 2008 zadolževanje v sektorju
               nefinančnih podjetij v Sloveniji povečalo za kar 13 milijard. Okoli 60 % tega denarja
               je šlo za naložbe v osnovno dejavnost podjetij, preostalih 40 % pa za finančne
               naložbe in naložbe v nepremičnine. Od teh 40 % je šla tretjina, to je 1,7 milijarde,
               za nakup lastniških deležev v lastnem ali drugih podjetjih. Več kot petina podjetij,
               katerih lastniških deleži so bili predmet prodaje v letih 2004–2008, je danes v
               stečaju oziroma v postopku likvidacije; skoraj tretjina pa je že izbrisanih iz
               registra podjetij. V večini teh primerov je šlo za menedžerske odkupe podjetij in
               gradbeništvo."</q> Konec citata. Skratka, kdor misli, da bo s pregledovanjem kreditnih
               pogodb prišel do vzrokov te krize, se močno moti. Vzroki so v konstrukcijskih napakah
               evrskega območja in EU na sploh ter makroekonomski politiki takratne vlade. Vse drugo
               je metanje peska v oči in zavračanje lastne odgovornosti.</p>
               <p>Drugi kriterij je, da podatke potrebuje Državni zbor in delovno telo Državnega zbora
               ali preiskovalna komisija Državnega zbora. To je seveda preširoka opredelitev. Mi se
               strinjamo, da takšne podatke lahko pridobi preiskovalna komisija, seveda z dodatkom,
               da naj to predhodno odobri sodišče. Kaj pa pomeni, da bi dobili podatke v Državni
               zbor? To lahko pomeni samo, da jih dobijo vsi poslanci. Predstavljajte si, da nekdo
               na ta način ravna z vašimi osebnimi podatki; verjetno ne boste za. Dejansko mora biti
               izkazan pravni interes, neizogibnost razkritja teh podatkov; to pa je mogoče samo v
               okviru preiskovalne komisije po odredbi sodišča. Kar zadeva dostop delovnih teles, pa
               je stvar seveda jasna. Kdo vodi Komisijo za nadzor javnih financ? Največja
               opozicijska stranka. In kaj lepšega kot imeti bianko dovoljenje za brskanje po
               bančnih podatkih političnih nasprotnikov. Da se ne bomo narobe razumeli, za nas
               bančna tajnost ni neka absolutna svetinja. Absolutna bančna tajnost, ki velja v
               Švici, je izgovor za prikrivanje nepoštenega izvora premoženja. Bančno tajnost je
               treba obravnavati podobno kot davčno tajnost. Pooblaščene osebe morajo imeti vpogled
               v finančno premoženje. Vlada je v svojem mnenju omenila, da imajo centri za socialno
               delo vpogled v depozite prosilcev za denarno socialno pomoč. Nas to ne moti, pod
               pogojem, da teh pooblastil ne zlorabljajo za neupravičen nadzor in da cenzus ni
               postavljen tako nizko, da zaradi nekaj tisoč evrov prihrankov ne dobi socialne
               pomoči. Nas pa moti, da teh podatkov nima Finančna uprava. Finančna uprava ima
               podatek za vsak dohodek, ki izhaja iz dela. Nima pa podatkov o tem, koliko je
               posameznik zaslužil z obrestmi; te podatke banka posreduje samo svoji stranki in
               potem je od posameznika odvisno, ali bo oddal napoved za plačilo dohodnine. Na ta
               vidik bančne tajnosti ne opozarjajo slučajno, ampak zato, ker so se v medijih
               pojavile informacije, da naj bi se dohodke od kapitala, torej od dividend, obresti in
               prometa z vrednostnimi papirji, obdavčilo skupaj z dohodki od dela. Mi podpiramo to
               rešitev, ker ni pravično, da nek upokojenec, ki ima 400 evrov pokojnine, zasluži pa
               50 evrov dividend, plača 25-odstotni davek; torej enako kot menedžer, ki ima 10 tisoč
               evrov plače in letno zasluži morda še 10 tisoč evrov z vrednostnimi papirji. Mi smo
               to ureditev že imeli, dokler je ni pokojni dr. Bajuk odpravil s svojo reformo, vendar
               so takrat zavezanci sami oddajali informativne izračune dohodnine, torej je bilo od
               njihove poštenosti odvisno, ali so realno prijavili dohodke.</p>
               <p>Skratka, zaradi navedenega ne bomo podprli predloga zakona Poslanke skupine SDS.
               Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Stališče Poslanske skupine Nove Slovenije – krščanskih demokratov bo predstavil
               gospod Jernej Vrtovec.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi, spoštovani gospod državni sekretar!</p>
               <p>Za ureditev področja bančne tajnosti je treba v sodobnem času najti drugačen pristop,
               saj je staro razumevanje tega instituta preživelo. To je bilo sporočilo OECD na
               lanskoletnem zasedanju v Berlinu, ob podpisu meddržavnega sporazuma o avtomatični
               izmenjavi informacij o finančnih računih. Ta sporazum je že podpisala tudi naša
               država, torej Republika Slovenija. Namreč, pod bančno tajnostjo se v številnih
               državah skrivajo davčne utaje, kar pa nikakor ni in tudi nikoli ni bil namen
               instituta bančne tajnosti. Po nekaterih ocenah naj bi bile države Evropske unije
               zaradi davčnih utaj prikrajšane za okoli tisoč milijard evrov letno. To so številke,
               ki vsekakor narekujejo ustrezno ukrepanje na tem področju. Prav področje bančne
               tajnosti posega danes v obravnavani predlog dopolnitve Zakona o bančništvu. 215. člen
               Zakona o bančništvu ustrezno našteva situacije, kjer dolžnost varovanja zaupnih
               podatkov ne velja. Do zaupnih podatkov ima dostop Banka Slovenije oziroma drugi
               nadzorni organi v zvezi z upravljanjem funkcije nadzora. Nima pa takšnega dostopa
               Državni zbor oziroma njegova delovna telesa, vključno s preiskovalnimi komisijami, pa
               čeprav je nujno, da bi Državni zbor kot zakonodajno telo imel celovite informacije o
               delovanju bančnega sistema, saj lahko le na ta način sprejema ustrezno zakonodajo na
               področju bančništva. Dejstvo je, da Banka Slovenije v preteklosti svoje nadzorne
               funkcije nad bančnim sistemom ni opravljala oziroma jo je opravljala očitno
               nezadostno. S svojimi poročili je Banka Slovenije celo zavajala Državni zbor, da je
               bančni sistem trden in učinkovit. Glede na podatke, s katerimi je Državni zbor
               razpolagal, niti ni mogel pravočasno in ustrezno ukrepati, da ne bi prišlo do bančne
               luknje, s kakršno smo se soočili v preteklih letih. Končni račun za slabo in
               nezakonito upravljanje bank in neustrezno opravljeno nadzorno funkcijo s strani Banke
               Slovenije je bil izstavljen davkoplačevalcem, ki so za tako stanje najmanj krivi; ob
               tem, da po veljavni zakonodaji niti oni niti njihovi izvoljeni predstavniki v
               Državnem zboru nimajo pravice izvedeti, čigav zapitek plačujejo. In še več. V zadnjem
               času smo s strani državnega sekretarja na Ministrstvu za finance izvedeli za podatek,
               da so banke, kljub možnostim prenosa slabih terjatev na DUTB v svojih bilancah
               zadržale preko 4 milijarde evrov slabih terjatev. Torej zgodba o dokapitalizacijah
               bank še zdaleč ni končana. Samo vprašanje je, kdaj bomo davkoplačevalce obremenili z
               novimi dokapitalizacijami – ali bolje rečeno, z novimi donacijami našim državnim
               bankam. Za dobro in ustrezno zakonodajo na področju bančništva in za porabo
               davkoplačevalskega denarja je torej odgovoren Državni zbor. Kot zakonodajalec mora
               imeti dostop do vseh podatkov, ki so pomembni za sprejemanje ustrezne bančne
               zakonodaje. Kot rečeno, je nova obsežna bančna luknja že dejstvo. In ker s
               privatizacijo vseh bank v večinski državni lasti očitno ne mislimo začeti takoj, je
               očitno že pred vrati nova dokapitalizacija z davkoplačevalskim denarjem, ali bolje
               rečeno, nova donacija bankam. Zato je posebej pomembno, da ima Državni zbor, njegova
               delovna telesa in preiskovalne komisije tudi možnost dostopa do vseh podatkov, zlasti
               v tistih bankah, ki so že bile deležne dokapitalizacije s strani države. V zvezi s
               preiskavami glede odgovornosti za nastalo situacijo ima zakonske pristojnosti tudi
               Državni zbor, ki preko preiskovalnih komisij ugotavlja politično odgovornost
               vpletenih v nastanek bančne luknje. S strani predstavnika Specializiranega državnega
               tožilstva je bilo jasno povedano, da so bili številni krediti podeljeni prav po
               posredovanju politike oziroma politikov. Brez vseh potrebnih bančnih podatkov tudi
               preiskovalne komisije svojega dela ne morejo kakovostno in dobro opraviti.</p>
               <p>Zaradi vsega navedenega bomo poslanci Poslanske skupine Nove Slovenije – krščanski
               demokratov Predlog zakona o dopolnitvah Zakona o bančništvu z velikim veseljem tudi
               podprli. Najlepša hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Stališče Poslanske skupine Zavezništvo Alenke Bratušek bo predstavila gospa mag.
               Alenka Bratušek.</p>
            </sp>
            <sp who="SDZ7:BratušekAlenka">

               <speaker>MAG. ALENKA BRATUŠEK (PS ZaAB):</speaker>

               <p>Podpredsednica, kolegice in kolegi!</p>
               <p>Kot nekako veleva tradicija aktualnega sedmega sklica Državnega zbora, bomo tudi na
               tej 7. redni seji obravnavali predlog novele Zakona o bančništvu. Čeprav smo na
               prejšnji redni seji obravnavali Zakon o bančništvu, ki se je pripravljal kar nekaj
               mesecev, usklajeval z mnogimi deležniki in implementiral nekaj pomembnih rešitev, ki
               so bile v luči zadnje velike globalne finančne krize pripravljene na evropski ravni,
               imamo danes na mizi ponovno predlog sprememb in dopolnitev Zakona o bančništvu.
               Tokrat so te predloge pripravili v Poslanski skupini SDS in so seveda tudi
               pripravljeni v luči potreb Poslanske skupine SDS. In poglejmo sam predlog zakona, ki
               ga bomo danes obravnavali predvidoma štiri ure in pol. Novela predvideva spremembo
               enega samega člena in, spoštovane kolegice in kolegi, poslanske skupine ste
               napovedale 4 ure in pol porabe časa v Državnem zboru za en sam člen. Ponovno, kot že
               nekajkrat v tem državnem zboru, bomo govorili o tem, ali je banka oziroma hranilnica,
               ki je prejela državno pomoč, dolžna varovati bančno tajnost. Res sem že nekajkrat
               poudarila, pa vendarle, če se je vprašanje bančne tajnosti v tem parlamentu že
               večkrat skušalo urediti na način, da bi kar v zakonu določili, kdo lahko zahteva
               podatke in kdaj jih lahko dobi, poudarjam, take posebne obravnave bančne tajnosti ne
               pozna nobena meni znana država, pa čeprav so skoraj vse evropske države v zadnjih
               letih izdatno podprle svoje finančne in bančne sisteme. Med poskusi ureditve področja
               bančne tajnosti naj omenim Zakon o spremembah in dopolnitvah Zakona o dostopu do
               informacij javnega značaja. Novela Zakona o dostopu do informacij javnega značaja,
               ZDIJZ novela C, ki je bila uveljavljena v aprilu 2014, je kot bistvene rešitve
               opredelila na primer: krog zavezancev, in sicer so med zavezanci prvič tudi banke, ki
               so bile ali so deležne ukrepov po zakonu o pomoči bankam, če skrajšam; obseg
               informacij javnega značaja, in sicer tudi informacije iz kreditnih map, ki se bodo
               ali so se prenesle na tako imenovano slabo banko. Razprava, ki se je ob obravnavi
               novele odprla, je tekla predvsem v smeri odpiranja kreditnih map za javnost, ki so
               ostale na bankah, deležnih državne pomoči. Čeprav sta na neustreznost take rešitve
               opozarjala Banka Slovenije in Ministrstvo za finance, so bili pritiski nekaterih
               poslanskih skupin po odprtju kreditnih map veliki. Ampak na koncu je vseeno prevladal
               razum in ZDIJZ-C je odprla le kreditne mape tistih podjetij, ki so se prenesla na
               DUTB, in le v obsegu, za katerega je Banka Slovenije ocenila, da ne bo povzročal
               konkurenčne podrejenosti v razmerju do ostalih poslovnih subjektov. Čas volilne
               kampanje pa je razpravo, za katero je bilo aprila 2014 verjeti, da je zaključena,
               ponovno odprl. V zakonodajno proceduro je bil vložen poslanski zakon, s katerim se je
               banke, ki so bile deležne pomoči države, zavezalo k razkritju podatkov, ki so v
               celotnem mednarodnem okolju označeni kot bančna tajnost oziroma poslovna skrivnost.
               Takratna Poslanska skupina Pozitivne Slovenije in poslanci današnjega Zavezništva smo
               z razpravami v parlamentu ščitili položaj bank, ki smo jih nekaj mesecev pred tem
               sanirali z denarjem vseh davkoplačevalcev. Po našem trdnem prepričanju bi taka
               predlagana ureditev lahko prispevala k zlomu teh istih bank. Denar, ki smo ga
               namenili za njihovo sanacijo, pa bi bil nepovratno izgubljen. Ni odveč omemba, da smo
               bili kot poslanska skupina in posamezni poslanci takrat označeni tudi kot tajkuni in
               še marsikaj hujšega. Mnenje stroke, Banke Slovenije, ECB in ostalih je ostalo
               preslišano. Večina pa je sprejela zakon, ki ga je Ustavno sodišče v marcu 2015
               razveljavilo; odločilo, da je protiustaven. Danes naj bi isto rešitev uzakonili,
               protiustavno rešitev še enkrat. Ali ni to malo narobe svet?</p>
               <p>V Zavezništvu menimo, da lahko različna delovna telesa in poslanci pridobijo vse
               podatke, ki jih pri svojem delu potrebujemo. V primeru, ko gre za preiskovalne
               komisije, pa zahtevane podatke lahko pridobimo tudi preko sodišč. Zaradi tega vsega,
               kar sem povedala, in predvsem zato, ker je zakon že enkrat bil ocenjen za
               protiustaven, v Poslanski skupini Zavezništva tega zakona ne bomo podprli. Hvala.
           </p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Stališče Poslanske skupine Stranke modernega centra bo predstavil mag. Dušan Verbič.
           </p>
            </sp>
            <sp who="SDZ7:VerbičDušan">

               <speaker>MAG. DUŠAN VERBIČ (PS SMC):</speaker>

               <p>Spoštovana podpredsednica, hvala za besedo. Poslanke in poslanci, državni sekretar,
               lep pozdrav!</p>
               <p>Poslanska skupina Stranke modernega centra ugotavlja, da je predlagatelj Zakona o
               dopolnitvi Zakona o bančništvu, z oznako ZBan-1, z isto vsebino že vložil v Državni
               zbor v decembru 2013, ki pa je bil zavrnjen. Takoj se postavi vprašanje, ali se je v
               tem umestnem času kaj zgodilo, da imamo pred seboj identični predlog. Kot prvo. Lahko
               ugotovimo, da se je aktivirala aktivnost za odkrivanje storilcev, ki so povzročili
               tako imenovano bančno luknjo, preko organov pregona. Banke Slovenije, Družbe za
               upravljanje terjatev bank; skladno s koalicijsko pogodbo. Kot drugo, Državni zbor je
               pred kratkim sprejel Zakon o bančništvu, z oznako ZBan-2, ki bo stopil v veljavo v
               začetku naslednjega meseca, se pravi meseca maja. Predmetno področje bo dovolj dobro
               urejeno in omogoča organom pregona dobro osnovo za preprečevanje in pregon vseh, ki
               bi zlorabili svoj položaj v banki. Kot tretje. Zavedati se moramo, da kakršnikoli
               dostop do zaupnih podatkov banke, ki je tudi upravičeno, znižuje zaupanje v bančni
               sistem; in to tudi tistim bankam, in te so v večini v Republiki Sloveniji, ki imajo
               privatne lastnike.</p>
               <p>Predlog zakona predlagatelja določa, da dolžnost varovanja zaupnih podatkov iz 215.
               člena tega zakona ne velja, če je banka prejela državno pomoč ali pa je predmet
               ukrepov po Zakonu o ukrepih Republike Slovenije za krepitev stabilnosti bank. In te
               podatke potrebujejo Državni zbor, delovno telo Državnega zbora ali preiskovalna
               komisija Državnega zbora. Predlagana dopolnitev 215. člena Zakona o bančništvu, z
               oznako 1, je nesprejemljiva tudi iz razloga, ker je naznanitev kaznivega dejanja in
               vložitev ovadbe pri pristojnih organih pravica in dolžnost vsakega posameznika, torej
               tudi poslancev, da v primeru, če izvejo za okoliščine, ki lahko pomenijo razloge za
               sum storitve kaznivega dejanja, vložijo ovadbo pri pristojnih organih pregona. Za
               vložitev ovadbe zadošča, da prijavitelj izkaže razloge za sum storitve kaznivega
               dejanja, pristojni organi pa v nadaljevanju z upoštevanje procesnih pravil in
               preiskovalnih pristojnosti ugotavljajo ali so ti razlogi utemeljeni ali ne. Tako ni
               mogoče pritrditi stališču, da je za delo preiskovalnih komisij Državnega zbora
               Republike Slovenije nujno razkritje zaupnih podatkov, da bi se lahko preverile
               okoliščine glede domnevnih kaznivih dejanj nosilcev javnih pooblastil. Vsekakor pa
               ima preiskovalna komisija že zakonske podlage, da dobi podatke preko sodišča in le za
               namene preiskave. Da bi sami poslanci imeli dostop do vseh kreditnih pogodb, pa je
               sporno. S temi podatki naj ravnajo ustrezne institucije, kot so organi pregona,
               policija, tožilstvo in Nacionalni preiskovalni urad.</p>
               <p>Kot že omenjeno, bo Zakon o bančništvu-2, ki stopi v veljavo v začetku naslednjega
               meseca, določil dolžnost varovanja zaupnih podatkov v svojem 126. členu zakona. Tako
               se v tretji točki tega člena Zakona o bančništvu-2 določa, da mora banka posredovati
               zaupne podatke, če te podatke pisno zahteva Komisija za preprečevanje korupcije ali
               če jih zaradi izvedbe predkazenskega ali kazenskega postopka pisno zahteva sodišče,
               državno tožilstvo ali policija, razen v primerih ko za posredovanje zaupnih podatkov
               zakon izrecno določa odredbo preiskovalnega sodnika. Tako Zakon o bančništvu-2 v
               tretji točki 126. člena uzakonja obseg dostopa do zaupnih podatkov na način, da se
               organom odkrivanja in pregona vedno zagotovi njihova neposredna in hitra pridobitev.
               Ta člen ne nudi podlage za zahtevo po posredovanju podatkov, če drug zakon za
               posamezen podatek izrecno zahteva odredbo preiskovalnega sodnika.</p>
               <p>Je pa treba poudariti, da že obstoječi, danes še veljavni, Zakon o bančništvu v
               četrti a točki 215. člena od konca leta 2013 določa zakonsko izboljšavo glede pregona
               kaznivih dejanj na področju bančništva, ki je bila dodana z namenom, da se organom
               odkrivanja in pregona omogoči še učinkovitejše izvajanje njihove pristojnosti, ki se
               nanašajo na pregon kaznivih dejanj, storjenih na področju bančnega poslovanja.</p>
               <p>Zakon o bančništvu-1L pa je tudi podaljšal splošni zastaralni rok glede kazenske in
               odškodninske odgovornosti, povezani z opravljanjem funkcije članov organa vodenja ali
               nadzora banke, na njihov štirikratnik. Izrednim upravam banke pa se je naložila
               obveznost, da morajo nemudoma obvestiti Banko Slovenije, Komisijo za preprečevanje
               korupcije ter organe odkrivanja in pregona v vseh ugotovljenih sumih koruptivnih in
               kaznivih dejanj, ki so jih v okviru svojega dela zaznale ali so bile o njih
               obveščene.</p>
               <p>Na podlagi navedene obrazložitve bomo v Stranki modernega centra glasovali proti
               Predlogu zakona o dopolnitvi Zakona o bančništvu z oznako ZBan-1, ki ga nadomeščamo v
               naslednjem mesecu, kot prej omenjeno, z Zakonom o bančništvu-2. Prav tako smo mnenja,
               da bi sprejetje te spremembe zmanjšalo zaupanje v bančni sistem. Dostop do podatkov
               pa morajo imeti organi pregona, sodišče in Komisija za preprečevanje korupcije, ki
               preiskujejo s tem v zvezi kazniva dejanja in posledično zahtevajo materialno in
               odškodninsko odgovornost v bankah z državno lastnino. Hvala lepa.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Stališče Poslanske skupine Slovenske demokratske stranke bo predstavila gospa Suzana
               Lep Šimenko.</p>
            </sp>
            <sp who="SDZ7:LepŠimenkoSuzana">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoča. Spoštovane poslanke in spoštovani poslanci, spoštovani
               državni sekretar!</p>
               <p>Sanacija slovenskega bančnega sistema nas je do sedaj stala že več kot 5 milijard
               evrov, pri čemer pa ta številka najverjetneje še ni dokončna, saj imamo slabih
               kreditov v slovenskih bankah še zmeraj oziroma ponovno več kot 4 milijarde evrov.
               Razlogi, da je do druge sanacije bančnega sistema prišlo, so zlasti v podeljevanju
               kreditov po prijateljskih linijah po nizkih obrestnih merah z neustreznim
               zavarovanjem. Eden izmed razlogov za zadnjo sanacijo naših bank pa zagotovo tiči tudi
               v pomanjkljivi zakonodaji, ki ureja nadzor nad delovanjem bančnega sistema. Sprejetje
               ustrezne zakonodaje, ki bo omogočala učinkovit nadzor, pa je naloga in odgovornost
               Državnega zbora. Da bi poslanke in poslanci lahko sprejeli ustrezno zakonodajo,
               moramo biti predhodno seznanjeni z ustreznimi podatki in informacijami, vendar pa je
               večina podatkov in informacij, ki se nanašajo na delovanje bančnega sistema,
               označenih z oznako bančna tajnost in je kot taka poslankam in poslancem nedostopna.
               Razumljivo je, da je bančna tajnost temelj poslovanja med bankami in njihovimi
               komitenti in da je pomembna za zaupanje komitentov, vendar mora imeti tudi institut
               bančne tajnosti ustrezne varovalke, ki onemogočajo zlorabe. Po veljavni zakonodaji
               bančna tajnost onemogoča pristojnim institucijam učinkovit nadzor nad stanjem v
               bančnem sistemu in se kot taka tudi pogosto izkorišča kot izgovor za prikrivanje
               napačnih odločitev vodstev bank. V preteklosti je Državni zbor Republike Slovenije od
               Banke Slovenije že zahteval določene podatke o stanju v bančnem sistemu, vendar se iz
               teh podatkov nikoli ni dalo ugotoviti odgovornosti Banke Slovenije kot tudi
               odgovornosti članov nadzornih svetov in članov uprav bank, ki so podpisovali in
               dajali kredite brez ustreznih zavarovanj. Po 152. členu Ustave Republike Slovenije je
               Banka Slovenije v svojem delovanju samostojna, vendar pa odgovarja neposredno
               Državnemu zboru. V komentarju Ustave je v 152. členu v dvanajstem odstavku zapisano:
               <q>"Parlament mora imeti možnost, da redno analizira in kontrolira izvajanje denarne
               politike. Guverner centralne banke mora biti vedno pripravljen, da daje pojasnila
               parlamentu in ga informira o vseh zadevah s področja denarne politike."</q> Eno je torej
               samostojnost Banke Slovenije v svojem delovanju, drugo pa je neposredna odgovornost
               Banke Slovenije Državnemu zboru.</p>
               <p>Glavni razlog za sprejetje tega zakona je potrebna sprememba opredelitve bančne
               tajnosti, ki bo omogočila ugotovitev odgovornosti za stanje v bančnem sistemu. S tem
               se bo lahko ugotovilo, kdo je odgovoren za potrebno sanacijo bančnega sistema v
               višini 5 milijard evrov, kdo je odgovoren za vse napake in napačne odločitve vodstev
               slovenskih bank in nezadosten nadzor regulatorja Banke Slovenije. Osnovna cilja
               predlaganega zakona sta torej, prvi, pridobiti ustrezne podatke, ki bodo Državnemu
               zboru omogočili sprejetje učinkovite bančne zakonodaje, s katero se bo preprečilo
               izvajanje nepravilnosti v slovenskem bančnem sistemu, in drugi, razkritje
               odgovornosti tistih, ki so sodelovali v podeljevanju kreditov brez ustreznih jamstev,
               vendar le primerih, če je banka prejela državno pomoč ali pa je predmet ukrepov po
               Zakonu o ukrepih Republike Slovenije za krepitev stabilnosti bank. S predlagano
               rešitvijo bodo bančni podatki, ki so bili do sedaj zaupni, dostopni za potrebe dela
               Državnega zbora ter delovnih teles in preiskovalnih komisij, ki delujejo znotraj
               Državnega zbora, seveda le v primeru, da se ti bančni podatki nanašajo na banko, ki
               je prejela državno pomoč. S tem se bo Državnemu zboru Republike Slovenije, ki
               sprejema pomembne odločitve v zvezi z reševanjem težav v bančnem sistemu dala
               možnost, da pridobi ustrezne podatke in ugotovi, kdo je odgovoren za nastalo stanje
               in predvsem da sprejme ustrezno zakonodajo, ki bo v prihodnje učinkovito preprečevala
               nepravilnosti in neučinkovitosti v delovanju slovenskega bančnega sistema.</p>
               <p>V Poslanski skupini Slovenske demokratske stranke nenehno opozarjamo na sporna
               dogajanja v bančnem sistemu in si prizadevamo, da bi se morebitne nepravilnosti
               razčistile in ustrezno sankcionirale. Zato bomo predlagano spremembo seveda podprli.
               Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Stališče Poslanske skupine Demokratične stranke upokojencev bo predstavil gospod Uroš
               Prikl.</p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Hvala lepa, spoštovana podpredsednica. Spoštovani kolegi in spoštovane kolegice!</p>
               <p>Dovolite, da vam na kratko predstavim stališče Poslanske skupine Desus k Predlogu
               zakona o dopolnitvi Zakona o bančništvu.</p>
               <p>V naši poslanski skupini Predloga zakona o dopolnitvi Zakona o bančništvu ne bomo
               podprli, saj bi po našem mnenju predlagano razkritje pomenilo nesorazmeren poseg v
               bančno tajnost. Zakaj se v Poslanski skupini Desus ne strinjamo s posegom v bančno
               tajnost s strani Državnega zbora? V 45. členu Poslovnika Državnega zbora je glede
               pridobivanja podatkov izrecno določeno, da lahko delovno telo v okviru svojega
               delovnega področja zahteva pojasnila in podatke od vlade in drugih državnih organov,
               javnih zavodov, javnih podjetij in javnih skladov, katerih ustanoviteljica je država.
               Iz tega izhaja, da se lahko podatki zahtevajo le od javnih subjektov, nikakor pa ne
               od zasebnih subjektov, kar banke vsekakor tudi so. Glede omogočanja dostopa do
               zaupnih podatkov s strani preiskovalne komisije Državnega zbora pa velja opomniti na
               Zakon o parlamentarni preiskavi, v katerem je določeno, da se parlamentarna preiskava
               glede najbolj občutljivih področjih izvaja preko sodišča, ki opravi konkretna
               preiskovalna dejanja oziroma izvede določene dokaze. Poleg tega predlog zakona ni
               napisan najboljše. V naši poslanski skupini opozarjamo, da predlog ne vsebuje vseh
               zahtevanih sestavin, kot izhaja iz 115. člena Poslovnika Državnega zbora. V delu, ki
               se nanaša na prikaz ureditve v najmanj treh pravnih sistemih držav članic EU, je
               predlagatelj po našem mnenju zgrešil, saj za Španijo, Ciper in Grčijo prikazuje
               ureditev glede delitve bremen zaradi dokapitalizacije bank in ne ravnanja z zaupnimi
               bančnimi podatki. Seveda navaja pravno ureditev Avstrije glede ravnanja z zaupnimi
               bančnimi podatki, a ugotovi le, da so izjeme glede varovanja bančne tajnosti določene
               v drugem odstavku 38. člena Zakona o bančništvu, ne pa, kakšne so te izjeme, še manj
               pa, ali je ureditev v Republiki Avstriji podobna tisti, ki jo predlaga sam.</p>
               <p>Tudi v Poslanski skupini Desus si želimo, da zgodba o bančni luknji kar se da hitro
               dobi epilog, sodni epilog, in da tisti, ki so se pri tem pravno pregrešili, če bo to
               seveda dokazano, za svoja početja tudi odgovarjajo. Prepričani smo, da je treba
               definirati vzroke za nastanek bančne luknje, da se v prihodnosti to ali pa karkoli
               podobnega ne bo nikdar in nikoli več ponovilo. Nujno pa je tudi opredeliti
               odgovornost za večmilijardno dokapitalizacijo ali, če hočete, škodo. Zato smo
               vztrajali, da je vse to treba zapisati v koalicijsko pogodbo. In to smo tudi
               zapisali. Opredelitev odgovornosti za škodo, ki hromi našo državo, je navsezadnje
               ključna za ponovno vzpostavitev zaupanja v finančne institucije, njihove nadzorne
               organe in ne nazadnje tudi v institut pravne države, kar vedno znova ponavljamo.
               Vendar pa morajo to nalogo primarno opraviti za to pristojni organi in institucije.</p>
               <p>V zadnjih letih smo na javnofinančnem področju žal priča močnemu, po našem mnenju
               premočnemu zategovanju pasov. Neodgovorno ravnanje bank je namreč ustvarilo spiralo
               zadolževanja, ki se je ne bo mogoče rešiti še kar nekaj časa. Vendar pa pridobitev
               zaupnih podatkov kot takšna ne bo pripomogla k izboljševanju situacije. Razkritje
               zaupnih podatkov in posameznih komitentov bank bi tako pomenilo po našem mnenju
               nesorazmeren poseg v bančno tajnost. Zaupni bančni podatki so poslovna skrivnost
               banke in komitenta, saj gre za občutljive podatke za poslovne subjekte, še zlasti pa
               za fizične osebe. Bančna tajnost prispeva k zaupanju komitenta, da bo banka varovala
               podatke o njegovem premoženjskem stanju, takšno zaupanje pa prispeva ne nazadnje ali
               pa predvsem k večji stabilnosti bančnega sistema.</p>
               <p>Kolegice in kolegi! Zadnja stvar, ki si jo v Poslanski skupini Desus želimo, je, da
               bi iskanje odgovornih pripeljalo še do enega kroga političnih obračunavanj, kazanja s
               prstom na druge, ki so jih mediji že itak vsakodnevno polni. Raje se fokusirajmo na
               prihodnost, na to, kako bomo barko peljali naprej, ne pa stopicali na mestu ali celo
               vozili vzvratno. Še enkrat, o odgovornosti tistih, ki so podeljevali slabe kredite,
               pa naj odločijo pristojni organi, ki jim ne bo mogoče očitati odvisnosti,
               pristranskosti, odvisnosti od naslednjih volitev in zganjanja populizma za ceno
               resnice. In ti pristojni organi bodo imeli na voljo vse potrebne podatke.</p>
               <p>Zaradi naštetega v Poslanski skupini Desus predloga zakona ne bomo podprli. Hvala
               lepa.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Stališče Poslanske skupine Socialnih demokratov bo predstavil gospod Janko Veber.
           </p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem tudi v imenu Poslanske skupine Socialnih
               demokratov!</p>
               <p>V samem uvodu naj povem, da je obravnava Predloga zakona o dopolnitvi Zakona o
               bančništvu, ki ga je vložila v zakonodajni postopek skupina poslancev, s
               prvopodpisanim Jožetom Tankom, brezpredmetna. Gre za dejstvo, da je Državni zbor
               konec marca sprejel nov zakon o bančništvu, spremembe, katerim smo priča danes, pa se
               nanašajo na star zakon, torej na zakon, ki s sprejetjem novega nima več veljave. Zato
               je današnja razprava o tem predlogu brezpredmetna. Odgovor na to, zakaj razpravljamo
               o tem zakonu, zagotovo najbolj pozna prvopodpisani gospod Jože Tanko, ki bo lahko
               povedal, ali gre za napako ali pa tudi za zavestno vztrajanje, da razpravljamo štiri
               ure in 30 minut o zakonu, ki je brezpredmeten. Veliko bolje bi bilo, da 4 ure in 30
               minut opravimo na jutrišnji seji, ko bomo razpravljali o ustanovitvi komisije, ki naj
               bi opravila zelo zahtevno delo, ki se nanaša na poslovanje bank in politično
               odgovornost vseh vpleten za bančno luknjo v Sloveniji. Torej 4 ure in 30 minut imamo
               jutri v ta namen na razpolago. V tem trenutku bi samo spomnil na izkušnjo, ki jo je
               na tem področju imela islandska država. V Islandiji so uspešno detektirali krivce za
               propad bančnega sistema. Posebna preiskovalna komisija, ki jo je ustanovil parlament,
               je primer, iz katerega se gotovo velja učiti tudi v Sloveniji. Namesto političnih
               potez se je omenjena komisija preiskave lotila celostno in sistemsko in oblikovala
               delovne skupine po posameznih strokovnih področjih, ki so rezultirale s sporočilom,
               na podlagi katerega je islandski parlament sprejel resolucijo, preko katere je potem
               tudi naložil ukrepe, ki so šli v smer spremembe ustave, spremembe zakonov in tudi
               poslovnika parlamenta, da se nikoli več v zgodovini Islandije ne more zgoditi takšna
               finančna manipulacija in propad bančnega sistema, kot se jim je zgodil. To je prava
               pot, in prav je, da danes ne razpravljamo o zakonu, ki je brezpredmeten, in da to
               razpravo opravimo jutri v okviru točke o ustanovitvi preiskovalne komisije.</p>
               <p>V Poslanski skupini Socialnih demokratov lahko mirno povemo, da bomo, če bo prišlo do
               glasovanja, glasovali proti temu zakonu, ker je brezpredmeten, vendar upam, da bo
               vmes prišel tudi kakšen postopkovni predlog v to smer, da pravzaprav te razprave
               sploh ne bomo opravili. Hvala za pozornost.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev.</p>
               <p>Besedo ima najprej predstavnik predlagateljev mag. Marko Pogačnik.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za dano besedo.</p>
               <p>Kot predlagatelj bi šel malo skozi stališča, ki so jih navedle posamezne poslanske
               skupine. Bi se pa dotaknil zdaj stališča Socialnih demokratov, ki se sklicujejo, da
               je predlog, ki ga obravnavamo danes, to pomeni dopolnitev ZBan-1, da je
               brezpredmeten. Spoštovani kolega Veber, ZBan-2 je bil v Državnem zboru sprejet 27. 3.
               2015. Po Uradnem listu bo ta zakon začel veljati v roku 30 dni. Mi smo ta zakon, ki
               smo ga vložili, vložili takrat, ko je veljaven ZBan-1, in se ne moremo sklicevati na
               ZBan-2, ki sploh še ni v veljavnosti. Tako da jaz mislim, da je to vaše stališče
               napačno. Bi ga pa lahko verjetno dodatno tolmačila tudi Zakonodajno-pravna služba
               Državnega zbora. Toliko o tem.</p>
               <p>Jaz bi na kratko še enkrat rad predstavil razloge, zakaj se je Slovenska demokratska
               stranka ponovno odločila, da predlaga ta zakon. V Slovenski demokratski stranki smo
               prepričani, da bi bil ta zakon smiseln in pošten predvsem do davkoplačevalcev. Pošten
               bi bil do davkoplačevalcev iz več razlogov. Večkrat smo ponovili, da smo slovenski
               davkoplačevalci že drugič sanirali bančni sistem. Smo edina izmed tranzicijskih
               držav, ki je to naredila že dvakrat. In glede na stanje v slovenskem bančnem sistemu,
               ne izključujemo možnosti, da bomo morali davkoplačevalci tudi tretjič sanirati bančni
               sistem. Sploh glede na podatke, ki jih je pred časom povedal državni sekretar, in
               sicer glede na odstotek slabih kreditov, ki so še vedno prisotni v slovenskih bankah
               v državnem lastništvu. Omenjeni zakon ne razkriva neke bančne tajnosti vse povprek in
               ne govorimo o pravnih ali zasebnih subjektih, ampak smo jasno definirali, da zakon
               razkriva odgovornost tistih, ki so sodelovali v podeljevanju kreditov brez ustreznih
               jamstev v primerih, če je banka prejela državno pomoč ali če je predmet ukrepov po
               Zakonu o ukrepih Republike Slovenije za krepitev stabilnosti bank. In gre tukaj za
               pomembno razliko, kot jo nekatere poslanske skupine v svojih stališčih poskušajo
               interpretirati oziroma prikazati pred javnostjo. Dejstvo je, da tudi v primeru, da bi
               bil ta naš predlog zakona izglasovan, bi še vedno Državni zbor ali organ Državnega
               zbora moral s temi podatki razpolagati kot z zaupnimi, in ne bi šlo vse povprek za
               razkrivanje določenih informacij. Večkrat je bila omenjena tudi preiskovalna
               komisija, zakaj to vlagam, kajti po Zakonu o parlamentarni preiskavi ima
               parlamentarna komisija možnost dostopa do tega podatka. Povedal vam bom iz lastnih
               izkušenj, kajti parlamentarno komisijo za razkritje bančnih nepravilnosti v prejšnjem
               mandatu sem vodil sam. Mi smo kot soglasno odločitev zahtevali od bank določene
               podatke. Banke so nam te podatke zavrnile. To še ni bilo ne vem kakšno presenečenje.
               Poskušali smo do podatkov priti preko sodišča, ampak tudi sodišče nam je zavrnilo
               dostop do teh podatkov. Ampak kaj več o tem pa o teh podrobnostih, mislim, da bo čas
               v petek, ko bomo obravnavali predlog ponovno Slovenske demokratske stranke za
               ustanovitev parlamentarne preiskave za raziskavo nepravilnosti v bančništvu.</p>
               <p>V Slovenski demokratski stranki smo na eni strani presenečeni, na drugi strani pa
               ne, da predvsem stranke tako imenovanega levega političnega pola na vsak način
               poskušate te naše zakone zavrniti. Kje so zdaj ti razlogi, da stranke levega
               političnega pola na tak način ščitite banke, verjetno najbolj veste sami. In zanimiva
               je bila tudi izvaja predsednika, ki je vodil vlado v obdobju 2008–2011, da ste
               podcenjevali stanje v slovenskem bančnem sistemu in na nek način s tem tudi prevzeli
               odgovornost za 5-milijardno sanacijo bančnega sistema. Osebno sem prepričan, če bi se
               takratna vlada Boruta Pahorja in tedanja koalicija začela ta bančni sistem reševati v
               svojem mandatu, da bi bil efekt na davkoplačevalce bistveno manjši, kot je bilo 5
               milijard evrov, in da verjetno še marsikatero slovensko podjetje ne bi šlo v stečaj
               ali prisilno poravnavo.</p>
               <p>Stališče Združene levice je bilo sila zanimivo. Govorili so, da je bilo največ
               slabih terjatev ustvarjenih v obdobju 2004–2008. Te interpretacije Združene levice ne
               bi pričakoval, kajti vemo, da je takrat vlado vodila naša stranka oziroma naš
               predsednik gospod Janez Janša. Po vseh dosedanjih kazalcih in pa rezultatih je bila
               to najbolj učinkovita vlada v zgodovini Republike Slovenije in je bila tudi edina
               vlada, ki ni predčasno odstopila. In če bi bilo temu tako, potem res ne vidim
               razloga, zakaj bi v Slovenski demokratski stranki predlagali razkritje bančnih
               podatkov. Bi se verjetno mi upirali, ne pa vi. Zdaj pa je situacija obratna.</p>
               <p>Govora je bilo tudi o vplivu Kada in Soda. Kad in Sod nista imela vpliva na
               podeljevanje bančnih kreditov. Kad in Sod sta svoje premoženje prodajala zaradi
               svojih obveznosti in nismo imeli nobenega vpliva na banke oziroma še manj pa na
               podeljevanje teh kreditov. In jaz kot nekdanji direktor Soda to interpretacijo s
               strani Združene levice absolutno zavračam. Omenil sem že, da je sodišče preiskovalni
               komisiji zavrnilo dostop do teh podatkov. Prepričan sem, da zaupni dokument ostane
               zaupni in da tudi v primeru, da bi bil izglasovan ta zakon, bi organi Državnega
               zbora, ki bi razpolagali s temi podatki, morali razpolagati še vedno zaupno.</p>
               <p>Omenjeno je bilo tudi glede obresti, mislim, da glede Fursa. Združeni levici je treba
               povedati, da v Sloveniji velja zakon, da imetniki depozitov, ki dobijo več kot tisoč
               evrov obresti, v Sloveniji ali v državah Evropske unije na to morajo plačati davek.
               Zanimiva je bila predstavitev stališč in pa branjenje zaupnih informacij s strani
               Stranke modernega centra. Spoštovani kolega Verbič, vi ste izjavili, da je Slovenska
               demokratska stranka ta predlog zakona vložila že konec leta 2013 in da ne vidite
               nekih sprememb v tem obdobju do danes, ki bi terjale, da se ta zakon ponovno vloži.
               Mi smo že takrat obžalovali, da se je tedanja koalicija pod vodstvom Alenke Bratušek
               odločila, da se ta zakon zavrne, vendar sem osebno mnenja, da so se stvari od konca
               leta 2013 do danes spremenile. V parlament je prišla stranka, ki ima danes 36
               poslancev, Stranka Mira Cerarja, ki se sedaj imenuje Stranka modernega centra. Vi ste
               pred volitvami in še vedno razpravljate in govorite o tem, da ste za razkritje in
               ugotovitev vzrokov za bančno luknjo, da ste etični in moralni, da se zavzemate za
               transparentnost. Mislim, da je to velika razlika od konca leta 2013, in sem bil
               prepričan, da boste sledili temu našemu predlogu, predvsem glede na vaš program in
               vaše besede, ki jih velikokrat izražate v javnosti. Predvsem pa se mi zdi tudi
               pošteno do davkoplačevalcev, da na nek način izvedo, zaradi česa so vložili teh 5
               milijard evrov oziroma koga od privatnih lastnikov smo reševali na račun
               davkoplačevalcev. Treba je poudariti, da sta se dve manjši privatni banki reševali
               poleti 2013 z instrumentom kontrolirane likvidacije. S pomočjo davkoplačevalskega
               denarja sta se ti dve banki reševali. To pomeni, reševali smo zasebne lastnike. In v
               primeru, da država ne bi nastopila, bi ti dve banki zgrmeli v stečaj. Kakšne bi bile
               posledice, si ne bi upal govoriti, in ali je bila ta odločitev s kontrolirano
               likvidacijo ustrezna ali ne. Če tehtaš po osebnem mnenju, se mi zdi, da bi verjetno
               vsak stečaj banke lahko povzročil domino plaz, sploh v tistem obdobju, ko je bilo
               zelo veliko nezaupanje v slovenski bančni sistem. Vendar s tem posegom je država
               rešila tudi vse imetnike depozitov nad 100 tisoč evrov. Kajti v primeru stečaja bi
               fizične osebe, imetniki depozitov in premoženja nad 100 tisoč evrov sredstva
               izgubili. In izključno iz tega razloga smo v Slovenski demokratski stranki
               prepričani, da bi bilo pošteno, da davkoplačevalci vedo, koga so reševali s tem
               manevrom. Zadnje čase se dogaja, da vehementno zavračate to zadevo. Se strinjam,
               bančna tajnost mora biti, to je tudi bistveni predpogoj za zaupanje v bančni sistem,
               in mi s tem predlogom zakona niti z eno črko ne posegamo v zasebne banke. Posegamo pa
               v banke, ki so bile predmet reševanja z davkoplačevalskim denarjem. In, spoštovani,
               te banke, ki so se reševale z davkoplačevalskim denarjem, so danes v 100-odstotnem
               lastništvu Republike Slovenije.</p>
               <p>V stališču Desusa smo slišali, naj pozabimo to bančno luknjo in se raje fokusirajmo
               naprej. Spoštovani poslanke in poslanci Desusa, če bi temu res bilo tako, kot vi
               pravite, raje se fokusirajmo naprej, potem sem prepričan, da v tem tednu ne bi bila
               že druga redna seja Državnega zbora, kjer opozicija predlaga več zakonov kot
               koalicija. In to se nikdar in nikoli še ni zgodilo. Dejstvo te vlade Mira Cerarja in
               koalicije Socialnih demokratov in Desusa je, da govorite eno, delate drugo. Danes je
               prva obravnava, lahko daste še kakšen svoj predlog vsi poslanke in poslanci, da se ta
               zakon, če vas kaj moti, na določenih segmentih še popravi. Možnosti so. Vendar sem
               prepričan, da bomo priča ponovno temu, da boste ta predlog vehementno zavrnili. In to
               se dogaja zdaj že kar nekaj časa. Področje bančništva je pač za politične stranke
               levice nedotakljivo.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jožef Horvat.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala za besedo, gospod podpredsednik. Spoštovani državni sekretar gospod Dragonja,
               drage kolegice in kolegi!</p>
               <p>Oprostite nekoliko drugačnemu uvodu, morda sem še vedno pod vtisom včerajšnjih
               razgovorov z gospodom generalom Dallairom. Morda tudi nekateri kolegice in kolegi. To
               je kanadski humanitarec, upokojeni kanadski senator, tudi pisatelj, predvsem pa je
               bil vodja misije v Ruandi, misije Organizacije Združenih narodov v času 100- dnevnega
               genocida leta 1993 in 1994, ko so poklali približno milijon 100 tisoč ljudi in
               razgnali okrog 2 milijona ljudi. Sam pa je zaslužen, da je rešil okrog 32 tisoč
               življenj. Govorimo o genocidu in govorimo o mednarodni skupnosti in tudi državi
               Sloveniji, ki vedno po vsakem genocidu, po vsaki vojni reče: Nikoli več. Zakaj takšen
               uvod? Ker želim potegniti paralelo z bančno luknjo, ki je nastala in je nastajala v
               državnih bankah v Republiki Sloveniji. Nas parlamentarcev so polna usta, ko pravimo,
               nikoli več se ne sme zgoditi. Seveda, tu se na tej točki gotovo vsi strinjamo. Kaj pa
               bomo za to naredili?! Bil sem član v prejšnjem mandatu parlamentarne preiskovalne
               komisije, ki je želela ugotoviti, kdo je kriv za nastanek bančne luknje oziroma, kot
               večkrat pravim, želela poiskati imena in priimke vrtalcev bančne luknje. Nismo
               uspeli, ker prav v imenu bančne tajnosti nismo dobili prav nobenih podatkov. Še več.
               Nekdanji viceguverner Banke Slovenije, sedanji šef ene od filial Nove Ljubljanske
               banke v tujini nam je parlamentarcem povedal, da nimamo prav, da smo neumneži in da
               je naš pristop povsem napačen, da je vendarle ta bančna luknja, ki se je zgodila,
               pravzaprav naravna katastrofa. In zdaj, gospe in gospodje, na nek način sem vesel, da
               se je bančni nadzor začel krepiti tudi na nivoju evropskih institucij. Jaz se spomnim
               septembra 2012, ko je Evropski parlament na plenarnem zasedanju sprejel resolucijo
               nadzora nad bankami, to je bil pravzaprav nek temelj bančne unije. Kot veste,
               lanskega 4. novembra je začel delovati nadzorni mehanizem v okviru bančne unije.
               Evropski parlament je bil takrat kritičen in poslanci so povedali, da je resolucija o
               nadzoru nad bankami problematična, ker predvideva vlogo Evropskega parlamenta zgolj v
               neki posvetovalni vlogi. Kasneje so se rešitve izboljšale prav v tem smislu, ker se
               je postavljala zahteva, da mora nadzor nad bankami imeti demokratično verodostojnost.
               Jaz sem vesel, da ta koalicija večkrat govori, da moramo državi Sloveniji povrniti
               verodostojnost. In ta ideja, ki jo je zdaj odprla Poslanka skupina Slovenske
               demokratske stranke, je gotovo dobra ideja za razpravo. Ali so te rešitve, ki so ta
               trenutek predlagane, optimalne, jaz ne vem. Ampak za to je čas v drugi obravnavi na
               Odboru za finance, ko bi, če bi bila prava volja znotraj celotnega parlamenta,
               predvsem koalicije, lahko nekaj naredili za izboljšanje bančnega nadzora pri nas.
               Gospe in gospodje, ko govorimo o socialni državi, jaz jo razumem nekoliko širše, jo
               razumem tako, da je treba ljudi v socialnem duhu vzgajati. Slovenci smo socialni
               narod. Kar poglejmo dobrodelne akcije Karitasa, Rdečega križa in tako naprej. Vem, da
               mora država vstopiti, vskočiti na pomoč, ko se zgodi recimo v družini, da sta oba
               starša na enkrat čez noč brez službe. Tukaj mora država priskočiti na pomoč s
               finančnimi sredstvi. Gospe in gospodje, socialna država pa je tudi država ki ima
               takšne ureditve, da po nepotrebnem ne jemlje državljanom. In mi smo vzeli državljanom
               dobrih 5 milijard. In bojim se, da bomo še 4 milijarde vzeli državljanom, ne da bi
               jih kaj vprašali, zato ker je to nova potencialna bančna luknja. Bog ne daj, da bi se
               realizirala, ampak nekako nas postavlja v neko negotovost in lahko se ta nova bančna
               luknja realizira. Zato je potreben dodatni nadzor nad bančnim sistemom in tukaj imamo
               mi, kolegice in kolegi, zelo pomembno dolžnost.</p>
               <p>Jaz bom predlog tega zakona oziroma sklep, ki bo predlagan <gap n="…"/> <stage>/ izklop mikrofona/</stage></p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Dušan Verbič, pripravi naj se gospod Janko Veber.</p>
            </sp>
            <sp who="SDZ7:VerbičDušan">

               <speaker>MAG. DUŠAN VERBIČ (PS SMC):</speaker>

               <p>Hvala lepa, podpredsednik za besedo.</p>
               <p>Preden se bom dotaknil razprave glede današnje točke, si bom dovolil uvodoma najprej
               nekaj besed na komentar spoštovanega kolega, ki predstavlja danes predlog poslanske
               skupine. Kot prvo naj bo zelo jasno in odločno razumljeno. Ne sprejemam teze, da SMC
               ne želi priti do dna v zadevi bančne luknje. Razlika med Poslansko skupino SDS in SMC
               je predvsem v poti, kako priti do tega. Cilj, se pravi ugotovitev odgovornosti in
               posledično tudi materialna in kazenska odgovornost, pa je prav gotovo na obeh straneh
               isti. Toliko za uvod.</p>
               <p>Dolžan sem mu še komentar, ker očitno nisem bil dovolj razumljen v predstavitvi
               stališča, in bom ponovil. Ko je bilo uvodoma predstavljeno s strani SMC, kaj je bilo
               od leta 2013 do danes storjenega, glede na to, da je bil vložen identičen predlog, je
               bil moj ali naš komentar naslednji in ga ponovim. Trdim in trdimo, da se je v tem
               času kar nekaj že zgodilo. Kot prvo, aktivirala se je aktivnost za odkrivanje
               storilcev, ki so povzročili tako imenovano bančno luknjo, predvsem preko organov
               pregona, Družbe za upravljanje terjatev, Banke Slovenije, vse to skladno, kot je
               zapisano v koalicijski pogodbi. Kot drugo, tudi v tem zboru novo sprejeti Zakon o
               bančništvu-2, ki stopi v veljavo 18. maja naslednji mesec, je okoliščina, ki jo je
               treba imeti pred očmi in za katero smo prepričani, da je tovrstno področje, ki je
               predmet današnje razprave, dovolj dobro urejeno in resnično omogoča organom pregona
               dobro osnovo za preprečevanje in pregon vseh potencialnih storilcev, ki so
               zlorabljali ali pa celo bodo zlorabljali položaj v bankah. In tisto, kar je zelo
               pomembno, saj tudi sam tako ocenjujem, je, da se moramo vsi zavedati, da kakršenkoli
               dostop do zaupnih podatkov, ki jih poznamo kot bančna tajnost, in mislim, da se tukaj
               lahko strinjamo, da so tudi upravičeni, dostop do teh podatkov, znižujejo zaupanje v
               bančni sistem. In tukaj je potrebna zavest, da v Republiki Sloveniji od dvaindvajset,
               triindvajset kreditnih inštitucij so zgolj štiri ali pet jih je še vedno ta hip v
               državni lastnini, vsi ostali pa imajo privatne lastnike. Zavedati se moramo, da je to
               resna situacija. In če smo na današnji situaciji, ne slepimo si, da depoziti iz bank
               odhajajo. Toliko za uvod.</p>
               <p>Sedaj bi šel pa na svojo razpravo v zvezi s konkretno zadevo. Mislim, da se vsi
               strinjamo, da je za gospodarstvo zelo pomemben finančni sektor države. Znotraj tega
               pa prav gotovo imajo pomembno vlogo banke. Po novi opredelitvi, kot vidimo, je
               opredelitev kreditne institucije, za katere lahko rečemo, da resnično imajo
               specifično vlogo. Če malo pobliže ali abstraktno pogledamo strukturo delovanja same
               banke, lahko ugotovimo, da je princip delovanja banke dokaj enostaven, razumljiv. Na
               eni strani imamo skupino ali posameznike, ki imajo denar, na drugi strani pa skupine,
               posameznike, ki denar potrebujejo. Dejstvo je, da se med njima pojavi ta tako
               imenovana institucija banke, ki mora skladno z zakonsko pristojnostjo in pogoji
               delovati na trgu. V tem se načeloma ne pojavljajo težave, če regulator nekako
               uravnava zakonitost tovrstnega subjekta na trgu. Če se vrnem nazaj na institucijo
               banke, preprosto se očitno premalo zavedamo, da je temelj njenega delovanja predvsem
               v zaupanju njenih strank, ki jim praviloma rečemo varčevalci. Kajti banka lahko
               deluje, če ima na razpolago poleg svojega osnovnega delniškega kapitala tudi dovolj
               denarnih sredstev, ki pa so praviloma v lasti tistih, ki banki zaupajo svoje
               prihranke. Praviloma so to občani ali tako imenovana prosta denarna sredstva pravnih
               oseb. Dejstvo je, da brez omenjenih in lastninskih, lastnih kreditnih sredstev banka
               ne more delovati. Zato je še toliko bolj pomembno zaupanje teh njenih strank v
               delovanje tako same banke kot tudi bančnega sistema. Ko pa se v procesih denarnih
               tokov v bankah pogovarjamo o zaupanju, pa je to tesno povezano s pojmom bančna
               tajnost, kajti brez tega praviloma banka ne more delovati na trgu. Vsak, ki vloži
               svoje prihranke ali brez tako imenovanih lastnih sredstev banka ne more delovati. O
               prihrankih v obliki depozitov ali različnih obligacijskih razmerij, ta isti subjekt –
               varčevalec, komitent, ne želi, da so ti njegovi podatki javni oziroma da se z njimi
               seznanja javnost na različne načine. Kljub vsemu bi omenil, da je to pravica vsakega.
               In ravno zaradi tega imamo institut bančne tajnosti. Predlog današnjega predlagatelja
               je proceduralno, danes smo že slišali s strani poslanskega kolega, ki je omenil, da
               je brezpredmeten. Osebno menim, da ta hip prav gotovo ni brezpredmeten, kajti Zakon o
               bančništvu-1 je še vedno veljaven in, kot rečeno, do 18. maja. Se pa res postavi
               vprašanje smiselnosti današnje razprave.</p>
               <p>Ampak ne glede na navedeno, menim, da je treba nekaj besed kljub vsemu še nameniti
               drugim dejstvom, ki pa so s tem neposredno povezana. V zadnjih letih smo priča
               neverjetnim spoznanjem, da se je na mestih upravljanja in odločanja v bankah v
               državni lasti nekako močno, če lahko tako rečem, zlorabljajo v procesih bančnega
               poslovanja, vezano v razmerju do posameznikov in skupin oziroma lahko bi rekel
               kreditojemalcev. Tovrstna zloraba se nekako vedno bolj približuje pojmu sumov
               kaznivih dejanj, kar je imelo za posledico katastrofalno podhranjenost v bankah z
               državno lastnino in bančno luknjo z vrtoglavim zneskom dobrih pet milijard evrov.</p>
               <p>Koalicijska pogodba, ki je bila tudi danes že omenjena, opredeljuje tudi poglavje
               preteklega bančnega poslovanja. Konkretno pomeni preiskavo bančne luknje in dejansko
               opredelitev odgovornosti. Iz zapisanega izhaja, da je odgovornost preiskave bančne
               luknje prenesena iz Družbe za upravljanje terjatev bank na Banko Slovenije ter v
               primeru suma kaznivih dejanj tudi na organe pregona. Posledično pomeni, in tudi sam
               se v neki smeri pridružujem optimizmu, da se bo ugotovila tudi odškodninska in
               materialna odgovornost tako predsednikov kot članov uprav in tudi predsednikov in
               članov nadzornih svetov.</p>
               <p>Rad bi se dotaknil, govorim o družbeni lastnini bank, tudi vsebine predloga
               opozicijske stranke v enem delu. Novela zakona o dostopu informacij javnega značaja,
               ki je bila uveljavljena 17. 4. 2014, je prispevala k preglednosti slabih kreditov, ki
               so bili z Nove Ljubljanske banke, Nove Kreditne banke Maribor, Abanke, Factor banke
               ter Probanke preneseni na Družbo za upravljanje terjatev bank. Novela Zakona o
               dostopu informacij javnega značaja-C namreč predstavlja pravno podlago za proaktivno
               spletno objavo določenih podatkov, povezanih s slabimi krediti. Konkretno: vrednost
               kredita, datum sklenitve, posojilojemalec, navedba oseb v kreditnem odboru in končno
               bruto izpostavljenost neplačnika na dan prenosa na Družbo za upravljanje terjatev
               bank. Ta ista DUTB je na svoji spletni strani na podlagi desetega odstavka 10.a člena
               Zakona o dostopu do informacij javnega značaja objavila podatke o neplačnikih na dan
               prenosa na DUTB s strani vseh bank v državni lasti, katerih terjatve so bile
               prenesene. Prav tako potekajo zaradi suma kaznivih dejanj s strani policije
               aktivnosti in skupaj z državnim tožilstvom preiskave. V ta namen je bil zaradi
               odkrivanja, preprečevanja in preiskovanja kaznivih dejanj sklenjen sporazum o
               medsebojnem sodelovanju med policijo in Banko Slovenije. Prepričan sem, da bodo
               organi pregona, skupaj s pravosodnimi organi storili vse, da se bo izkazalo in
               implementiralo načelo pravne države. Tukaj se morda malce SMC razlikuje v pristopu,
               odnosu do stranke predlagatelja.</p>
               <p>V nadaljevanju še nekaj osebnega mnenja glede vloženega predloga. Tukaj dajem tezo,
               ki sem jo že izpostavil, vendar jo bom ponovno zaradi teže materije. Tako imenovano
               bančno luknjo, za katero so glavni krivci in zanjo najbolj odgovorni organi in
               posamezniki zaposlenih v banki, ki so v državni lastnini, ki so opravljali funkcijo
               upravljanja in odločanja. Poznamo jih kot predsednike in člane uprav ter nadzornih
               svetov, dodal bi še nivojski oziroma sektorski nosilci, kot se to določa z aktom o
               notranji organizaciji in sistemizaciji banke. Menim, da so to primarni krivci.
               Sekundarni krivec za nastalo situacijo pa je centralni bančni regulator, to je Banka
               Slovenije. To utemeljujem z naslednjim. Vsaka fizična in pravna oseba ima popolnoma
               legitimno pravico, da v odnosu z banko poda vlogo in zaprosi za znesek kredita, ki je
               v razumni višini ali pa je lahko tudi neobičajno visok. Na strani banke oziroma
               njenih uslužbencevpa je odločitev, ali sprejme ali zavrne. Zavedati se moramo, da
               finančna institucija, v tem primeru banka, se vedno pojavlja v obligacijskem razmerju
               kot fizično ali poslovno močnejša stranka v postopku, kajti v konkretno
               dolžniško-upniško razmerje je ne more nihče prisiliti, če se ona sama za to ne
               odloči. Seveda pa morajo take odločitve temeljiti dejansko na določnih strokovnih in
               proceduralnih postopkih oziroma predpostavkah. Splošno znano je in tudi v sprejetem
               Zakonu o bančništvu, da za organe upravljanja in odločanja velja posebno načelo.
               Običajno je bilo govora o načelu dobrega gospodarja. Praviloma se to načelo uporablja
               v običajnih gospodarskih družbah. Za banke velja strožji, velja načelo dobrega
               strokovnjaka, kar pomeni višji nivo operativne odgovornosti in strokovnosti. Vse to
               nas napotuje na spoznanje, da za ugotovitev vseh nepravilnosti ni treba imeti za vsak
               primer tako imenovanih spornih kreditov celotne individualne kreditne mape, temveč v
               prvi vrsti interna pravila banke, ki podrobno opredeljuje procese odobravanja in
               sklepanja individualnih kreditnih razmerij. Skladno s temi akti je treba pogledati,
               kdo je zlorabil oziroma prekoračil temeljna pooblastila banke. Seveda je treba
               upoštevati tudi interno tako imenovano bonitetno oceno kreditojemalcev posameznega
               posla, vrednost in predmet zavarovanja. Vse to se je očitno zavestno spregledalo in v
               končni fazi odločilo v nasprotju s prej omenjenim načelom dobrega strokovnjaka, ki
               mora veljati za bankirja. Zato menim, da moramo biti do kreditojemalcev, komitentov
               bank zelo obzirni pri vpogledih, kaj šele objavi njegovih podatkov, ker, kot rečeno,
               vsak ima pravico zaprositi neomejeni znesek kredita, morebitna realizacija kot
               pozitivna odločitev pa je v izključni pristojnosti banke.</p>
               <p>Ali se lahko vprašamo, kdo je napeljeval banke k odobravanju oziroma podaljševanju
               tako imenovanih slabih posojil? Odgovor na to vprašanje je sila preprost. Če bi
               vodstva bank upoštevale Zakon o bančništvu in interna pravila, do tega sploh ne bi
               prihajalo. Za tako stanje pa je prav gotovo soodgovoren tudi lastnik banke, in to je
               država, ko se pogovarjamo v primerih bank, ki so v državni lastnini, saj država
               imenuje uprave in nadzornega svete, ki po zakonu morajo delovati skrbno in zakonito.</p>
               <p>Prav tako se pojavlja vprašanje, ali so nosilci upravljanja in odločanja v bankah to
               počeli zavestno. Odgovor je, da je šlo za nesporno kršitev določb Zakona o
               bančništvu. V tujini poznamo to kot neke vrste namerno, naklepno slepoto. Ta pravi,
               če je nekdo vedel za neko dejstvo oziroma bi zanj subjektivno moral vedeti, hkrati pa
               se je s premišljenim ravnanjem oziroma z neko premišljeno brezbrižnostjo izognil
               upoštevanje nekega dejstva, v našem primeru zakona, je storil naklepno kaznivo
               dejanje. Iz tega lahko sklepamo, da je šlo za zavestno in naklepno kršitev zakona,
               kajti subjektiodločanja uprave banke ali od nje pooblaščene osebe so vedele oziroma
               individualno je vedel, da krši bančni zakon in da je to počel premišljeno. Ravno na
               podlagi navedenega sem osebno zelo zadržan pri razkrivanju podatkov iz obligacijskih
               razmerij, ki se sklepajo v razmerju do banke, in menim, da ima bančna tajnost
               določeno težo, še posebej ko se dotikamo te večkrat izražene besede <q>"zaupanje"</q>.
               Prepričan sem, da bosta skladno s koalicijsko pogodbo Družba za upravljanje terjatev
               bank in skupina, imenovana s strani Vlade, opravili vse potrebne aktivnosti in se bo
               uresničilo načelo pravne države, da se odkrijejo vsi storilci, ki so bili v vlogi
               odločevalca pri individualnih posojilih, ki so povzročila to ogromno bančno luknjo.
               Glede trenutne aktivnosti Družbe za upravljanje terjatev bank in Banke Slovenije ter
               organov pregona se pričakuje odločna in v razumnem času izvedena aktivnost zoper vse,
               za katere je spoznan sum znakov kaznivega dejanja, ki ga poznamo tudi kot zlorabo
               odgovornosti. Tu bi omenil, da se moramo zgledovati tudi po primeru sosednje države
               Avstrije, ki je reševala in praktično rešila primer Hypo. Spomnimo se, koliko prahu
               je bilo tudi v slovenskem prostoru, ko so organi pregona iz sosednje države izvajali
               aktivnosti na območju Republike Slovenije.</p>
               <p>Ker Zakon o bančništvu velja za vse kreditne institucije v Republiki Sloveniji – že
               prej sem omenil številko 23, ni smiselno, da za banke v državni lasti, ki jih imamo 4
               oziroma 5, katerih lastniški deleži se morajo umakniti v letih 2016, 2017 do leta
               2019, zato ni smiselno, da se predlagane spremembe s strani predlagatelja vključijo v
               zadevni zakon. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Janko Veber. Pripravi naj se gospod Tilen Božič. Oprostite!</p>
               <p>Besedo ima predlagatelj gospod mag. Marko Pogačnik.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Predsedujoči, hvala za besedo.</p>
               <p>Na podlagi te 15-minutne razprave poslanskega kolega iz Poslanske skupine SMC, bom
               še enkrat ponovil, da mi ne odpravljamo bančne tajnosti, zaupnih podatkov v celoti,
               kajti nekako tako je bilo razumeti. Bančni sistem vsekakor temelji na zaupanju. In
               bom ponovil: v določenem segmentu odpravljamo bančno tajnost za potrebe organov
               Državnega zbora, če je banka prejela državno pomoč ali je predmet ukrepov po Zakonu o
               ukrepih Republike Slovenije za krepitev stabilnosti bank. Če banka ni v 100-odstotnem
               lastništvu države in če ni bila predmet teh ukrepov, to zanjo ne velja. Zanimivo je
               bilo poslušati to vašo razpravo, na kakšen način boste vi reševali oziroma poskušali
               priti do dna tej bančni luknji, ki se je zgodila v višini 5 milijard evrov. Nisem pa
               še slišal z vaše strani ali strani predsednika Vlade poti, na kakšen način boste do
               tega prišli. Lahko je povedati stavek, za to in to se bomo zavzemali, mene pa zanima
               vsebina in pot. Ne glede na vse, kar ste omenili, naj bi zdaj tu neko vlogo tega
               organa, ki se bo s tem ukvarjal, prevzela, če sem vas pravilno razumel, Banka
               Slovenije.</p>
               <p>Spoštovani kolega Verbič, glede na to, da imate tudi nekaj delovnih izkušenj na
               pomembnih funkcijah v dveh bankah v tuji lasti, so vam verjetno te zadeve znane.
               Nedvomno me boste težko prepričali, da odgovornost sloni samo na poslovodstvu bank.
               Zakaj imamo potem regulatorje? Jaz mislim, da bi morala pomembno vlogo tukaj odigrati
               tudi Banka Slovenije. In zdaj bo ta isti organ šel zadevo gledati za nazaj. Jaz
               mislim, da je ta pot napačna. Enako je pa tudi moje mnenje, da 5-milijardna luknja
               verjetno ni posledica samo kriminalnih dejanj. In tega mi v Slovenski demokratski
               stranki nismo nikdar nikoli govorili. Ampak osebnega mnenja sem, da pa velik delež
               odgovornosti nosi Banka Slovenije, pa z vaše strani tega nisem slišal. Omenili ste
               kršenje bančne zakonodaje. In če mi imamo bančnega regulatorja, bi kršenje z bančne
               zakonodaje moral ugotoviti – kdo? Regulator. In to je Banka Slovenije. Zame je
               vsekakor nerazumljivo, da smo dopuščali prehode s poslovodskih funkcij bank k
               regulatorjem in obratno. Predsednica nadzornega sveta Nove Ljubljanske banke je potem
               odšla za viceguvernerko. Ali je to normalno? Mislim, da ni. Da potem nadziraš samega
               sebe. Jaz mislim, da ogromno stvari je, ki bi se morale, če bi bil interes
               vzpostaviti učinkovit in odgovorni bančni sistem, tukaj v Sloveniji narediti. In bi
               rekel tudi obratno, prehodi z Banke Slovenije navzdol. Ampak to mi še ni toliko
               sporno. Vsekakor mi je pa sporen prehod, da kot predsednica nadzornega sveta postaneš
               viceguvernerka Banke Slovenije in si potem še zadolžen za ta nadzor. Regulator Banka
               Slovenija sigurno ima tudi odgovornost za nastalo situacijo. Izpostavili ste primer
               Hypo v Avstriji. Malo si preberite članke za nazaj. Tam so že določeni sodni epilogi
               končani. Pri nas mislim, da ni še nobenega .In žalostno je tudi, ko ste omenili
               takratni poseg avstrijskih varnostnih organov, če se lahko tako reče, na hčerki v
               Sloveniji, da do tega spoznanja ni prišla Banka Slovenije, ampak da so morali sami
               sprožiti to iniciativo. Jaz sem prepričan, da v Sloveniji je bil v preteklosti
               narejen pomanjkljiv nadzor nad bančnim sistemom.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za repliko je prosil mag. Dušan Verbič.</p>
            </sp>
            <sp who="SDZ7:VerbičDušan">

               <speaker>MAG. DUŠAN VERBIČ (PS SMC):</speaker>

               <p>Hvala za besedo.</p>
               <p>Naj ne izgleda, kot da si nekako s kolegom tako ali drugače kontrirava. Sedaj bom
               zelo kratek. Dejstvo je, da je Poslanska skupina SMC zelo kratek čas v tem parlamentu
               in kakršnakoli povezava ali navezava z nami nima ne repa ne glave. Dejstvo je, da smo
               na stališču in soglašamo s spoštovanim, da bančni regulator ni opravil svojega dela.
               Predvsem je tisto obdobje, ki je bilo tudi že na matičnem odboru nekajkrat izrečeno,
               obdobje 2008–2013. Banka Slovenija je že vložila preko 100 kazenskih ovadb, kar
               pomeni, da se dogajajo premiki in ravno sporazum med <gap n="…"/> <stage>/ izklop mikrofona/</stage></p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Janko Veber. Pripravi naj se gospod Marijan Pojbič.</p>
               <p>Gospod Veber, izvolite.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Mogoče uvodoma najprej pojasnilo, zakaj zelo trdno stojim na stališču, da je
               današnja razprava brezpredmetna. Tudi če ta zakon sprejme Državni zbor, bo v
               trenutku, ko bo ta zakon uveljavljen, tudi prenehal veljati. To je dejstvo. In zato
               govorim, da je obravnava današnjega zakona brezpredmetna. Še posebej iz razloga, ker
               imamo v petek na dnevnem redu ustanovitev preiskovalne komisije, ki bo delala ravno v
               to smer, da se prouči potreba po spremembi zakonodaje ter za druge odločitve
               Državnega zbora iz njegove pristojnosti, da se ugotovi dejansko stanje v bankah in
               tudi politična odgovornost. Takrat imamo na razpolago ponovno 4 ure in 30 minut.
               Tista razprava pa bo imela zelo veliko težo, zelo velik pomen in tudi odločitev
               parlamenta za ustanovitev te komisije bo zelo pomembna. Glede današnjega dejstva pač
               je, da se sicer lahko opravi splošna razprava, vendar pravzaprav boste imeli težave
               tisti, ki boste podprli ta zakon. Vsi tisti, ki ga bomo zavrnili, nimamo teh težav.
               Ampak predlagatelji in Nova Slovenija boste imeli težave, ker boste podprli zakon z
               zavedanjem, da ta zakon ne bo veljal, tudi če ga sprejmete. Postopkovno je pač zadeva
               nekoliko zakomplicirana. Ta postopkovnost je bila rešljiva, preden se je ta zakon
               uvrstil na sejo Državnega zbora. To bi bilo mogoče rešiti. Zato trdim, da je tudi
               zaradi tega ta zadeva danes po nepotrebnem na dnevnem redu.</p>
               <p>Glede ugotovitve mag. Marka Pogačnika, da na vsak način želimo zavrniti njihove
               predloge. Ravno s tem ponovno utemeljujem, da ne gre za to, da bi zavračali vaš
               predlog, ampak gre za to, da tudi ta zakon, če ga sprejme Državni zbor, bo prenehal
               veljati. In to je dejstvo, mimo katerega ne moremo. Tako da se ne morem strinjati z
               vašo ugotovitvijo, da želimo zavrniti vaš predlog. Točna je tudi vaša ugotovitev,
               gospod mag. Marko Pogačnik, da predsednik Vlade v obdobju od leta 2011 gospod Borut
               Pahor javno priznava, da ni pravilno ocenil pomena sanacije bank v Sloveniji. To je
               dejstvo. To je javno povedal, priznal in je zagotovo, bi rekel, če nekdo nekaj
               prizna, neke vrste olajševalna okoliščina. Vendar zgolj olajševalna okoliščina.</p>
               <p>Moram vas spomniti na takratno dogajanje v javnosti. Takrat je bil vendarle podan
               tudi predlog, da se opravi dokapitalizacija bank v višini 150 milijonov evrov, v
               nekem trenutku tudi 300 milijonov evrov in – ali se spomnite, kakšen javni pritisk je
               bil takrat na vlado, češ, koliko denarja davkoplačevalcev bomo zlili v te naše banke,
               ki so državne? 300 milijonov evrov bomo vrgli stran, so govorili, če jih
               dokapitaliziramo takrat v tem znesku. Danes se pogovarjamo o 5 milijardah, ki so bile
               vložene v slovenski bančni sistem. Pa še več. Ampak 5 milijard je bil praktično tisti
               prvi ukrep. Ali kdo hudo problematizira to odločitev? Ko je bila izvršena
               dokapitalizacija se je skorajda, bom rekel, nekako z olajšanjem to sprejelo. Glejte,
               rešili smo bančni sistem, vanj smo vložili 5 milijard. Ko pa smo leta 2011 in v
               tistih letih predlagali dokapitalizacijo v višini 300 milijonov evrov ali 150
               milijonov evrov, pa je bila to takšna gonja na takratno vlado, kot da bomo zapravili
               državo, kot da bomo zapravili ves denar, ki ga imajo ljudje v Sloveniji, kot da bo
               prenehala funkcionirati dejansko vsa dejavnost v Sloveniji in da bomo dobesedno
               propadli. Takšna dimenzija pritiska je bila takrat na to vlado.</p>
               <p>Želim samo nekako prikazati to dejstvo, ki je pripeljalo tudi do takšnih predlogov,
               ki so padali v tistem obdobju. In lahko preberemo tudi v medijih, da je bolje da
               slovenske banke prodamo za en evro, kot da jih dokapitaliziramo. To so bili takrat
               predlogi, ki jih lahko preberemo, predlogi, ki so bili dani tudi s strani eminentnih
               ljudi, da je en evro tisti znesek, za katerega naj prodamo slovenske banke. Takšen
               odnos je bil v tistem obdobju do državne lastnine, do slovenskih bank. Ob zavedanju,
               da smo Slovenci eden najbolj varčnih narodov v Evropski uniji, ocenjujem, da so
               varčevalne vloge na bankah s strani slovenskih varčevalcev nekje blizu 8 milijard.
               Glejte, takrat je padal predlog, kljub temu da smo Slovenke in Slovenci hranili svoj
               denar v bankah v višini 8 milijard, dajmo prodati slovenske banke za 1 evro. Ko
               takšne podatke začneš primerjati in ko se s tem srečuješ, potem seveda se sprašuješ,
               čemu je namenjeno bilo vse to dogajanje, da je takratna vlada ocenjevala, da se
               pravzaprav niti ne upa dokapitalizirati bank. Dejstvo pa je, da je vendarle ta hip še
               vedno v slovenskih bankah zelo veliko sredstev slovenskih varčevalcev. In dejstvo je,
               da tudi danes, kljub temu da smo poleg denarja, ki ga imamo slovenski varčevalci v
               slovenskih bankah, se zadolžili tudi v tujini in vložili v te banke dodanih 5
               milijard, še vedno govorimo o tem, kako je nujno treba slovenske banke čim prej
               razprodati. In da ne bo pomote, ker se velikokrat razmišlja o tem, ko so banke enkrat
               privatne, potem v bančnem sistemu ni težav. Svetovna gospodarska in finančna kriza je
               nastala zaradi propada zasebnih bank, ne zaradi propada državnih bank. To, da je
               Slovenija v krizi, v finančni krizi od leta 2008 naprej, ni posledica tega, ker je
               imela večinski delež v državni banki, ampak je posledica tega, ker so propadle
               svetovne zasebne banke. Zasebni kapital je povzročil svetovno krizo, zato moramo biti
               zelo previdni, ko se pogovarjamo o tem, na kakšen način bomo sanirali banke, na
               kakšen način bomo sprejemali strategijo upravljanja kapitalskih naložb v Republiki
               Sloveniji, ki je ta hip v zaključni fazi in naj bi vlada mogoče danes na današnji
               seji to celo sprejela. Ali si predstavljate tudi situacijo, v kakršni je bil Državni
               zbor, ko se je srečeval z odločanjem o tem, da se proda 15 slovenskih podjetij brez
               kakršnekoli analize, brez kakršnihkoli podlag. In parlament je kar odločil zato, ker
               naj nam bi to naložila Evropska komisija, ker bo prišla trojka in ker je Slovenija v
               takšni situaciji, da če vsega ne razprodamo, bomo propadli. To so res neka dejstva,
               ki nas morajo skrbeti. Jaz se močno nagibam k temu, da sledimo pot, ki jo je ubrala
               Islandija. V Islandiji so ustanovili posebno preiskovalno komisijo, ki je potem
               poročala parlamentu. Tudi sam si predstavljam, da bo preiskovalna komisija, ki upam,
               da bo ustanovljena v petek, ravno tako poročala parlamentu. Parlament se je potem v
               resoluciji na podlagi tega poročila odločil, da bo šel celo v spremembo ustave
               Islandije, ker je tudi ustava omogočala špekulacije in zlorabo bančnega sistema.
               Odločili so se, da spremenijo tudi poslovnik parlamenta. Tudi ta je bil napisan tako,
               da je te špekulacije omogočal. Odločili so se za to, da spremenijo zakon o
               ministrstvih in vladnih uradih. Ugotovili so, da tudi ministrstva lahko delujejo
               tako, da omogočajo te špekulacije in propad bank. Ravno tako so se odločili, da
               spremenijo zakonodajo s področja finančnih trgov. Odločili so se, da spremenijo
               zakonodajo na področju obveznih pokojninskih zavarovanj. Tudi tukaj so zasledili
               zlorabe. Odločili so se za to, da spremenijo zakonodajo glede nadzora finančnih
               aktivnosti s strani centralne banke. Ja. Naš glavni finančni regulator Banka
               Slovenije tudi po mojem mnenju ni odigrala svoje vloge, ko je nastopila finančna
               kriza. In celo preden je nastopila finančna kriza, je pravzaprav Banka Slovenije
               dovoljevala neomejeno zadolževanje gospodarstev in slovenskih bank v tujini. Tukaj
               bančni regulator takrat ni naredil svojega dela. V Islandiji so poleg tega področja
               centralne banke predlagali tudi spremembo zakonodaje s področja računovodstva in
               knjigovodstva ter revizije v posebni vladni agenciji in tako naprej. Prepričan sem,
               da bodo tudi ljudje v Sloveniji zelo dobro razumeli, če bomo spremenili zakonodajo,
               ki ureja davčne postopke v Republiki Sloveniji, na način, kot je delovala nekoč SDK,
               Služba družbenega knjigovodstva, sem prepričan, da mnogi problemi, s katerimi se
               danes tukaj srečujemo in o katerih razpravljamo, ne bodo nikoli več mogoči v takšnem
               obsegu, kot so se zgodili, ko je bil ukinjen sistem SDK. Služba družbenega
               knjigovodstva je imela sproten pregled nad tem, kako posluje gospodarska družba, ali
               so plačani vsi prispevki pri zaposlenih. Če niso bili vsi prispevki plačani, ni bilo
               mogoče poravnavati drugih zadev. Najprej je bilo treba plačati vse prispevke ljudem,
               zaposlenim, šele potem si lahko reševal druge obveznosti. In v to smer moramo iti v
               Sloveniji.</p>
               <p>Če že danes razpravljamo o tem, sem želel kljub vsemu ta čas, ki ga imam na razpolago
               v imenu Poslanske skupine Socialnih demokratov, izkoristiti za to, da opozorim na ta
               dejstva, ki so realna, niso izmišljena, in upam, da bomo zmogli v tem parlamentu
               toliko moči, da bomo sledili usmeritvam, ki so si jih zadali v Islandiji in so
               uspešno prišli do konca. Ugotovili so odgovorne za nastalo situacijo in jih tudi
               kaznovali. Sprejeli so zakonodajo in oblikovali nov bančni sistem in danes Islandija
               funkcionira na povsem drugih temeljih kot pa Slovenija. Je pa res, da Islandija ni
               znotraj Evropske unije in da mislim, da sploh ne razmišlja o tem več, da bi vstopila
               v okvir Evropske unije. To, kar bi morali v Sloveniji že zdavnaj narediti, je, da
               tudi ta nacionalni reformni program, ki se danes sprejema na vladi, in program
               stabilnosti sprejema državni zbor, ne pa vlada. To je dokument, na podlagi katerega
               nam bodo iz Evropske unije nazaj spet sporočali, češ, obljubili ste, da boste prodali
               to, obljubili ste, da boste zmanjšali plače ljudem, obljubili ste, da boste postali
               država poceni delovne sile. To je tisto, kar ni v pristojnosti vlade, to je v
               pristojnosti parlamenta. Res bi rad slišal dve tretjini v tem parlamentu, s katero se
               sprejema zakon o sodelovanju vlade, državnega zbora o zadevah Evropske unije, da bomo
               sprejeli z dvotretjinsko večino odločitev, da postane Slovenija država obrobja in
               poceni delovne sile. Prepričan sem, da slovenski parlament nikoli ne bi sprejel
               takšnega nacionalnega reformnega program in programa stabilnosti. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima predlagatelj mag. Marko Pogačnik.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovani, predsedujoči, hvala za besedo.</p>
               <p>Veseli me, da je kolega Veber prišel do spoznanja, da formalnopravno danes ni
               brezpredmetno sprejetje tega zakona. Se pa z njim v enem delu lahko strinjam, s temi
               besedami, ki jih je rekel, da zakon ZBan bo začel veljati nekje v sredini meseca
               maja. Vendar če bi bila tukaj volja in interes z vaše strani, potem je proceduralni
               postopek takšen, da se na hitro skliče seja Odbora za finance in da se ZBan-2 dopolni
               s tem členom, ki ga bi danes sprejeli v ZBan-1. To pomeni, če bi obstajala volja ali
               če bi obstajal interes, bi bil tudi ta postopek lahko izvedljiv. Glede tega da je to
               olajševalna okoliščina za takratnega predsednika vlade Boruta Pahorja, ki je izjavil,
               da so podcenjevali bančni sistem. Lahko je, po eni strani bi rekel pozitivno, da je
               priznal svojo napako, ker ta napaka oziroma olajševalna okoliščina je zelo drago
               stala davkoplačevalce. Tega se pa vsekakor moramo tudi zavedati. Zbodlo me je pa eno
               dejstvo, da pri zadnji dokapitalizaciji bank na račun davkoplačevalcev v višini več
               kot 5 milijard evrov takrat ni nihče na to opozarjal. Spoštovani kolega Veber, takrat
               ste bili predsednik Državnega zbora, in mislim, da ste z vodjem Poslanske skupine SDS
               gospodom Jožetom Tankom velikokrat sedeli,kajti tudi on je bil predlagatelj sklicev
               kar nekaj izrednih oziroma nujnih sej Državnega zbora oziroma Odbora za finance in
               monetarno politiko v zvezi s to problematiko. Ne morem pa mimo dejstva, da ste bili
               Socialni demokrati takrat v Vladi in ste to sanacijo ter način sanacije bančnega
               sistema v celoti podprli. V Slovenski demokratski stranki smo takrat na seji odbora
               naslovili tako na Ministrstvo za finance kot na predsednico Vlade vrsto vprašanj, ali
               je sanacija, ki se izvaja na takšen način, ustrezna. Že takrat smo bili prepričani,
               da bi za slovenske davkoplačevalce in za slovenski proračun bilo bistveno cenejše in
               ugodnejše, če bi se takratna vlada, v katere koaliciji ste bili tudi Socialni
               demokrati, poslužila reševanja bank na način, kot se ga je poslužila Španija, to
               pomeni, preko mehanizma ESM. Bistveno cenejši denar! Vendar vaš argument takrat je
               bil, ne, denarja ESM se ne bomo poslužili, kajti takrat bodo pa oni zahtevali pogoje,
               pod katerimi moramo sanirati bančni sistem. Zdaj smo prišli pa do spoznanja, da smo s
               slovenskim davkoplačevalskim denarjem sanirali bančni sistem in da nam Evropska
               komisija ali nek organ iz Bruslja postavlja ne vem kakšne pogoje: da je treba Novo
               Kreditno banko Maribor prodati do leta 2016, da je bilo treba <q>"postriči"</q> imetnike
               podrejenih obveznic. Mislim, da je vaša vlada takrat slabo zmenedžirala zadevo. In je
               bil to slab dogovor v Bruslju ali z organi, s katerimi ste se dogovarjali. Za to
               morate sprejeti svojo odgovornost. Slovenska demokratska stranka je na to opozarjala,
               tako glede načina reševanja kot sistema reševanja, da naj bi se vključil sistem ESM.
               Socialni demokrati ste bili takrat v tej vladi. Vem, da boste zdaj rekli, da ste bili
               vi edini proti od Socialnih demokratov pri glasovanju o paketu 15 podjetij. Ne vem,
               kot je vaš prejšnji kolega Križanič velikokrat izjavil, da predsedstvo SD je bilo pa
               proti, vendar poslanci ste bili pa prisiljeni to narediti. To so vaši problemi, in ne
               verjamem, da bo kdo temu verjel.</p>
               <p>Glede preiskovalne komisije bi pa opozoril še na eno zadevo. Preiskovalna komisija
               je glede na to, da je prišlo do predčasnih volitev, predčasno zaključila svoj mandat.
               Preiskovalna komisija je takrat vam kot predsedniku Državnega zbora predlagala, da se
               še v mesecu juniju obravnava njeno vmesno poročilo. In vi ste to kot predsednik
               Državnega zbora iz meni neznanih razlogov zavrnili in prestavili na nek poletni čas.
               V tem vmesnem poročilu, ki ga je pripravila preiskovalna komisija, je eden izmed
               predlogov tudi, da bi bilo smiselno razmisliti, da se za ugotovitev vzrokov za
               nastanek bančne krize in predvsem odgovornosti smiselno uporablja komisija oziroma
               organ po vzoru islandske države. In ne vem, iz katerega razloga ste to takrat – ali
               ste se bali to poročilo obravnavati pred volitvami – kot predsednik Državnega zbora
               zavrnili.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Replika, gospod Janko Veber.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala.</p>
               <p>Gospod mag. Marko Pogačnik, poglejte, govorite o obdobju, ko sem bil jaz predsednik
               državnega zbora, govorite o obdobju, ko je bil predsednik vlade gospod Borut Pahor,
               zelo malo pa govorite o obdobju, ko je vodil vlado gospod Janez Janša, o obdobju
               2004–2008, ko je Slovenska demokratska stranka bila najmočnejša stranka v tej vladi.
               Zelo malo govorite o tem obdobju. Vendar posledice, ki so nastale zaradi takratnega
               vladanja, so imele vzrok, da je bila vlada v letu 2011, ki jo je vodil Borut Pahor, v
               težavah in da je bila tudi država takrat nepripravljena na gospodarsko in finančno
               krizo. Posledice vladanja 2004–2008 občutimo vse do danes tudi na ta način, da smo
               morali dokapitalizirati banke v petih milijardah evrov. To je dejstvo. Prav je, da se
               odkrito pogovarjamo o teh problemih. V mandatu 2004–2008 ne samo, da se je
               dovoljevalo nebrzdano zadolževanje v tujini gospodarstva in bank, res, nebrzdano,
               takrat je mogoče olajševalna okoliščina za tisto vlado res ta, da Banka Slovenije ni
               pravilno in dovolj odločno opozorila vlado, da to, kar počne, je napačno, in da dela
               za državo veliko škodo. Škoda je nastala, ker se ni dejansko ustavilo zadolževanje
               bank in gospodarstva v tujini pred gospodarsko krizo, in škoda je nastala, ker ste
               hkrati s tem, ko ste omogočali zadolževanje v tujini, dovoljevali tudi zmanjševanje
               davčnih obremenitev kapitala. Razbremenili ste kapital s spremembo zakonodaje in s
               tem zmanjšali dotok denarja v državno blagajno. Po mandatu 2004–2008 smo bili v
               situaciji, ko je bilo gospodarstvo in ko so bile banke nenormalno zadolžene, hkrati
               pa državni proračun ni imel dotoka sredstev, ki bi jih nujno potreboval za to, da bi
               lahko rešil situacijo Slovenije zaradi nastopa svetovne gospodarske in finančne
               krize. To je situacija, o kateri se je morala takratna vlada odločati, katere ukrepe
               najprej sprejeti. Vlada Boruta Pahorja in vlada, katero je takrat v največji meri
               vodila Socialna demokracija, ker smo bili najmočnejša stranka, se je odločila za
               naslednje. Zaradi nastopa gospodarske in finančne krize smo dali najprej prednost
               delovnim mestom in gospodarskim družbam. Plačali smo tudi prispevke za ljudi, ki so
               čakali doma, da bodo ponovno gospodarske družbe dobile delo na tujih trgih. Dali smo
               prednost ljudem in gospodarstvu. Naslednja faza bi morale biti banke. Ampak je bil
               dejansko ta mandat tudi predčasno prekinjen, ker ste sesuli tudi dober ukrep
               pokojninskega sistema, sesuli ste tudi ukrep dela na črno, in to vse je prispevalo k
               temu, da se je država potem morala odločiti za tako zahtevno dokapitalizacijo, o
               kateri danes govorimo in jo bomo tudi, upam da res, uspešno preiskovali. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima predlagatelj mag. Pogačnik.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Predsedujoči, hvala za dano besedo.</p>
               <p>Spoštovani kolega Veber, sedaj ste me izvali. Jaz sem prej poskušal določene zadeve
               pojasniti, ki ste jih vi govorili. Zaradi tega nisem izpostavljal Janševe vlade v
               obdobju 2004–2008. Sedaj ste jo pa izpostavili, in bom moral tudi to narediti. Leto
               2008 in vlada Janeza Janša je bila ena najbolj stabilnih vlad, ki je edina v
               zgodovini sedaj končala mandat. V obdobju te vlade leta 2007 je slovenski proračun
               edinkrat v zgodovini imel presežek. V tem obdobju vlade smo imeli najmanjšo
               brezposelnost, imeli smo kontinuirano gospodarsko rast in tudi bili smo nekako nad
               povprečjem pri mnogih kazalnikih v okviru EU. S prihodom naslednje vlade pa do sedaj,
               od leta 2008 do 2015 je samo kumulativno BDP padel za več kot 9 %. Ta kumulativni
               padec je najvišji med državami Evropske unije. Res pa obžalujem, da kot predsednik
               državnega zbora se niste odločili, da državni zbor obravnava vmesno poročilo
               preiskovalne komisije, v katerem so marsikatera razkritja, in tudi za to obdobje
               2004–2008 so pač določene ugotovitve. Mislim, da bo priložnost to vmesno poročilo,
               saj jaz kot predlagatelj en del ga bom v petek, ko bo na to temo, tudi predlagal.
               Drugače pa, mislim da marsikdo ve in tudi EU takrat, da mandat vlade Janeza Janše je
               bil eden izmed najboljših, kajti o tem samem govorijo številke.</p>
               <p>Predvsem bi rad poudaril, da vlada Janeza Janše v obdobju 2004–2008 ni imela niti
               enega vpliva na zadolževanje posameznih gospodarskih subjektov ali fizičnih oseb. In
               tukaj nobena vlada, ne vlada Janeza Janša, ne sedanja vlada in tudi ne vlada Boruta
               Pahorja na to nima vpliva ali orodja, s katerim bi to lahko zaustavila. In ne
               prodajati teh zgodb, no! Ker pa je bil očitek reševanje bančnega sistema med letom
               2009 in letom 2011, je bilo pa zgolj to, da uprave nekaterih največjih slovenskih
               bank so nadzornemu svetu in Vladi Republike Slovenije dale, da morajo biti banke
               dokapitalizirane z višjo vsoto, kot so dejansko bile.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Izvolite, gospod Janko Veber, ampak časovno bo nerodno. Prav, dobro. 
                   Besedo ima gospod Marijan Pojbič. 
               
           </p>
            </sp>
            <sp who="SDZ7:PojbičMarijan">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod podpredsednik.</p>
               <p>Ta razprava, ki sem jo zdaj poslušal, je sicer res zanimiva, ampak mislim, da v danih
               okoliščinah in sedanji situaciji manj pomembna. Gospod Veber, bilo je veliko takšnih
               zanimivih opazk na račun delovanja vlade Janeza Janše, ki je imela v celotnem obsegu
               delovanj vlad od leta 1990 do danes en mandat, in očitno izgleda, da je edino ta
               vlada Janeza Janše vlada, ki je vladala in delala v tej državi. Če je za vse kriva
               vlada Janeza Janše v tej državi, potem ocenjujem, da druge vlade v tej državi niso
               obstajale ali pa so bile same sebi namen. Gospod Veber, jaz mislim, da bi vi morali
               zelo dobro vedeti in veste, da vlada Janeza Janše ni bila tista, ki bi podeljevala
               kredite. Vlada Janeza Janše in tudi nobena druga vlada nima teh kompetenc, nima teh
               možnosti in nima vpliva na to, kdo je dobil kredit, kdaj ga je dobil in zakaj ga je
               dobil. In če bi to vedeli, gospod Veber, in bi bili toliko korektni, kot bi se od
               vas, ker ste bili včasih tudi predsednik Državnega zbora, pričakovalo, da ne boste
               zavajali slovenske javnosti, da boste operirali z argumenti in na tak način tudi
               razpravljali. Ampak to, kar ste danes govorili, to so manipulacije na kubik. Govorili
               ste o prodaji bank za en evro in tako dalje. In veste kaj, spoštovani gospod Veber,
               če bi bile slovenske banke v privatni lasti, verjemite mi, da jih ne bi sanirali
               slovenski davkoplačevalci, ampak lastniki bi jih morali sanirati, sicer gredo v
               likvidacijo. Zagotovo. Zagotovo je tako. Enostavno je imeti stvari v državni lasti,
               ko zadevo zavoziš, jo uničiš, potem pa se obrneš na ubogi narod, in rečeš, ti dragi
               moj narod, ki živiš s 400, 500 ali ne vem koliko evri, boš pa zdaj, ker vas je
               veliko, še plačal te svinjarije, ki smo jih mi naredili. In nikomur, pri svetem bogu,
               se nič ne zgodi. In tak način in tak odnos in takšne relacije jaz kot poslanec
               Državnega zbora in Slovenska demokratska stranka nikoli ni in nikoli ne bova
               zagovarjala, ker je to nedopustno, neokusno in skrajno neodgovorno in nesramno do
               lastnega naroda, spoštovane kolegice in kolegi.</p>
               <p>Zdaj se bom vrnil nazaj k zakonu in še enkrat bom zelo jasno povedal glavni razlog,
               cilje, načela in poglavitne rešitve predloga zakona, ki smo ga predlagali za to
               razpravo v Državnem zboru. Glavni razlog za sprejetje tega zakona je potrebna
               sprememba opredelitve bančne tajnosti, ki bo omogočila ugotovitev odgovornosti za
               stanje v bančnem sistemu, s tem pa se bo ugotovilo, kdo je odgovoren za to, da so
               davkoplačevalci plačali preko 5 milijard evrov, pri čemer ta številka najverjetneje
               še ni dokončna, za vse napake in napačne odločitve vodstev slovenskih poslovnih bank
               in nezadostnega nadzora Banke Slovenije.</p>
               <p>Cilji in načela. Cilj predlaganega zakona je pridobiti ustrezne podatke, ki bodo
               Državnemu zboru omogočili sprejetje učinkovite bančne zakonodaje, s katero se bo
               preprečilo izvajanje nepravilnosti in neučinkovitosti v slovenskem bančnem sistemu.
               Cilj predlaganega zakona je tudi razkritje odgovornosti tistih, ki so sodelovali v
               podeljevanju kreditov brez ustreznih jamstev v primerih, če je banka sprejela državno
               pomoč ali pa je predmet ukrepov po zakonu o ukrepih Republike Slovenije za krepitev
               stabilnosti bank. Poglavitne rešitve. S predlagano rešitvijo bodo bančni podatki, ki
               so bili do sedaj zaupni, dostopni za potrebe dela Državnega zbora Republike Slovenije
               ter delovnih teles in preiskovalnih komisij, ki delujejo znotraj Državnega zbora, če
               se bančni podatki nanašajo na banko, ki je sprejela državno pomoč ali pa je predmet
               ukrepov po Zakonu o ukrepih Republike Slovenije za krepitev stabilnosti bank. S tem
               se bo Državnemu zboru Republike Slovenije, ki tudi sprejema pomembne odločitve v
               zvezi z reševanjem težav v bančnem delu, dala možnost, da pridobi ustrezne podatke v
               zvezi s stanjem v bančnem sistemu, da ugotovi, kdo je odgovoren za nastalo stanje, in
               predvsem da sprejme ustrezno zakonodajo, ki bo v prihodnje učinkovito preprečevala
               nepravilnosti in neučinkovitosti v delovanju slovenskega bančnega sistema.</p>
               <p>Spoštovane kolegice in kolegi! Jaz upam, da ste me poslušali pozorno. Tisti, ki ste
               me pozorno poslušali, sem prepričan, da nimate najmanjše možnosti, da bi temu
               nasprotovali, kar sem prebral. Vsi, vse poslanske skupine vseskozi govorite, da je
               tiste krivce, lopove, bančnike, ki so oškodovali to slovensko družbo, je treba
               pripeljati k zakonu, da jih bo zajela roka pravice. Vsi podobno mislite, vsi govorite
               o tem, ampak ko pa gre za konkreten predlog, da bi se mi lahko približali k temu
               cilju, potem pa naenkrat ta vaša vnema izgine, ni je več. Ko bo treba glasovati o tem
               zakonu, sem danes poslušal vodje poslanskih skupin, ki so svoje povedali, da temu
               zakonu nasprotujejo. In poglejte, dokler bomo mi živeli v nekem kalupu, oprostite, da
               se tako izrazim, pa ne želim nikogar žaliti, in ne bomo pogledali čez rob in
               ugotovili, da tisto, kar je sedaj v zakonodaji, in tudi tisto, kar je tajnost, ni
               rečeno, da mora v takem obsegu ostati tajnost. Ni rečeno. Državni zbor Republike
               Slovenije ima vse možnosti, to je najvišja zakonodajna veja oblasti, ki lahko
               zakonodajo spreminja. Jaz si želim, da v tej državi enkrat začnemo razmišljati v to
               smer. Ne, da trdimo že v naprej, da se nič ne da, ker očitno nekaterim to super paše.
               Zato da se še lahko naprej krade, da nihče ni bil pripeljan pred roko pravice, da
               premoženje, ki je v tujini, ne vem kje vse povsod, ostane tem lopovom v rokah, da
               celo iz zapora pišejo notarske zapise, da se njihovo premoženje ne more odvzeti.
               Poglejte, v kakšnem sistemu živimo. Ali je to, kolegice in kolegi, za vas normalno?
               Zame ni. Pa ne govorim o nobeni politiki. Govorim čisto o dejstvih. Ko se bomo enkrat
               tukaj dvotretjinsko ali pa, ne vem, našli in rekli, poglejte, dovolj imamo tega,
               vemo, da je to narobe, pa da ne bomo ščitili posameznih lobijev, ker to je problem. V
               tej državi to omrežje, bančno omrežje je zelo problematično. In če tisti, ki poznate
               to omrežje, poznate tudi ljudi, tam je recimo 100 ali pa 50 ljudi, ki gredo z enega
               položaja na drug položaj – danes je v Abanki, jutri je v Ljubljanski banki,
               pojutrišnjem je v Gorenjski banki, itd. In vsi ti ljudje imajo strašne naveze, imajo
               omrežja, pajčevine sem mislil reči, tako razpredene, da drugo in tretjerazredni
               menedžment potem odloča o vsem. Čisto o vsem, kar se dogaja. Mi pa, ko nas ljudje
               gledajo, pravijo: <q>"Poglejte, saj ste tam, saj zato smo vas tja poslali, da boste
               problematiko, ki je v našem interesu, reševali, sicer vas ne potrebujemo."</q> In kaj še
               ti ljudje rečejo? <q>"Glejte, ker niste nič naredili, da bi ti ljudje vrnili to
               premoženje ali bi jim bilo odvzeto, ste vsi enaki, vsi ste iste barabe.</q> Oprostite
               izrazu, to rečejo ljudje. In jaz, poslanec Slovenske demokratske stranke Marjan
               Pojbič, imam tega dovolj. Tega imam dovolj zato, ker nisem kriv in ne želim biti kriv
               za tisto, na kar nimam vpliva. In mi s tem zakonom želimo ustvariti pogoje, da bomo
               pa imeli na določene stvari pa vpliv. Ampak vpliv na tak način, da bomo lahko
               kvalitetno spremenili zakonodajo. To pa bomo lahko storili samo v primeru, ko bomo
               imeli tudi ustrezne kvalitetne podatke. In takrat bom jaz rekel, če bomo mi vse
               ustrezne kvalitetne podatke tukaj na mizi imeli, pa ne bomo odreagirali: <q>"Dragi moj
               narod, zdaj pa sem tisti in me odnesite ven, pa me vrzite v Muro, ker nisem nič
               naredil za vas."</q> Bolj življenjsko ne morem povedati teh stvari. Jaz mislim, da vsi,
               ki sedimo v tem parlamentu, da se tega zavedamo in da je naša skupna želja v veliki
               verjetnosti podobna razpravi na način, kot jaz tukaj govorim. Mislim, da smo si tukaj
               zelo enotni. Samo naredimo še tisti preskok pa gremo preko tistega, da se nič ne da
               in da se nič ne sme. Vse se lahko. Tudi zakon s to bančno tajnostjo je sprejel
               Državni zbor. Takšen, kakršnega je sprejel, se je pač sčasoma pokazal, da ni več
               primeren, da bi lahko zagotavljal dovolj kvaliteten javni servis državljankam in
               državljanom in da je notri precej možnosti zlorab in tako dalje. Sicer do teh težav v
               našem bančnem sistemu ne bi prišlo. Veste, za take velike lumparije, ki so se zgodile
               tukaj, pa vsi vemo, kdo je krivec, pa na koncu, glejte, koliko časa se zdaj že o tem
               pogovarjamo, pa še nisem zasledil ene konkretne stvari, ki bi prišla v javnost, da bi
               rekli, glejte, zdaj smo pa tega barabina dobili, ki je tam v Zagrebu v desetih firmah
               bil prokurist in predsednik in ne vem kaj vse. 10 milijonov, 20, 30, 50 milijonov je
               šlo iz banke, pa še na matični banki je bil glavni šef. Pa porka svet, kje živimo?!
               Temu moramo reči enkrat konec.</p>
               <p>Da se vrnem nazaj. Vlada je v svojem mnenju zapisala naslednje. Jaz sem vsaj
               pričakoval, da bo vlada Republike Slovenije tokrat pa rekla, glejte, pripravili ste
               predlog, ga bomo preučili, se bomo usedli skupaj, bomo naredili neko zadevo, ki bo
               prebavna, sprejemljiva in ki bo šla korak naprej proti tistim ciljem, ki smo jim, jaz
               mislim, da smo jim vsi zapriseženi, se pravi, da iščemo rešitve, ki bodo boljše,
               kakovostne in koristnejše za naše državljanke in državljane. Mislim, da smo vsi temu
               zavezani, vsi, ki tukaj notri v tem državnem zboru sedimo. In Vlada je napisala:
               <q>"Vlada Republike Slovenije ne podpira Predloga zakona o dopolnitvi Zakona o
               bančništvu, EPA,0349-VII, ki ga je vložila skupina poslank in poslancev, s
               prvopodpisanim Jožetom Tankom, glede dopolnitve drugega odstavka 215. člena ZBan-1,
               ki ureja dolžnost varovanja zaupnih bančnih podatkov. Razkritje zaupnih podatkov o
               posameznih komitentih bank Državnemu zboru Republike Slovenije, njegovim delovnim
               telesom in preiskovalnim komisijam Državnega zbora bi namreč pomenilo nesorazmerni
               poseg v bančno tajnost."</q> In še en stavek v nadaljevanju: <q>"Zaupni bančni podatki so
               poslovna skrivnost banke in komitenta, saj gre za občutljive podatke tako za poslovne
               subjekte, še zlasti pa za fizične osebe, ker gre tudi za občutljive osebne podatke."</q>
               S tem se strinjam, kar je tukaj napisano, nimam nobenih težav, vendar pa vlada, ko
               sem bral to zadevo naprej, ni v ničemer povedala, kje pa bi morda mi lahko naredili
               kakšne korake. Kje pa bi morda mi lahko naredili kakšen korak k tistemu cilju, da se
               bo bolj transparentno, pošteno in odgovorno delalo in da bomo imeli na drugi strani
               tudi Banko Slovenije, ki pa je še kako odgovorna za to bančno luknjo. Kako odgovorna!
               In poglejte, nobenemu se nič ne zgodi. Prejšnji guverner, niti slišal nisem, da bi
               kdo sploh v kakršnemkoli kontekstu odreagiral proti njemu ali proti vsem tistim, ki
               so bili super plačani, super plačani na račun ubogega naroda. Sramotno, da taki
               ljudje s takimi visokimi prihodki na koncu dovolijo, da so tako okradli slovenski
               bančni sistem. In na koncu nič, njim se ne zgodi nič. Nič. In ta ista vlada je
               zapisala na koncu tega svojega mnenja naslednje: <q>"Vlada Mira Cerarja je v
               koalicijskem sporazumu glede preiskave bančne luknje in opredelitve odgovornosti
               navedla, da je treba za zagotovitev povrnitve zaupanja v finančne institucije,
               nadzorne institucije in institut pravne države opredeliti odgovornost za nastalo
               bančno luknjo in zahtevati odškodninsko ter materialno odgovornost članov uprav ter
               nadzornih svetov dokapitaliziranih bank. Odgovornost za izvedbo preiskave bančne
               luknje se prenese z Družbe za upravljanje terjatev bank na Banko Slovenije ter v
               primeru suma kaznivih dejanj na pristojne organe pregona."</q> In, poglejte, spet smo
               tam! Nekdo, ki je bil odgovoren za nastanek bančne luknje, je zdaj tisti, ki bi naj
               poiskal tiste, ki so krivi za to zgodbo. Bil pa je sam zraven. Vse te ljudi, cel
               sistem, bi bilo treba zamenjati takoj! Nastaviti popolnoma nove ljudi, ki nimajo
               pajčevine na prstih. In na drugi strani to, kar mi predlagamo – s spremembo
               zakonodaje bi lahko prišli korak naprej. Zdaj pa, poglejte, vi dajete ovco paziti
               volku. Kaj mislite, kako dolgo bo? Ni variante! Nekdo, ki je zakrivil in je sokriv za
               neko stanje, je tisti, ki bo zdaj presojal, koga je treba predati kazenskemu pregonu
               in tako naprej. To ne gre, enostavno ne gre! In isti ljudje so na ključnih pozicijah
               ostali. Ali na Abanki ali Ljubljanski banki in tako dalje. Samo izmenjali so si
               določene položaje, drugače so pa vsi tam. In potem še tisti, ki so v protikorupcijski
               komisiji preiskovali ta dejanja, danes sedijo na banki. Pa to se ne more zgoditi v
               nobeni državi na svetu – razen v Sloveniji. Resnično ne. Ne more. Jaz mislim, da se
               to niti v Severni Koreji ne more zgoditi. In ko vidimo, da je vse skupaj totalno
               skorumpirano, ta cel zgornji sistem, sloj, je med sabo povezan, potem je logično, da
               ne pride do nobenih sprememb in rešitev. In tako dolgo tudi ne bo prišlo.</p>
               <p>Gospod Veber, danes ste govorili o Islandiji, kakšne ukrepe so v Islandiji sprejeli
               za sanacijo bančnih težav, ki so jih imeli. Oni so to zadevo sanirali. Polovili so
               tiste lopove, jih zaprli, jim odvzeli premoženje in tako dalje. Ampak, gospod Veber,
               od vas bi pričakoval, ker ste član Vlade Republike Slovenije, da tega ne govorite
               samo v Državnem zboru, da to storite v vaši vladi in takoj ukrepate. Takoj! Jutri!
               Gospod Veber, oprostite, to ni izgovor. Oprostite, nisem se imel namena spuščati na
               osebnostno raven, saj veste, s tem vas ne mislim žaliti, ker to ni moj namen. Ampak o
               stvareh, ki ste jih govorili, imate vajeti v lastnih rokah. Potem ste napačne ljudi
               danes tu nagovarjali. Najprej morate nagovoriti Vlado Republike Slovenije. Če
               ocenjujete, da je ta pristop okej, potem predlagajte Vladi Republike Slovenije. In to
               takoj storite. Takoj je treba pripraviti. Glejte, to mora biti v enem tednu v
               Državnem zboru! Ne potrebujemo nobenega čakanja, ker je zadeva preveč alarmantna. In
               pričakujem, gospod Veber, od vaše stranke, da boste izvedli določene postopke in
               tisto, kar je potrebno za to, da bomo v najkrajšem času dobili ustrezno podlago,
               zakonodajo in tako naprej na mizo, da bomo lahko rešili to situacijo v naši državi.
               Sicer pa, kar spremljam zadnje čase nasploh delo te vlade, ki se ukvarja v glavnem s
               svojimi kadrovskimi problemi je zelo težko pričakovati, da bo prišlo do kakšnih
               večjih premikov, do kakšne pomembne zakonodaje, ki bi prišla na naše klopi. Tudi
               danes na tej seji Državnega zbora vidim, da je šest zakonov vložila Slovenska
               demokratska stranka. Enega mislim, da Nova Slovenija, pa enega Združena levica. In je
               praktično delovnik poln. Od Vlade Republike Slovenije skorajda nula. Tukaj bo treba
               nekaj spremeniti, če želimo dobro za slovenski narod.</p>
               <p>Jaz bom ta zakon, ki smo ga v Slovenski demokratski stranki pripravili, z velikim
               veseljem podprl, ker sem prepričan, da je naša intenca prava, smer prava, mi moramo
               enkrat potegniti črto s tistim, kar je bilo in se organizirati tako, da bomo lahko
               storili tudi kakšen korak preko tistega, o katerem vedno govorimo, da nas nekaj
               ovira. Preko tiste ovire moramo enkrat stopiti. In to bomo morali storiti prej ko
               slej, če želimo temu slovenskemu narodu in našim državljankam in državljanom
               Republike Slovenije dobro. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Eva Irgl. Pripravi naj se mag. Anže Logar. Izvolite, gospa Irgl.
           </p>
            </sp>
            <sp who="SDZ7:IrglEva">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci!</p>
               <p>Sam sicer ne pokrivam tega področja v Državnem zboru, nisem članica ne Odbora za
               finance, ne za gospodarstvo. Ampak danes govorimo o temi, ki zadeva prav vsakega
               izmed nas. Zaradi tega sem tudi pričakovala, da bo danes z nami minister za finance
               in da se bo jasno opredelil do zakona, ki smo ga predlagali v Slovenski demokratski
               stranki. Danes ne govorimo o ničemer drugem kot o transparentnosti postopkov. In o
               tem, da imajo državljanke in državljani pravico vedeti, kam gredo njihova sredstva.
               Ne nazadnje že dvakrat so sanirali bančni sistem od osamosvojitve dalje. Danes v
               Slovenski demokratski stranki s tem zakonom zagovarjamo samo tezo, da če je parlament
               tisti, ki odloča o dokapitalizacijah in jih potem tudi potrjuje, se pravi o
               dokapitalizacijah bank, potem imajo državljanke in državljani tudi pravico vedeti,
               kam gredo njihova sredstva in kako so porabljena. Mislim, da je skrajni čas, da
               prenehamo tukaj s skrivanjem podatkov. Banka Slovenije, že na prejšnji seji sem
               opozorila, namerno skriva nekatere podatke. In to ne govorimo kar tako na pamet. To
               delajo zaradi zaščite določenih posameznikov. In še enkrat bom povedala, ne govorimo
               na pamet. V prejšnjem mandatu je preiskovalno komisijo v zvezi z bančništvom vodil
               kolega Pogačnik in venomer se je soočal s tem, da Banka Slovenije, pa tudi nekatere
               druge banke, ampak centralna banka Slovenije ni želela dati nekaterih podatkov, ki pa
               so bili ključni za to, da se razčistijo nekatere stvari v zvezi z bančno luknjo. Zato
               si mi želimo, da bi na tem področju zavladala transparentnost postopkov. V koaliciji
               vedno znova ponavljate, da je transparentnost pomembna in da jo je treba zagotoviti.
               Ampak problem je, ker to samo govorite in to samo zagovarjate. Ko pa je treba
               glasovati, v petek bomo glasovali o tem, pa boste vehementno in mirno stisnili tipko
               proti. In tukaj jaz to vidim kot velik problem. To pomeni, da tudi vi kot koalicija
               ščitite tiste, ki so dajali slabe kredite, ki so povzročili bančno luknjo, kajti
               drugače si ne znam predstavljati, kako boste lahko v petek glasovali proti. Vsaj
               takšne so vaše napovedi.</p>
               <p>Kot je razvidno iz stanja na bančnem področju, so uprave bank ravnale negospodarno
               in neodgovorno. In nadzorni organi, ki so bili postavljeni tja, da bi opravili svojo
               nalogo, je niso opravili, zato imamo danes velik problem. Vi pa se upirate temu, da
               bi dejansko prišli do tistih najbolj odgovornih, ki so zakrivili večmilijardno bančno
               luknjo. Zaradi tega imamo danes izjemno hude in tudi neizbežne posledice zlasti v
               zmanjšani gospodarski rasti, v propadanju podjetij, v povečevanju brezposelnosti in
               tudi ne nazadnje nižjem standardu vsakega izmed nas, zlasti naših državljank in
               državljanov, ki se že tako ali tako težko prebijejo iz meseca v mesec. Marsikateri
               izmed državljank in državljanov. Ampak Stranka modernega centra, ki je tukaj največja
               stranka, bo v petek glasovala proti transparentnosti postopkov. In to mene,
               spoštovani gospod Verbič, skrbi. Do sedaj v tej razpravi še nisem slišala konkretnega
               argumenta, zakaj ste proti transparentnosti postopkov, zakaj ne želite, da Banka
               Slovenije da podatke, ki jih je recimo ne nazadnje želela preiskovalna komisija v
               prejšnjem mandatu. Da ne rečem tega, da bomo v petek razpravljali tudi o ponovni
               vzpostavitvi preiskovalne komisije v zvezi z bančno luknjo, pa kolikor je meni znano,
               niti eden od poslancev Stranke modernega centra ni oddal podpisa pod preiskovalno
               komisijo, pa čeprav imate v svojih vrstah posameznike, ki se že vrsto let borijo tako
               proti korupciji kot za to, da bi imeli transparentne postopke. Ampak niso bili
               sposobni dati podpisa pod preiskovalno komisijo. Se pravi, ključni problem, ki ga
               imamo, ni zakonodaja. Ključni problem je v tem, da se govori nekaj, dela pa popolnoma
               nekaj drugega, samo da se ohrani lep obraz pred volivkami in volivci, sicer pa se
               dela tako, da je všeč tistim, ki imajo že vrsto let pod nadzorom celotno državo in
               tudi bančni sistem. In tega je počasi dovolj. Glede na to, da ne boste glasovali v
               petek niti za ta zakon niti ali pa mogoče vendarle za preiskovalno komisijo, upam, da
               je to tudi nek apel Stranki modernega centra, da vendarle spozna, da je pomembno, če
               hočemo zagotoviti nadaljnjo dobro poslovanje bank, zlasti da odkrijemo krivce,
               odgovorne za večmilijardno bančno luknjo, da je treba nekaj narediti, ne samo
               govoriti. Se pravi, da je treba podpreti preiskovalno komisijo, ki smo jo predlagali
               v Slovenski demokratski stranki. Ni treba zavrniti vsega, kar SDS predlaga, samo
               zato, ker je to SDS. Pomembno je, da pri takšnih projektih, ki so pomembni za državo,
               zlasti pa za državljanke in državljane, stopimo skupaj in prepoznamo, da le tako bomo
               lahko prišli do nekih rezultatov.</p>
               <p>Visoki etični standardi se kažejo tudi ali pa zlasti v transparentnem delovanju. Zato
               bom podprla zakon, ki smo ga predlagali v Slovenski demokratski stranki. Dala sem
               tudi podpis pod preiskovalno komisijo. V petek jo bom tudi potrdila. Upam, da jo bodo
               potrdile tudi stranke koalicije, kljub temu da niso dale podpisov pod preiskovalno
               komisijo. Gospod Jurša, jaz tudi za vas upam, da boste podprli to preiskovalno
               komisijo kot vodja Desusa in da boste zlobirali, da bodo tudi ostali poslanci za to,
               da se končno odgovorno pristopi k temu reševanju na eni strani bančnega sistema, na
               drugi strani pa, da se razišče odgovornost tistih, ki so povzročili večmilijardno
               bančno luknjo. Najlepša hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Anže Logar, pripravi naj se gospa Nada Brinovšek.</p>
            </sp>
            <sp who="SDZ7:LogarAnže">

               <speaker>MAG. ANŽE LOGAR (PS SDS):</speaker>

               <p>Hvala, predsedujoči.</p>
               <p>Sprega tajkunov, bančnikov in nadzornih institucij je slovenske davkoplačevalce
               stala 5 milijard evrov. Glede na to, koliko črnila in medijske besede je bilo prelite
               že o tej temi, bi si mislil, da mi teh besed ni treba ponavljati. Ampak ko danes
               poslušam vladajočo koalicijo in ko gledam tablo s porabljenim časom in vidim, da je
               vlada pustila še popolnoma ves čas neokrnjen in nedotaknjen ob predlogu, ki naj bi
               zagotovil večjo transparentnost in boljše vzvode za pregon na nek način
               organiziranega kriminala, moram še enkrat poudariti, da je sanacija bančnega sistema
               vsakega od nas stala 2 tisoč 500 evrov. Morda se za funkcionarje, torej poslance in
               predstavnike vlade to ne zdi tak visok znesek, ampak za državljane Republike
               Slovenije s povprečno plačo pa je, verjemite, to zelo visok davek za prej omenjeno
               sprego tajkunov, bančnikov in nadzornih institucij.</p>
               <p>Slovenska demokratska stranka je vložila predlog spremembe zakona o bančništvu, ki
               je zelo preprosta. Državnemu zboru smo želeli dati orodje, ki mu omogoča aktivno
               vključevanje v organiziran pregon teh glavnih goljufov. Sprašujemo se, ali so
               bančniki naredili vse, kar je bilo v njihovi moči, da bi preprečili tovrstne slabe
               prakse. Niso. Včasih se zdi, kot da so to še spodbujali. Ali je Banka Slovenije
               naredila vse, kar je bilo v njeni moči? Verjetno ne. Banka Slovenije je še tri mesece
               pred zgodovinsko dokapitalizacijo javnosti razlagala, da je slovenski bančni sistem
               trden. Ali je parlament naredil vse? V preteklem mandatu se je trudil, imel je
               preiskovalno komisijo na to temo, a je žal ob tem trčil na ignoranco nadzornih
               institucij in ni uspel pridobiti relevantnih informacij za svoje nadaljnjo delo.
               Mislim, da je vsem v interesu, da parlament opravlja svojo nalogo in opravlja tudi
               nadzorno funkcijo v zadevi, ki je vse davkoplačevalce stala 5 milijard evrov.</p>
               <p>Prej je kolega Veber razlagal o tem, kdo je glavni krivec za bančno luknjo in tako
               naprej. To so že skoraj ponarodela stališča ene od političnih strank, ki jih kot
               zimzelen argument vedno postavi na plano, ko je vprašanje bančne luknje na dlani.
               Ampak glede na to, da je kolega Veber šele kratek čas tu v poslanskih klopeh v tem
               mandatu, in verjetno nima vseh informacij, bi ga vendarle spomnil na to poročilo
               Banke Slovenije, ki je bilo pripravljeno za izredno sejo o stanju bank, kjer je v
               četrtem sklepu Banka Slovenije, ne Poslanska skupina SDS ali kdorkoli drug, Banka
               Slovenije je navedla, da je sistem oziroma stanje v bančnem sektorju dodatno
               poslabšalo nezadostno in prepozno ravnanje v bančnem sektorju v obdobju 2008–2011.
               Vemo, kdo je bil na čelu vlade v obdobju 2008–2011. Zgolj za intermezzo.</p>
               <p>Vlada Republike Slovenije, ki se danes še ni oglasila, obrazloži svoje nasprotovanje
               naši noveli med drugim tudi s tem, da je bil že konec leta 2013 v Zakon o bančništvu
               dodan 4.a člen, ki o bančni tajnosti govori, da lahko banke podatke posredujejo
               sodišču, državnemu tožilstvu ali policiji v primeru obstoja razlogov za sum. Nas bi
               moral vse skrbeti ta argument, kriza je nastopila konec leta 2008, to določilo, ki je
               čisto normalno, ki bi moralo biti že notri v tem zakonu, pa je prišlo šele 5 let
               kasneje. In jaz se bojim, da bomo to, kar danes govorimo in kar vlada pravi, da je
               nepotrebno, čez 5 let dali v zakon o bančništvu, ker se bo to izkazalo, da je
               potrebno. Kako boste takrat to opravičevali? In tudi ta 4.a člen očitno ne deluje.
               Leto in pol imamo to že v zakonu o bančništvu. So kakšnega bankirja zaprli? Mislim,
               da ne, vsaj povejte mi, jaz mislim, da tukaj kakšnega posebnega napredka ne vidim.</p>
               <p>In če gremo naprej. Vlada pravi, da te spremembe, ki jih predlagamo, niso potrebne,
               ker so zastaralni roki glede kazenske in odškodninske odgovornosti štirikratnik
               tistega, kar je v področni zakonodaji. Torej med 12 in 20 let. Če ta argument vlade
               prevedem v ljudski jezik. Vlada pravi, da imamo še čas. Imeli smo čas od 2008 do
               2013, da zadevo ubesedimo v zakon, a nič se ni zgodilo. Sedaj je minilo leto in pol,
               a nič se ni zgodilo. In vlada pravi, da imamo še čas. Čez 15 let, ko marsikdo tukaj
               več ne bo poslanec ali marsikatera stranka ne bo več obstajala, pa bomo rekli:
               <q>"Glejte, tisto obdobje je že tako daleč, ne pogrevajte zgodovine, za to obdobje pač
               pustimo in živimo naprej."</q> In po mnenju vlade naj bi takšen poseg, da bi lahko
               parlamentarci na zaprtih sejah prejeli ustrezno dokumentacijo, pomenil nesorazmeren
               poseg v bančno tajnost. Zaupni bančni podatki so poslovna skrivnost banke in
               komitenta, ker gre za občutljive podatke in za osebne podatke. Ampak saj ne gre za
               vsakodnevnega komitenta, ki pošteno živi, pošteno plačuje davke in za svoje delo dobi
               plačo. Tukaj gre za goljufe, tukaj gre za kazenske zadeve, ki so, še enkrat
               poudarjam, vsakega od nas stale 2500 evrov. In ko jaz berem to argumentacijo vlade,
               bančna tajnost med drugim prispeva tudi k zaupanju komitenta, da bo banka varovala
               podatke o njegovem premoženjskem stanju. Poglejte, to je pa zelo ohrabrujoče za
               lumpe. Četudi so kršili in nam povzročili za pet milijard evrov stroškov na naš
               račun, iz našega žepa – ne, treba je varovati njihove osebne podatke, ker bi v
               drugačnem primeru to pomenilo nesorazmeren poseg v njihove osebne pravice.</p>
               <p>Sprašujem se, pred kom te tajkune ščitijo Banka Slovenija, vlada in tudi koalicija,
               ki danes pravi, da je ta zakon nepotreben. Ne morem si kaj, ta razprava danes in
               argumentacija vlade me spominja na eno drugo razpravo, ko smo govorili o novelaciji
               protiteroristične zakonodaje ob strašljivih napadih v Parizu in borcih ISIS. Takrat
               je tukaj minister za pravosodje sveto zatrjeval, da ni treba reformirati našega
               kazenskega zakonika. Teden nazaj, ko je na evropski ravni bila sprejeta ustrezna
               resolucija, nam je na Odboru za zunanjo politiko povedal, da bo treba spremeniti 108.
               in 111. člen Kazenskega zakonika. V dveh mesecih popolni preobrat. Ne se slepiti in
               ne zavračati zakonskih predlogov zgolj zato, ker jih predlaga opozicija. Vlada tudi
               pravi, da ni mogoče sprejeti stališča, da Državni zbor Republike Slovenije in njegova
               delovna telesa zahtevajo od banke, kot zasebnopravnega subjekta podatke, kajti
               nikakor za zasebne subjekte nimamo pravice do teh podatkov. Ampak, spoštovani, če so
               bile te banke podržavljene, saj je skoraj 70 % slovenskega bančnega sistema v
               državnih rokah. Jaz se sprašujem, če je vlada sploh prebrala naš predlog, pravi, da
               če je banka sprejela državno pomoč ali pa je predmet ukrepov po Zakonu o ukrepih
               Republike Slovenije za krepitev stabilnost bank, torej državnih bank. To je banka
               vseh nas. Vlada se pa tukaj izgovarja, da ne smemo pridobiti podatkov zasebnih
               subjektov. Mi želimo podatke državnih subjektov, saj smo jih podržavili, saj smo
               plačali 5 milijard za te banke. In naprej, ko pravi, da se parlamentarna preiskava
               glede najbolj občutljivih področij izvaja preko sodišča, ki opravi konkretna
               preiskovalna dejanja oziroma izvaja določene dokaze. Še enkrat sprašujem, kolikim
               takšnim postopkom pa smo priča. Priča smo samo temu, da vsakič znova dobimo
               informacije, da sodišča kršijo človekove pravice, in da je na čelu generalnega
               tožilstva koruptivna oseba. Naša sodišča de facto ne funkcionirajo. Na vseh
               mednarodnih lestvicah zaupanja v sodišča smo globoko na dnu. Vlada pa s tem
               opravičuje nereakcijo in neaktivnosti na tem področju. In nam poslancem nalaga, da če
               sami tukaj izvemo za okoliščine, ki pomenijo razlog za sum storitve kaznivega
               dejanja, lahko vložimo ovadbo. Zato ni mogoče pritrditi stališču, da je za delo
               preiskovalnih komisij Državnega zbora nujno razkritje zaupnih podatkov. Spoštovani!
               Ali naj delamo torej tako kot domnevno dela OVS, da poročila o Telekomu izdeluje na
               podlagi javno dostopnih informacij in časopisnih člankov. Verjetno ne. Če želimo tej
               zadevi priti do dna in če želimo nek učinkovit instrument, da bomo skupaj, vzporedno
               z ostalimi institucijami ugotovili krivdo za 5-milijardno luknjo, potem je treba
               ukrepati, kajti v nasprotnem primeru se nam bodo spet smejali tisti, ki bodo krivci
               za takšno luknjo, vse institucije bodo pa prelagale odgovornost ena na drugo. In
               potem cvetka te vladne obrazložitve, zavrnitve, zakaj je vlada proti razkritju –
               zaradi Svetlikove socialne reforme. Pove, da nedavna sprememba zakonodaje glede
               socialnih transferov, ki je omogočila centrom za socialno delo neposreden dostop do
               bančnih podatkov, je namreč povzročila znatni odliv depozitov iz slovenskih bank, in
               bi tovrstno odkritje še povečalo odliv depozitov. Ta pa je bosa. Svetlikova reforma.
               Minister iz kvote Desusa in leta 2011 kandidat SD na državnozborskih volitvah, torej
               predstavnik dveh strank vladajoče koalicije je po mnenju vlade krivec ali eden od
               glavnih razlogov njegova reforma, da te naše spremembe ne more sprejeti. Ampak saj to
               je čista demagogija! Saj preiskovalna komisija ne bi pregledovala vsakega komitenta
               državnih bank, ampak tiste primere, kjer je realno podan sum, in v tistih primerih,
               ki so bili zaradi slabih kreditov preneseni na slabo banko.</p>
               <p>In dovolite mi še grande finale, zakaj ne po mnenju vlade. Prva alineja, ker se je
               prejšnja vlada javno zavezala, da si bo z vsemi močmi prizadevala, da bodo odgovorne
               osebe za stanje v slovenskem bančnem sistemu odgovarjale. Torej zaradi tega ne
               spremembam, ker se je prejšnja vlada zavezala. Še enkrat sprašujem, kdo je
               odgovarjal. In naprej – ker je prejšnja vlada od organov vodenja teh bank zahtevala,
               da zagotovijo, da banka aktivno in samoiniciativno sodeluje z Banko Slovenije itn.
               Teh uprav niso zamenjali, razen dveh privatnih bank Foruma 21, ki nas davkoplačevalce
               stane 450 milijonov evrov, rešuje pa kar pomemben del tistih tajkunov, ki so zakuhali
               to bančno luknjo. Torej organov niso zamenjali, od teh bank in organov pa zahtevajo
               in pričakujejo, da naj sodelujejo in naznanjajo sume. In po enem letu in pol, kot jaz
               vem, ni nobenega rezultata.</p>
               <p>In naprej, naslednja alineja – ker je bila v začetku leta 2014 oblikovana
               koordinacijska skupina, ki jo vodi Banka Slovenije, poudarek je na <q>"oblikovala"</q>,
               torej ne, kaj je naredila, ampak oblikovala, in jo vodi Banka Slovenije. Torej tisti
               organ, ki je imel nalogo nadzirati, pa očitno te naloge ni uspešno opravil. In še
               več. Prej je bilo že omenjeno, viceguvernerka te banke, ki ji je zdaj naložena ta
               odgovornost, je bila prej predsednica nadzornega sveta Nove Ljubljanske banke v
               obdobju ko je ravno Nova Ljubljanska banka dobila največ opominov s strani Banke
               Slovenije. In njen naslednik, predsednik nadzornega sveta Banke Slovenije danes
               oziroma v tem obdobju postaja glavni nadzornik DUTB, na katerega so bili ti krediti
               preneseni. Kolega Verbič je rekel, da se že kažejo učinki te pospešene vloge Banke
               Slovenije, da je bilo v tem obdobju vloženih prek 100 ovadb. Spoštovanega kolega bi
               še enkrat opozoril na to poročilo Banke Slovenije, ki pravi, da je bilo vloženih 20
               ovadb, in sicer v obdobju 2008–2015. 20 ovadb v sedmih letih, 5 milijard evrov. Nihče
               me ne bo prepričal, da je to učinkovito izvajanje nadzorne funkcije. In kot zadnje,
               zavedeno v koalicijskem sporazumu, da se zadeva preda v odgovornost Banki Slovenije.
               Ko sem vprašal o tem direktorja centralne banke je rekel, da o tem nič ne ve, da
               zakonske podlage za to nima, če pa jo bo dobil, bo ustrezno ukrepal. Ne vem, kje je
               ta sprememba zakonske podlage.</p>
               <p>Če povzamem odgovor vlade, zakaj parlamentu ne dati dodatnih pristojnosti, da v
               polni meri in aktivno sodeluje pri pregonu in pri zbiranju informacij za pregon tega
               skoraj da organiziranega kriminala, ki nas je stal 5 milijard evrov, se le-ta glasi:
               ker je prejšnja vlada dala javno zavezo za prizadevnost vlade, ker je prejšnja vlada
               pozvala Banko Slovenije k samoiniciativnosti, ker je bila oblikovana medresorska
               skupina in ker je to zapisano v koalicijskem sporazumu. Zdaj pa se, drage poslanke,
               dragi poslanci, mi lahko preprosto usedemo, počakamo 10, 15 let, ker zadeva zastara
               štirikrat kasneje, in to delo odložimo in prepustimo stroki ter tistim, ki znajo. Ne
               verjamem, spoštovane poslanke in poslanci, da smo bili zato izvoljeni v Državni zbor.
               Mislim, da je obveznost vsakega izmed nas, da popravimo tisto, kar je bilo zavoženo v
               preteklosti. Ne nazadnje zaradi prisege na višje moralne in etične standarde je
               veliko večino, rekordno večino v tem državnem zboru prejela ena stranka,
               novoustanovljena stranka, in izogibanje tej odgovornosti me prepričuje samo v to, ali
               so nekateri dejansko res povezani v te mreže, ki so nas stale toliko denarja, ali pa
               da tisti, ki zagovarjajo status quo, se udobno počutijo v tem kalnem in jim je v
               interesu, da tudi tej bančni luknji nikoli ne pridemo do dna.</p>
               <p>V Slovenski demokratski stranki smo trdno prepričani, da tokratna zgodba ne sme
               ostati nekaznovana in da morajo krivci odgovarjati za nečedne posle in za enormne
               stroške, ki so jih slovenskem narodu povzročili, in enormen gospodarski zastoj, ki je
               zaradi tega tudi nastal. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Nada Brinovšek, pripravi naj se dr. Matej Tašner Vatovec.</p>
               <p>Gospa Brinovšek, izvolite.</p>
            </sp>
            <sp who="SDZ7:BrinovšekNada">

               <speaker>NADA BRINOVŠEK (PS SDS):</speaker>

               <p>Predsedujoči, hvala lepa za besedo.</p>
               <p>Poglejte, danes se spret pogovarjamo o zakonu o bančništvu, o bankah. Verjetno ne
               zaradi tega, ker bi imeli neko željo razpravljati o tej temi, se pravi o bankah, o
               bančni luknji, ampak predvsem zaradi tega, ker je naša zakonodaja izredno slaba.
               Zakon o bančništvu je bil sprejet, mislim da leta 1998, 1999 in je takrat obsegal 200
               členov. Skozi vsa ta leta, se pravi v obdobju 15, 16 let smo prišli na 408 členov.
               Glede na to, da zakon vsebuje toliko členov, bi pričakovala, da bolj ko se nek zakon
               dopolnjuje, bolj ko se nek zakon popravlja, boljši bo. Ampak vse te dopolnitve in
               spremembe zakona, ki ste jih potrdili tudi na prejšnji seji Državnega zbora, niso šle
               ravno v smeri izboljšanja samega bančnega položaja. Tu imam v mislih, da zakon še
               vedno ne omogoča, da bi Državni zbor pridobil od bank ustrezne podatke, na podlagi
               katerih bi se lahko preprečilo izvajanje nepravilnosti in neučinkovitosti v
               slovenskem bančnem sistemu. Situacija, ugotavljamo, lahko da je čedalje slabša, kar
               žal občutijo tudi naši državljani na svojih žepih, Slovenija pada na vseh lestvicah
               konkurenčnosti in v medijih spremljamo vseskozi vsemogoče informacije, kako država
               razmetava in negospodarno troši svoj denar.</p>
               <p>Na podlagi tega obstoječega zakona, ki je bil na prejšnji seji Državnega zbora
               sprejet oziroma še prej amandmiran kar v 134 členih, še vedno ne bomo odpravili
               vzrokov in nevarnosti, ki so pripeljali Slovenijo v položaj, ko se je moralo s
               sanacijo in z dokapitalizacijo bank reševati t. i. luknjo. Še vedno nam ta zakon ne
               dopušča, da bi nam z obstoječo zakonodajo uspelo preprečiti nov bančni hazard, ki smo
               mu bili priča v zadnjih letih, in vseh anomalij, ki so se dogajale v zvezi s tem. V
               zakonu še vedno niso predvidene kazni za odgovorne osebe, se pravi za regulatorja, to
               je Banka Slovenije. Nimamo določbe, na podlagi katere bi morale banke v državni
               lasti, ki so bile dokapitalizirane, v primeru izkazanega dobička le-tega vrniti v
               proračun države. Tudi odgovornost Banke Slovenije do parlamenta ni določena. Zato
               mislim, da je še kako pomembno, da v primeru, če je banka prejela denarno pomoč s
               strani države, postanejo podatki, ki so bili do zdaj zaupni, dostopni za potrebe dela
               Državnega zbora in preiskovalne komisije.</p>
               <p>Kar bi bilo najbolj pomembno za odkritje nepravilnosti, ki so se dogajale na področju
               bančništva v zadnjih nekaj letih, pa je vsekakor to, da se spremeni opredelitev
               bančne tajnosti, ki bo omogočila ugotovitev odgovornosti za stanje v bančnem sistemu.
               S tem bi se lahko ugotovilo, kdo je odgovoren za to, da so davkoplačevalci plačali
               preko 5 milijard evrov pri zadnji dokapitalizaciji, da ne rečem, iz svojih žepov.
               Bistvo vsega, da pa je stanje takšno, kot je, pa je predvsem dajanje prijateljskih in
               političnih kreditov in ker so bili tisti, ki so te kredite podpisovali, prepričani,
               da se jim v bistvu ne more nič zgoditi. Glede na obstoječo zakonodajo moram reči, da
               je to žal res. Ampak jaz mislim, da se točno ve, kdo neko pogodbo pripravi, ali je ta
               pogodba dobro pripravljena ali ni pripravljena, ali je pripravljena nalašč tako, da
               se jo da zaobiti. Tisti, ki to pogodbo pripravi in ne nazadnje podpiše, je še kako
               odgovoren, da ta denar pride nazaj v banko, kajti banka je namenjena temu, da posoja
               denar in skrbi, da se ta denar vrne nazaj v banko, seveda z nekim dobičkom. Jaz
               mislim, da tukaj gre samo za bančno kulturo posameznika in pa odgovornost slehernega.
               Ko je pogodba sklenjena, poti nazaj ni in če se pogodba ne spoštuje, so tudi vsi
               zakoni zaman.</p>
               <p>V koalicijski pogodbi vlade Mira Cerarja imate, spoštovana koalicija, zapisano: <q>"Za
               zagotovitev povrnitve zaupanja v finančne institucije, nadzorne institucije in pravno
               državo bo koalicija izvedla preiskavo in opredelila odgovornost za nastalo bančno
               luknjo."</q> Zanima me, kako boste izvedli to preiskavo in opredelili odgovornost za
               nastalo bančno luknjo, če pa nimate zakonske podlage, na podlagi katere bi prišli do
               teh spisov. Če mislite s tem resno, kar ste zapisali v koalicijsko pogodbo, boste za
               preiskavo, kot sem že rekla, potrebovali podatke, ki še vedno veljajo za zaupne kot
               bančna tajnost.</p>
               <p>Zato predlagam, da si olajšate svoje delo in podprete naš predlog. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Matej Tašner Vatovec, pripravi naj se gospod Franc Jurša.</p>
            </sp>
            <sp who="SDZ7:TašnerVatovecMatej">

               <speaker>DR. MATEJ T. VATOVEC (PS ZL):</speaker>

               <p>Hvala za besedo, gospod predsednik.</p>
               <p>Jaz bi samo dodatno pojasnil stališče Združene levice. Predlagatelj očitno meni, da
               je bančna kriza oziroma posledica vseh teh stvari, ki so pripeljale do bančne luknje,
               pravzaprav samo nek kriminal oziroma kazniva dejanja. Ne zaveda pa se, da je to
               posledica tudi ene največjih kriz kapitalizma po letu 1929, slabosti evrskega območja
               in pa predvsem slabega vodenja takratne vlade. Kreditne mape slabih kreditov, ki so
               se sedaj pristali na DUTB, so bile bolj ali manj razkrite, od tega pa ni bilo kaj
               dosti učinka, nismo dosegli nobenih bistvenih ugotovitev, ki bi nam pomagale pri tem,
               da bi ugotovili vzroke za to krizo. Tako odpiranje novih map ne bi bistveno
               pripomoglo k ničemer.</p>
               <p>Kar se tiče ekonomskih napak vlade med letoma 2004 in 2008 pa tako: v poročilu Banke
               Slovenije z 2. marca letos, ki je nastalo prav na zahtevo SDS so navedene naslednje:
               tista vlada ni izvajala proticikličnih ukrepov, ki bi bili nujni po prevzemu evra,
               izvedla je prociklično davčno reformo, s tem je prispevala k pregrevanju
               gospodarstva, samo v zadnjih dveh letih je ustavila 2-odstotni strukturni
               primanjkljaj, prispevala je k napihovanju cen finančnega in realnega imetja, med
               drugim s pospešeno gradnjo avtocest z zadolževanjem Darsa. Če samo omenim med letoma
               2005 in 2006 se je ta dolg povišal za 1,46 milijarde oziroma 53 %. Prispevala je tudi
               k presežni likvidnosti bank, s tem ko se je zadolžila v tujini, da je predčasno
               poplačala domače banke.</p>
               <p>Toliko o kazalnikih uspešnosti tiste vlade. Uspešnost tiste vlade, kot je bilo že
               večkrat danes slišano, občutimo še danes, občutijo jih banke, občutijo jih podjetja,
               ki so pristala na DUTB, občuti jih 120 tisoč registriranih brezposelnih in ne
               nazadnje tudi neverjetna stopnja tistih, ki živijo pod ali pa na pragu revščine.
               Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Franc Jurša, pripravi naj se gospod Jože Tanko. Oprostite,
               predlagatelj, sem spregledal.</p>
               <p>Mag. Marko Pogačni, izvolite<gap n=".."/></p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za besedo.</p>
               <p>Kratek odziv na to zadnjo zadevo. Jaz poslanke in poslance Združene levice pozivam,
               da so prisotni na sejah in da poslušajo, kaj se dogaja. Jaz sem večkrat omenil
               zadevo, da sem osebnega mnenja, da 5-milijardna luknja bi bilo verjetno nepošteno, če
               bi dejali, da je to plod samo kriminalni dejanj. Verjetno so bili drugi vzroki. Težko
               me pa nekdo prepriča, da je 5-milijardna luknja vzrok samo, bi rekel, finančne ali pa
               gospodarske krize, in da tudi regulator tega ni naredil.</p>
               <p>Navajate neko poročilo Banke Slovenije. Jaz predlagam, če nekaj navajate, da navajate
               potem v celoti. In še enkrat bom ponovil, vlada Janeza Janše v obdobju 2004–2008 ni
               imela nikakršnih možnosti vplivanja na pravne in pa na fizične subjekte pri politiki
               zadolževanja. Ne samo vlada Janeza Janše, tudi sedanja vlada in vse ostale vlade
               nimajo na to vpliva. In marsikaj do danes je bilo povedano, marsikaj še bo. Ne
               razumem pa, da tako vehementno zavračate vse te naše predloge. Jaz pričakujem tudi z
               vaše strani drugačno razpravo potem v petek oziroma tudi <gap n="…"/> <stage>/ znak za konec razprave/</stage>
               <gap n="…"/> glede preiskovalne komisije.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Franc Jurša.</p>
            </sp>
            <sp who="SDZ7:JuršaFranc">

               <speaker>FRANC JURŠA (PS DeSUS):</speaker>

               <p>Hvala za besedo, podpredsednik. Lep pozdrav kolegicam in kolegom.</p>
               <p>Jaz bi mogoče začel z neko kronologijo, ampak ne bom je preveč podrobno razlagal.
               Spominjamo se oziroma tisti, ki ste takrat že sedeli v teh klopeh, kdaj se je ta
               zakon sprejel. Spominjate se verjetno tudi, kar precej vas, kako se je potem
               dopolnjeval oziroma kako so bile predlagane spremembe in tudi določeni amandmaji na
               te člene. To omenjam zaradi tega, da si malo osvežimo spomin. Vsi tisti, ki ste
               takrat bili, se tega verjetno dobro spomnite.</p>
               <p>Kar nekaj očitkov je bilo izrečenih določenim vladam. Jaz mislim, da nas to ne pelje
               k želenemu cilju, k temu, kar bi želeli skozi to razpravo, skozi to spremembo, pa
               potem tudi mogoče skozi preiskavo, ki bi se naj potrdila tudi v petek. Ena zadeva pa
               me je malo spodbudila, pa jo bom zdaj odgovoril gospodu Logarju. Gospod Svetlik
               nikoli ni bil predlagan z naše strani za ministra. Mogoče si je kdo tolmačil, da je
               bil iz kvote Desusa, po takojšnjem njegovem kandidiranju na naslednjih
               državnozborskih volitvah po izteku funkcije pa se je jasno videlo, kateri kvoti je
               gospod Svetlik pripadal, kljub temu da imam relativno zelo dobro mnenje o dr.
               Svetliku.</p>
               <p>Če pa govorimo o koalicijski pogodbi, so v koalicijski pogodbi stvari zapisane. Jaz
               osebno, pa tudi poslanska skupina, ki ji pripadam, jo jemlje zelo resno. Tudi s tega
               naslova, s tega področja mislim, da zadevo jemljemo resno in da želimo, da se
               določene zadeve raziščejo. Pri vsem tem pa je treba spoštovati tisto, kar smo si v
               določenih aktih Državnega zbora tudi zapisali, posebej še v poslovnik. Veste, glede
               priznavanja instituta preiskovalne komisije, tu bom povedal relativno zelo direktno.
               Zelo direktno bom povedal. Jaz imam o tem institutu pač svoje mnenje. Dajete mi
               povedati, kolegice in kolegi, kdo izmed nas, mogoče razen tistih, ki so bili
               odvetniki in sodniki, lahko vodi preiskavo. Vsi mi, oprostite, pa ne bom navajal
               poklicev, pa res zelo težko to stvar vodimo tako, da bomo prišli do želenega cilja.</p>
               <p>Zdaj pa bom šel na sam predlog spremembe zakona in bom razložil, zakaj ne bom podprl
               spremembe zakona. Predhodno pa bom povedal, da pa bom podprl petkovo preiskovalko.
               Razkritje zaupnih podatkov o posameznih komitentih bi lahko poseglo v bančno tajnost
               oziroma ne bi bilo koristno za posameznike kot tudi ne za institucijo. Ker Zakon o
               parlamentarni preiskavi – že prej sem malo omenjal – izrecno določa, da se
               parlamentarna preiskava glede najbolj občutljivih področij izvaja preko sodišč, ki
               obravnavajo konkretna preiskovalna dejanja oziroma izvedejo določene dokaze. To se
               pravi, za to imamo pristojno institucijo, ki dela v interesu preiskave in najbolj
               zahtevne zadeve tudi razišče. Tu se sprašujem, ali smo in koliko smo mi usposobljeni
               za opravljanje tovrstnih dejanj. Enostavno in preprosto presojam in ocenjujem – to je
               moje osebno stališče –,tega nismo sposobni. Mogoče kakšen posameznik izmed nas. To
               sem pa povedal, kakšne reference oziroma kakšne vrste poklica ta poslanec ali
               poslanka mora imeti. Seveda pa v vsakem primeru moramo ugotoviti odgovornost tistih,
               ki so podeljevali slabe kredite in so nas pripeljali v godljo, v kateri smo, in te
               iste ljudi moramo zamenjati. Če pa se ne da teh ljudi zamenjati oziroma ustrezno
               proti njim ukrepati, pa moramo lastno zakonodajo, ki jo imamo v državi, spremeniti in
               z njo omogočiti učinkovito preiskavo in tudi, na koncu koncev, uspešen sodni
               epilog.</p>
               <p>Zakon o bančništvu je napisan slabo. Ne vsebuje vseh elementov, ki bi jih moral v
               skladu s Poslovnikom Državnega zbora. Predlagatelj napačno prikazuje pravno ureditev
               najmanj treh držav Evropske unije, ki se nanaša na to pravno področje. Se pravi, to
               zadevo morate pogledati. Jaz sem jo z našo strokovno službo pregledal in jo ocenjujem
               tako, kakršna je tudi moja predhodna izjava. Sam si želim, da bi se čim prej
               razrešili vsi vzroki za nastanek bančne luknje. Verjetno vsi v tej dvorani
               razmišljamo podobno, da se vsi, ki so to luknjo povzročili, pripeljejo pred roko
               pravice, in da so vsi tisti, ki so ravnali v nasprotju z zakonodajo, tudi ustrezno
               kaznovani. To bi bil zaključek moje razprave, saj je v tej dvorani državnega zbora
               bilo izrečenih na račun bančništva ogromno besed, ki se merijo v urah, v dnevih in
               celo v tednih. V vseh teh mandatih, kolikor sedim v državnem zboru, je to tema
               številka ena. Pa je tudi z nobenimi parlamentarnimi preiskavami nismo razrešili. Mi
               jo moramo razrešiti tako, da bomo prijeli zadevo na pravem mestu, se pravi, moramo
               zgrabiti za roge tiste, ki so nam to luknjo tudi povzročili.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Replika, mag. Anže Logar.</p>
            </sp>
            <sp who="SDZ7:LogarAnže">

               <speaker>MAG. ANŽE LOGAR (PS SDS):</speaker>

               <p>Hvala.</p>
               <p>Moram replicirati glede besed, da je zakon napisan slabo. Zakon je dobro napisan,
               zakon je zelo kratek. Morda, kolega Jurša, bi morali povedati, da v obrazložitvi
               nekaj manjka, na kar Vlada opozarja, ne pa zakon. Zakon je kvalitetno napisan in
               verjemite, da Poslanska skupina SDS v dveh členih ne bo naredila kakšne spektakularne
               napake, da bi zakon lahko opisali kot slabega. V bistvu sem vesel tega sporočila
               vodje Poslanske skupine Desus, da bodo podprli ustanovitev preiskovalne komisije v
               petek. V tem pogledu se sprašujem, zakaj potem niso prispevali podpisov in bi ta
               preiskovalna komisija lahko že dejansko začela s svojim delom. Je pa rahlo zanimivo
               to stališče – namreč, ravno ta predlog zakona, ki ga je vložila SDS, daje tej
               preiskovalni komisiji dodatne vzvode za učinkovito delo v preganjanju oziroma
               preiskovanju slabih praks v slovenskem bančništvu.</p>
               <p>Sprašujem pa se tudi, kakšno je sporočilo davkoplačevalcem in na splošno tistim, ki
               so se udeležili volitev, če nek poslanec v Državnem zboru reče, da ne ve, če smo mi
               sposobni izpeljati neko takšno preiskavo pa da ni človekova oziroma le kdo bi lahko
               vodil to preiskovalno komisijo. Če pač neka poslanska skupina ne vidi v svojih vrstah
               predstavnika, ki bi lahko kompetentno sodeloval v tej komisiji ali kompetentno vodil
               to komisijo, vam zagotavljam, da je v drugih poslanskih skupinah precej kompetentnih
               ljudi, ki bi lahko to opravljali. Ne nazadnje smo danes slišali nekaj tehtnih razprav
               iz različnih strank, ne nazadnje je eno takšno preiskovalko že vodil poslanec
               Slovenske demokratske stranke gospod Pogačnik in je dobro vodil, a je žal čas
               prehitel sklepne ugotovitve te komisije. Vseeno bi apeliral na to, mislim, da je v
               Državnem zboru kar precej kakovostnih poslancev iz različnih poslanskih skupin, iz
               različnih smeri in sem prepričan, da z ustrezno pravno podlago, normativno podlago
               Državni zbor lahko zelo kvalitetno prispeva in aktivno prispeva k odkrivanju
               lumparij, ki so se dogajale na področju bančništva.</p>
               <p>Zato še enkrat apeliram, da podprete naš predlog zakona in s tem preiskovalki, ki
               upam, da v petek bo ustanovljena, daste dodaten arzenal ukrepov, s katerimi bo lahko
               učinkovito in aktivno sodelovala pri iskanju krivcev za nastalo bančno luknjo in na
               nek način s tem tudi k udejanjanju zavez, ki ste jih, vladajoča koalicija, dali v
               koalicijsko pogodbo. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Replike na repliko ni, gospod Jurša. Proceduralno?</p>
               <p>Izvolite, gospod Jurša.</p>
            </sp>
            <sp who="SDZ7:JuršaFranc">

               <speaker>FRANC JURŠA (PS DeSUS):</speaker>

               <p>Izkoristil bom to možnost in priložnost, da se dejansko opravičim za nastalo napako
               v moji razpravi. Dejansko bi moral reči to, kar je kolega Logar povedal, da v
               obrazložitvi niste bili dosledni.</p>
               <p>Eno pa bi vseeno rekel. Veste, eno je voditi razpravo in politično govoriti v teh
               klopeh, drugo pa je kvalitetno voditi neko preiskavo. Vsi tisti, ki smo že bili v
               preiskovalnih komisijah, vemo, kako teče in kakšni rezultati so običajno nastajali v
               preiskovalnih komisijah in kaj se je zgodilo po teh razpravah.</p>
               <p>Izkoristil sem pač to možnost in priložnost, da sem lahko preko tega instituta v
               Državnem zboru to povedal, kar sem mislil.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Gospod Logar, proceduralno, izvolite.</p>
            </sp>
            <sp who="SDZ7:LogarAnže">

               <speaker>MAG. ANŽE LOGAR (PS SDS):</speaker>

               <p>Hvala lepa.</p>
               <p>Kolega vam je naslovil proceduralno vprašanje, gledal je sicer mene, jaz bom pa vam
               naslovil proceduralno in bom gledal kolega Juršo.</p>
               <p>Glejte, ravno zaradi tega, ker ste ugotovili, da v preteklih preiskovalnih komisijah
               rezultati niso bili takšni, kakršna so bila pričakovanja, je Poslanska skupina
               Slovenske demokratske stranke tudi vložila to spremembo, kot sem rekel, da daje
               preiskovalni komisiji dodatna orodja na tem, pa kar ključnem področju, ki zaznamuje
               to obdobje gospodarskega okrevanja ali neokrevanja Republike Slovenije.</p>
               <p>Ravno zaradi tega mislim, da bi morali tovrstno spremembo podpreti ne pa je a priori
               zavreči zgolj zato, ker jo predlaga opozicija. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Zadnji s tega prvega dela večinskega dela ima besedo gospod Jože Tanko.</p>
            </sp>
            <sp who="SDZ7:TankoJože">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Prav zanimivo je bilo poslušati razprave oziroma zelo malo razprav je bilo
               koalicijskih poslancev, ki se več ali manj vsi sklicujejo na to, kako ne bi razširili
               pristojnosti po tem zakonu, zato da bi omogočili vpogled v tisti del poslovanja bank,
               in to takrat, kadar potrebuje banka državno intervencijo. To sklicevanje, še bolj pa
               ta molk preostale večine koalicije oziroma tudi mavrične koalicije, je zgovoren,
               kajti v ničemer te vaše razprave ne odražajo povezave med transparentnostjo in
               odgovornostjo in med tistim, kar nameravate storiti. Z nobenem dejanjem v tem mandatu
               v teh osmih mesecih od septembra naprej niste pokazali pripravljenosti, da se naredi
               neka povezava med transparentnostjo poslovanja kateregakoli sistema in odgovornostjo
               za stanje v tistem sistemu.</p>
               <p>Bančni sistem je ključen sistem. Tu je bilo pač omenjeno, da je bila izvršena
               dokapitalizacija bank z 2 tisoč 500 evri po prebivalcu. To pove preprosto, da to
               pomeni 4 minimalne plače. Letne 4 minimalne plače je pač dal vsak državljan te
               republike. Se pravi, zdaj pa, ko govorite o sociali, vzemite 4 minimalne plače ljudem
               ali pa upokojencem, pa boste videli, kolikšen je bil njihov prispevek k
               dokapitalizaciji. To si zelo hitro lahko vsak izračuna.</p>
               <p>Moram reči, da sem tudi na nek način razočaran nad to argumentacijo. Gospod Jurša je
               tu govoril o tem, da so obrazložitve pomanjkljive pri našem zakonu. Niso! Vsak zakon
               gre čez sito služb Državnega zbora in v primeru, da zakon ne izpolnjuje pogojev za
               uvrstitev v sistem, se ta zakon zavrne in pošlje na dopolnitev. Ta zakon tega
               postopka Državnega zbora ni doživel in mi je žal, da je gospod Jurša v celoti prebral
               mnenje Vlade, s katerim se sklicuje na to, zakaj ta zakon ni potreben oziroma zakaj
               mu nasprotujemo. Točno to ste storili. Lahko vam tole mnenje, ki ga imam pred sabo še
               enkrat preberem, z vsemi tistimi poudarki, ki ste jih vi navedli.</p>
               <p>Vlada nima – še posebej vlada Mira Cerarja, ki deluje v teh obrazložitvah tako
               pomanjkljivo in ki predlaga v zakonodajni postopek zakone, ki sploh ne izpolnjujejo
               ne kriterijev po skrajšanem ali po nujnem postopku –, da ona ocenjuje vrednost ali pa
               kvaliteto poslanskega zakona. To se mi zdi, milo rečeno, povsem nepotrebno. Zdaj
               imate na mizi Zakon o zunanjih zadevah, ki ni z ničemer povezan z resolucijo, ki jo
               bomo sprejemali in ga Vlada predlaga po nujnem postopku in se sklicuje na resolucijo
               in stroške objave v Uradnem listu. Traparija, da večje ne more biti! Ampak
               koalicijski poslanci ste mirno na kolegiju dvignili roko in ta predlog potrdili.
               Traparija brez primere!</p>
               <p>Če ste, gospod Jurša, tako dosledni, ko berete vladne argumentacije, potem bi
               prebrali tudi kakšen vladni zakon. Nekateri imajo več amandmajev kot členov, in to
               koalicijskih redakcij in popravkov, pa tudi vsebinskih. Ampak tam vas nič ne moti, ne
               celovitost, ne popolnost, ne ne vem kaj. Reči moram, da se ta vladna koalicija Mira
               Cerarja, pa tudi prejšnja koalicija Alenke Bratušek in še predprejšnja koalicija
               gospoda Pahorja, sistemsko brani vseh predlogov sprememb zakonov, ki bi povezali
               transparentnost in odgovornost. Sistematično!</p>
               <p>Dajte mi povedati, v katerem aktu, recimo Evropske centralne banke, piše, da v takih
               primerih, kot mi predlagamo, ni mogoče zahtevati odgovornosti odgovornih. Celo od
               guvernerja lahko zahtevamo. To je stališče ECB. Če boste natančno prebrali mnenje k
               našemu zakonu o spremembi Banke Slovenije, boste to videli. Ni institucije v Evropi,
               je ni, ki bi preprečevala odgovornost za storjena kazniva dejanja! Pa tudi, če gre za
               bančništvo, pa tudi, če gre za zavarovalništvo, pa tudi, če gre za socialo ali pa
               kakšno drugo področje. Je ni! Evropska centralna banka, tega ne preprečuje, ne
               preprečuje GRECO, ne preprečuje Evropska komisija, ne nihče. Samo v Državnem zboru se
               sistematično sprejemajo ovire, da to ni mogoče storiti. Samo Državni zbor je v okviru
               EU tisti, ki preprečuje odgovornost tistih, ki svoje naloge niso opravili, tako kot
               je od njih pričakovano ali zahtevano.</p>
               <p>S kakšnim razlogom, recimo, so uvedeni postopki proti nekaterim bančnim uradnikom, ne
               pa proti direktorjem v bankah? S kakšnim razlogom?! Zdaj pa sprašujem tudi vas, ki
               ste bili v bivši koaliciji gospe Alenke Bratušek. Ali je način nadzorovane
               likvidacije Factor banke in Probanke povezan kaj s političnimi povezavami med
               direktorji v teh bankah in funkcionarji tiste vlade? Direktor Factor banke je bil
               Ciril Dragonja, uradnik tiste vlade je bil gospod Metod Dragonja. Tudi danes sedi
               tukaj med nami. Sprašujem vas, ali je kakšna neposredna povezava med predlogom vlade
               Alenke Bratušek in njenega finančnega ministra v povezavi s funkcionarsko povezavo
               med enim kabinetnim uradnikom v vladi Alenke Bratušek in enim izmed direktorjev v eni
               izmed tistih bank, ki so bile nadzorovano likvidirane – predhodno pa naložene z
               depoziti, da so se lahko vse tiste stvari v tistih dveh mesecih do uvedbe nadzorovane
               likvidacije transferirale ven in poplačale najbrž tudi dividende, zavarovale, ne vem
               katere zadeve še. Govorimo o čisto preprostih zadevah.</p>
               <p>Pričakujem od vseh tistih, ki ste tukaj in ste sodelovali pri tistih odločitvah in
               jih tako vehementno podpirali v Državnem zboru, jasen odgovor. Tudi od gospoda
               Dragonje pričakujem odgovor. Težko se je znebiti vtisa, da sta bili ti dve banki
               spuščeni v nadzorovano likvidacijo in predhodno dokapitalizirani samo zato, ker je
               šlo za neke povezave. Ker je šlo za izdajo nacionalnih interesov. Mislim, da ni v
               nobenem nacionalnem interesu, da se na tak način sanirata dve mali banki, v kateri je
               na eni strani direktor, na drugi pa državni uradnik, ki sta sorodstveno povezana. Da
               ne govorimo še o drugih povezavah. Tukaj sedaj govorite, da boste, če prav razumem,
               podprli v petek preiskovalno komisijo. V redu! Verjamem, da imate že izbrano osebo,
               ki naj bi to preiskovalno komisijo vodila. To bo najbrž eden izmed koalicijskih
               poslancev. Upam, da to ni nekdo, ki je bil spoznan za kršitelja zakonov med poslanci
               in je bil sankcioniran na tak ali drugačen način. Da boste dali za preiskovalno
               komisijo, ker očitno nam ne zaupate, nekoga, ki izpolnjuje vse kriterije z vidika
               zakonodajne brezhibnosti. Da ne bo to res nekdo, ki je bil morda celo ne vem, vpleten
               v določene postopke, ki so bili nezakoniti in bo potem vodil preiskovalno komisijo o
               bankah. To je popolnoma diskreditacija postopka, ki ga boste podprli, s tem da boste
               na isti način, kot sem prej govoril za nadzorovano likvidacijo, potem tudi
               preiskovalno komisijo vodili na način, o katerem je govoril gospod Veber in ne vem,
               gospod Vatovec in ostali, ko so se vsi skoncentrirali na problem 2004–2008, ko v tej
               državi ni bilo nobenih problemov,izpustili pa obdobje 2008 ali 2009, 2011, ko je
               gospod Pahor, še takrat, ko je bil predsednik Vlade, dejal, da je podcenil probleme
               bančnega sistema. Dobesedno to je povedal: mi smo podcenili probleme bančnega
               sistema. In tako je tudi ravnal, ne samo da je to povedal, ampak tudi ravnanje
               tedanje vlade je bilo tako: zatiskanje oči pred vsemi problemi, ki so takrat
               eskalirali. Do takrat se je zgodilo najbrž tudi več kaznivih dejanj znotraj bančnega
               sistema, veliko slabih naložb na tuje trge, ki se nam sedaj vračajo, tako da tuji,
               južni trgi kupujejo naše najboljše blagovne znamke, pa še kakšno bodo in tako naprej.
               To se je dogajalo z vso to podporo vladnega instrumentarija v temu obdobju. Mislim,
               da bo to velik problem, če se boste na takšen način teh projektov lotili.</p>
               <p>Rad bi vas še spomnil na eno poročilo Komisije za preprečevanje korupcije, letno
               poročilo 2010. Če boste pogledali na stran 2, boste dobili opis sistemske korupcije.
               To poročilo je podpisal sedanji minister za pravosodje mag. Goran Klemenčič in pravi,
               da je sistemska korupcija vsako doseganje ali ustvarjanje normativnih,
               institucionalnih, statusnih ali postopkovnih pogojev oziroma okoliščin zaradi
               omogočanja pridobivanja koristi uradnim ali fizičnim in pravnim osebam v škodo javnih
               sredstev. Torej, če je rešitev, ki jo predlagamo, ki gre v smeri onemogočanja
               privilegiranih pozicij, ki gre v smeri transparentnosti, se pravi preglednosti in
               povezave te transparentnosti z odgovornostjo, potem bo to v redu. Če bo ste pa ta
               predlog zavrnili, ste pa sestavni del definicije sistemske korupcije. Sestavni del
               definicije sistemske korupcije! Ker gre za to, da bodo neki posamezniki, neke
               interesne skupine in tako naprej z vidika interesov organiziranega kriminala ali pa
               kapitala dobili neko izjemno situacijo, izjemno okoliščino. To da pri tako veliki
               dokapitalizaciji, predvsem zadnji, in ob tem, da je še toliko nezavarovanih ali slabo
               zavarovanih ali pa neprenesenih slabih terjatev bank, kamor bi se morale prenesti, to
               ni samo nastanek bančne ali pa svetovne bančne krize. To ni posledica tega. To je
               posledica tudi neodgovornih ravnanj.</p>
               <p>Rad bi vas opozoril, da ta preiskovalna komisija, o kateri bomo govorili v petek, ne
               bo prva s področja bančništva. Imeli smo že preiskovalno komisijo Ultra, kjer se je
               blokiralo na vse mogoče načine, da bi se vpogledalo v nezavarovane kredite, ki so
               bili z nekajkratnim faktorjem dani pod slabim zavarovanjem in po nizkih obrestnih
               merah, to zadevo imate v dosjeju. Eno izmed preiskovalnih komisij je vodil gospod
               Posedel – tudi zajema podobno področje. Je šlo za razne prevzemne aktivnosti in tako
               naprej. Prejšnje gospod Veber, kot je že kolega Pogačnik ugotovil, ni uvrstil na sejo
               Državnega zbora, pa bi lahko, ker je bilo časa dovolj. Je bilo časa dovolj, ampak ni
               uvrstil. In sedaj, gospodje, ki so naredili neko procesno oviro, razlagajo o tem,
               kako in kaj bi bilo treba storiti in kaj bi bilo pametno podpreti. Fino, zamudili smo
               sezono, mandat, da bi prišli do nekih ugotovitev, zamudili smo veliko na tem
               področju. Mimogrede, tudi bilo je veliko procesnih ovir, ki jih je vaš poslanec
               postavljal na preiskovalni komisiji z raznimi zapleti glede definicij in ugotovitev.
               Gospod Frangež je tukaj kar zavlekel za približno mesec dni, tudi pripravo vmesnega
               poročila. Zdaj pa se boste pokazali kot glavni borci za to.</p>
               <p>Pravim, da je postavljanje ali pa opustitev dolžnih ravnanj, tudi na področju
               bančništva – eno od dolžnih ravnanje je to, kar smo predlagali z našo zakonsko
               ureditvijo, to pomeni veleizdajo. To je veleizdaja! Če opustiš dolžna ravnanja, ne
               sprejmeš tistega, kar bi moral, zato da bi dosegli cilj, ki ga tudi moramo doseči.
               Mislim, da ni interes ne nas, najbrž tudi ne vas, samo to, da bomo čez dve leti
               prišli s tremi minimalnimi plačami dodatnih obremenitev davkoplačevalcev, da bomo
               sanirali še tisti preostanek slabih terjatev, ki niso prenesene v bančni sistem
               oziroma na slabo banko. To najbrž ne more biti imperativ nobene zdrave, poštene,
               korektne politike. Ne more biti. Čudi me, da ste tisti, ki pač govorite neke stvari,
               da ste proti temu. Vi ste dobili zadnje volitve, predvsem največja koalicijska
               stranka, s tem da ste govorili o etiki, o vseobsegajoči etiki na vseh področjih, to
               se pravi, da tu ne bo nobenega odstopanja od etičnih ravnanj, od etičnih pravil in
               standardov in kodeksov in ne vem česa; govorili ste, da je treba absolutno spoštovati
               pravno državo – absolutno, tu ni tolerance, ni koraka umika –, pa ste naredili v
               praksi že v prvem koraku čisto vse drugače! Za ministra za pravosodje ste dali
               nekoga, ki je kršil 8 zakonov, zdaj mu je Vrhovno sodišče določilo oziroma ugotovilo
               še kršitev ustave in človekovih pravic v postopku, ki ga je vodil, najbrž se bo
               dogodilo še kaj na tem področju, ker to ni edini postopek in tako naprej.</p>
               <p>Nesposobnost odziva vladne koalicije na vse to, kar se dogaja na področju tožilstva,
               in nedvoumne ugotovitve, da je šlo za korupcijo pri generalnem državnem tožilstvu v
               postopku, ugotovitev, da zdaj oziroma da bo najbrž Ustavno sodišče že drugič
               razveljavilo določene postopke s področja pravosodja, ampak odziva v mainstream
               politiki v tem mandatu ni. Vse se sklicuje na nekaj: smo že naredili, več kot toliko
               ne morem, pričakujemo odziv in tako naprej. Če predsednik vlade, minister za
               pravosodje, ki sta neposredno za to pristojna, ali pa predsednik države ne zmorejo
               jasnih besed pri tako kričečih primerih koruptivnih, nezakonitih in ne vem kakšnih
               ravnanj, potem je s to državo in njenimi funkcionarji nekaj narobe. In politiki tega
               dela bi vodili potem še preiskovalno komisijo in preiskovali – svoje. Nemogoče, da bo
               iz tega kaj pametnega ven prišlo, razen to, da se bo nekaj sprejelo in prikrilo
               tisto, kar se je dejansko dogajalo. Če so guvernerji, ki niso svoje naloge opravili,
               tako kot je bilo pričakovano in jim zaupano, in se ni zgodilo nič proti nikomur od
               teh guvernerjev, potem je nekaj v tej državi narobe.</p>
               <p>Celo v Italiji je kakšne 10 let nazaj odstopil guverner italijanske centralne banke
               Fazia – ni bilo težav, pa govorim o Italiji, ki ni ravno vzgled transparentnosti,
               preglednosti ali pa tudi morda bolj kakšnih drugih ravnanj. Pri nas so nekateri
               popolnoma nedotakljivi. Tudi to, kar kadrujete naprej, govorimo zdaj o zadnjem
               primeru ATVP, ko ste kadrovali za direktorja osebo, ki ima tako ali drugače korenine
               pri nastajanju parkirišč oziroma ni videl parkirišč v neki vlogi ali pa je bila
               njegova žena tudi članica institucije, ki je to spregledala, pomeni, da gre za
               nadaljevanje sistema. Če vodite tako kadrovsko politiko, pri kateri se to brez težav
               ugotovi, da borza takrat ni funkcionirala, da je bila takrat pod vodstvom enega
               direktorja vodja pravne službe žena od gospoda, ki ste ga imenovali, in so takrat
               nastajala glavna parkirišča, potem je nekaj v tej državi narobe. Vi vnaprej daste
               signal, kakšno bo nadaljevanje politike. Nobene odgovornosti, nobene
               transparentnosti, ampak enostavno samo se vrže gor plomba, se nekaj sprejme
               mainstream, mediji to pokrijejo in voz gre dalje. Račun pride pa čez 15 let ali pa
               čez 5 let, tako kot so za vse te zgodbe prihajali računi.</p>
               <p>Gospod Veber je govoril o nekdanjem SDK. Veste, kaj se je zgodilo z nekdanjim SDK?
               Tisti trenutek, ko sta Romana Logar in Bogomir Špiletič vložila ovadbe proti, ne vem,
               770 direktorjem v gospodarskih družbah zaradi oškodovanja družbenega premoženja, so
               Drnovškova vlada, sekretar za privatizacijo in gospod Rop sta ukinila SDK. Tisti
               trenutek! In jih vrgla na cesto. Ustanovila dve instituciji, od katerih ni delala
               nobena tistega, kar je delala SDK. Takrat se je to zgodilo. Ampak saj ni to edini
               primer, da se je to tako zgodilo. Ko se je zgodila afera Sistemska tehnika v času
               Ropove vlade in se je tisti podmizni sporazum podpisal in je prišlo do te korupcije v
               tem vladnem projektu, ste uspeli zakon ZPKor in ustanovili Komisijo za preprečevanje
               korupcije. Draga Kosa za šefa, brat Draga Kosa pa je vodil upravne posle v Sistemski
               tehniki. Iz tega je prišla pa afera Janez Janša, in to, kar se sedaj dogaja po tem
               sodišču, s temi procesi. To počnete. To je tehnologija dela, ki jo tisti, ki malo
               bolj spremlja te zadeve, enostavno takoj vidi.</p>
               <p>Kaj se je zgodilo z bančno luknjo? KPK je pregledovala sistem, ugotovila, da so tam
               neke sive eminence bančnega sistema, vedno iste, ko si vprašal za ime – imena ni! Za
               nagrado je tisti, ki je to bančno luknjo preiskoval, ko ni hotel povedati enega
               imena, dobil takoj, ko je odstopil, službo v banki, ki jo je pregledoval. Ali se je
               kaj zgodilo? Ste kaj reagirali? Ste sklicali tiskovno konferenco, skupščino državne
               banke, zamenjali upravni odbor, direktorja? Ste kaj naredili? Popolnoma nič. In zdaj
               se tukaj pogovarjamo o tem, kdo bo vodil Komisijo za preiskovanje luknje v bančnem
               sistemu. Tudi teh niste niti verbalno obsodili in sprejeli nobenih ukrepov na ravni
               koalicije v Državnem zboru, na sejah, ki smo jih imeli, ste blokirali vse sklepe, ki
               smo jih predlagali, kar zadeva bančni sistem, vlada pa sploh ni reagirala. Malo je
               skomignila z rameni – in pravijo, da to ni njihova pristojnost. Povejte mi, se je kdo
               – se je minister Veber, takrat, ko je bil še minister, odzval na to? Se ni! pa
               govorite o tem, kako je treba zaščititi nacionalni interes, kapital v bankah, plaho
               ptico itn. Pod to formulo, pod dikcijo plahe ptice je vse ušlo, je deponirano na
               Cipru, na Kajmanskih otokih itn. Vse je plaha ptica to. Namesto da bi pregledali,
               ugotovili in zadevo sprocesirali. Nam ne pomaga noben islandski model, dokler ste
               tukaj taki pa dokler ste na vladi taki, ki ne reagirate na take ekscese, ki se
               dogajajo. Nič ne pomaga to, gospod Veber. Nič. Nič ne pomaga. Nič. Nobene garancije,
               da se bo karkoli zgodilo, nobenega zaupanja ni, da se bo na tem področju karkoli
               naredilo. Če bi vi imeli, tudi v Državnem zboru aktivnosti, če bi poskušali vsaj naše
               sklepe izboljšati, če niso bili dovolj dobri za vas, bi še razumel, ampak če se pa
               vse blokira, če se razglasi vse za nepotrebno, če se razglasi za necelovito in ne vem
               kaj, ob tem da ne narediš nič in skloniš glavo, ko se ti ekscesi pojavijo, potem pa
               nekega zaupanja, da se bo karkoli na tem področju naredilo, ne more biti. Nemogoče.
               To lahko samo, bom rekel, piarovsko prodate, nafarbate tam nekaj sto tisoč ljudi za
               naslednji mandat in nič drugega. In bo šel vlak naprej in za tem vlakom bo prišel
               tudi nov račun, ki bo vsaj tolikšen, kot je bil pri tej zadnji dokapitalizaciji.</p>
               <p>Zanima me, kaj se bo na tem področju naredilo. Kaj bo Vlada naredilo, če so
               funkcionarji vlade s tistimi, ki naj bi jih preiskovali, v neposredni sorodstveni
               povezavi? Kako bo to potekalo? Kljub vsem ugotovitvam, ki se dogajajo, recimo tudi na
               pravosodju, na sodišču, ki tako ali drugače razveljavlja določene stvari, se ne stori
               popolnoma nič, da bi se zadeva poskušala izboljšati. Predlagali stetam spremembo
               petih zakonov s področja pravosodja, s poudarkom na GRECO, se pravi etičnih
               standardih v pravosodju, med tožilci, sodniki in tako naprej. Niti pri Fišerju ga ne
               morete uveljaviti in ga nočete! Niti pri Masleši ne! Pri obeh šefih, Državnega
               tožilstva in Vrhovnega sodišča. Kaj ima smisel sprejemati potem takšne novele
               zakonov, po nekih ekstra hitrih postopkih, če zdaj, ko je to jasno, prvi med
               ministri, ki pokriva to področje, pravi, da je vse naredil. Predlagal pa ni nič, samo
               eno pisemce je napisal na Državnotožilski svet. Spremembo zakona naj predlaga, da če
               tega ne opravi Državnotožilski svet v 14 dneh, da bo Vlada to naredila ali pa Državni
               zbor. To so ukrepi, ki pomagajo na hitro rešiti situacijo, ne pa to prelaganje in
               pokrivanje z nekimi drugimi zgodbami, obtožbami, z indičnimi obtožbami nekih oseb, ki
               jim nimaš v bistvu kaj očitati in jih samo diskreditiraš in uničuješ na tak
               način.</p>
               <p>To bi bilo treba storiti, ne pa te koalicijske razprave, ki so več ali manj
               nepotrebne.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Metod Dragonja, državni sekretar na Ministrstvu za finance.
               Izvolite.</p>
            </sp>
            <sp who="SDZ7:DragonjaMetod">

               <speaker>METOD DRAGONJA:</speaker>

               <p>Hvala lepa, gospod podpredsednik.</p>
               <p>Podal sem stališče Vlade, ki ga je Vlada v parlamentarnemu postopku vložila na
               predlog novele zakona. Ocenjujem, da je bilo to mnenje pripravljeno z zadosti veliko
               skrbnostjo in da je tudi primerno utemeljeno. Nekaj pa sem podal tudi v uvodnem
               pojasnilu.</p>
               <p>Menimo, da 126. člen novega Zakona o bančništvu, ZBan-2, omogoča dostop do tajnih
               podatkov, tudi v primeru parlamentarnih preiskav, ker v 126. členu je določeno, da je
               ta dostop mogoč, če to določa drug zakon, tak zakon pa je ravno Zakon o parlamentarni
               preiskavi. Tudi v zvezi s tem se je opredelilo Ustavno sodišče in zapisalo, tako kot
               je bilo rečeno, da preiskovalne komisije Državnega zbora in druga delovna telesa
               lahko pravzaprav poslujejo po podobnem principu, kot poslujejo sodišča v kazenskem
               postopku.</p>
               <p>Nadalje je Vlada upoštevala pri oblikovanju svojega mnenja tudi pomisleke, ki bi
               bili vezani na pravno ureditev Evropske unije, predvsem vezano na dve direktivi. Prva
               je Direktiva 2013/36 o izmenjavi informacij in poslovni skrivnosti, ki po mnenju
               Vlade ne daje pravne podlage za razkritje zaupnih informacij Državnemu zboru kot
               takšnemu, in drugo po Direktivi 2014/59 o izmenjavi zaupnih informacij o reševanju s
               parlamentarnimi preiskovalnimi odbori, kjer tudi po določbah te direktive izmenjava
               informacij ni popolnoma neomejena. V tej direktivi je namreč določeno, da države
               članice lahko odobrijo izmenjavo informacij s parlamentarno preiskovalno komisijo v
               zadevni članici, vendar samo pod ustreznimi pogoji, to se pravi, da morajo potem v
               določbah takšne zakonske ureditve upoštevati splošni namen varovanja poslovne
               skrivnosti, med drugim morajo tudi zagotoviti, da obstajajo ustrezni mehanizmi za
               ohranjanje zaupnosti informacij, kot so vsebina, kot tudi da je predvidena vsebina in
               podrobni načrti za sanacijo in reševanje situacij, ki bi nastale z eventualnim
               razkrivanjem teh zaupnih informacij.</p>
               <p>Na koncu smiselno moramo navesti tudi odločbo Ustavnega sodišča, ki je odločalo o
               Zakonu o dostopu informacij javnega značaja, v tistem delu, kjer je bilo govora o
               dostopu do informacij o slabih kreditih, ki so ostali na bankah. O tem je ustavna
               določba odločila, da te informacije niso informacije javnega značaja, in analogno
               lahko tudi tu potrdimo, da iz odločbe Ustavnega sodišča izhaja, da bančna tajnost ima
               prednost pred dostopom, kar se tiče javnega značaja.</p>
               <p>Še enkrat pa menimo, da z uporabo Zakona o parlamentarni preiskavi je mogoča tudi
               izmenjava informacij s poslovnimi bankami, če bodo zagotovljeni ustrezni mehanizmi,
               ki bodo zaupnost teh informacij varovali.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Spisek prijavljenih smo izčrpali, kdor je želel, je dobil besedo. Časa nam je še
               nekaj ostalo, zato sprašujem, ali je še želja po razpravi. Prosim za prijave.</p>
               <p>Besedo ima mag. Dušan Verbič.</p>
            </sp>
            <sp who="SDZ7:VerbičDušan">

               <speaker>MAG. DUŠAN VERBIČ (PS SMC):</speaker>

               <p>Hvala za besedo, podpredsednik.</p>
               <p>Uvodoma bi si vseeno dovolil naslednjih nekaj besed. V bodoče bi prosil, da kot vodja
               v tem primeru tega procesa v Državnem zboru, da kljub vsemu opozorite poslance, naj
               se v svojih razpravah omejijo na temo, ki je na dnevnem redu.</p>
               <p>Uvodoma bi rad tudi v obrazložitev svojih kolegov in kolegic, ko je bilo s strani
               poslanca, s strani predlagatelja rečeno, da je bilo malo razpravljavcev. Moram dati
               obrazložitev, da preprosto se je zgodilo, da čas, ki je bil na razpolago, sem nekako
               preprosto sam zakupil. Tisto, kar sem pa želel sedaj obrazložiti, je zgolj nekaj
               pripomb, s katerimi se nikakor ne strinjam, s strani predlagateljev, pa jih ne bom
               imenoval. Sam sem trdno na stališču, da moramo poslanci v prvi vrsti, in to je vezano
               na današnjo temo, spoštovati ustavo in eno od temeljnih načel ustave je načelo pravne
               države. Zaradi tega, ker je bilo v tem kontekstu kar nekaj besed in mislim, da so se
               izjalovile v popolnoma drugo bistvo, ko je mogoče tudi posameznik razpravljal. Tu se
               bom navezal na že odgovorjeno z moje strani, in sicer spoštovanemu kolegu Pogačniku,
               in bom ponovil: razlika med poslansko skupino predlagatelja in SMC je predvsem v
               poti, kako priti do cilja, imenovanega opredelitev odgovornosti, ter s tem povezana
               tudi materialna ter odškodninska odgovornost v dokapitaliziranih bankah.</p>
               <p>Ker je bilo v neki smeri začutiti kar določeno stopnjo provokativnosti s strani
               posameznikov, predlagateljev, si bom dovolil zelo na kratko ponoviti tisto, kar sem
               že danes enkrat omenil. 215. člen Zakona o banki-1 zelo jasno pravi: <q>"Pravica in
               dolžnost v zvezi z naznanitvijo kaznivega dejanja in vložitve ovadbe pri pristojnih
               organih je pravica vsakega posameznika,"</q> posebej v zakonu je zapisano, <q>"tudi
               poslancev, da v primeru, če izvejo za okoliščine, ki pomenijo razloge za sum …"</q> in
               tako naprej. Tu sprašujem, ali je kdo od poslancev do danes že izkoristil to možnost
               in vložil kazensko ovadbo. Zakaj ne? Če tega ni bilo, zanimivo, zakaj se to ni
               vložilo.</p>
               <p>V nadaljevanju govora o parlamentarni preiskovalni komisiji. Mislim, da se tukaj na
               eni točki mogoče malce sprenevedamo. Po zakonu in poslovniku parlamentarne
               preiskovalne komisije nesporno izhaja, da ta parlamentarna preiskovalna komisija
               ugotavlja zgolj politično odgovornost nosilcev najbolj odgovornih na posameznih
               mestih. Ravno v tem je ta razlika, ki v neki smeri, sem prej malce nakazal, da
               Poslanska skupina SMC oziroma če lahko rečem tudi koalicija, je v koalicijsko pogodbo
               zapisala, kar je bilo citirano tudi s strani poslancev predlagateljev, da je zelo
               decidirano navedeno, po kateri poti in na kakšen način se to izvaja. In se mora
               izvajati.</p>
               <p>Govora je bilo, da poznam ali ne poznam, koliko je teh aktivnosti sedaj izvedenih
               ali kako in kaj. Moram priznati, da številka 107 vloženih kazenskih ovadb s strani
               Banke Slovenije – to je podatek, ki je bil izjavljen s strani predstavnikov Banke
               Slovenije tudi na matičnem delovnem telesu. Se pravi, da tisto, kar sem tudi omenil s
               strani Poslanske skupine SMC, vidimo tukaj neko realno možnost, da se bodo stvari
               resnično začele premikati, kajti ravno sporazum med policijo in Banko Slovenije to
               omogoča. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Janko Veber.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo še enkrat in glede na to, da je kolega Tanko poskušal nekako predvsem
               ponovno opozoriti na to, da smo nekateri ali pa so nekateri neiskreni, da pa edino s
               te strani, od koder prihaja predlog ali pa z njegove strani, ko prihaja predlog, je
               iskren. Glejte, če bi bili danes iskreni s tem predlogom zakona, potem ga ne bi
               vlagali na zakon, ki bo prenehal veljati praktično v tistem trenutku, ko se ta
               sprememba zakona danes tukaj lahko celo sprejme. To je tista neiskrenost.</p>
               <p>Torej, čas se je sicer porabil za to, da smo ne nazadnje opozorili na mnoge stvari,
               mnoge pomanjkljivosti, izmenjali tudi mnoge informacije ne nazadnje. Ampak govoriti o
               iskrenosti, ko vložiš zakon, za katerega veš, če ga Državni zbor sprejme, da bo
               hkrati tudi nehal veljati, potem je to zelo neiskreno. Na to sem opozoril tako v
               stališču poslanske skupine kot tudi pozneje, da je ta zakon pravzaprav brezpredmeten,
               ker ne bo v praksi veljal oziroma ne bo uveljavljen.</p>
               <p>Kar se tiče pa vseh ostalih zadev, pa moram vendarle poudariti, da smo Socialni
               demokrati pri oblikovanju koalicijskega sporazuma za to vlado zahtevali, da se
               vnesejo tudi določbe v koalicijsko pogodbo, ki govorijo o tem, da se uvede preiskava,
               zaradi tega ker je nastala bančna luknja, in da se tudi opredeli odgovornosti in da
               se seveda tudi ponovno povrne zaupanje v finančne institucije in tako naprej.</p>
               <p>Torej, na predlog Socialnih demokratov je to v koalicijski pogodbi, kar govori o
               tem, da mnoge izkušnje, ki smo jih imeli v tem obdobju, resnično želimo prenesti v
               takšno fazo, da razčistimo ta razmerja in da ne nazadnje tudi res naredimo – upam da
               – red ravno zaradi tega, ker če ne rešimo tega vprašanja, se bomo iz leta v leto
               ponovno spraševali, kje je ta denar, kje so te milijarde, ki so odšle iz Slovenije.
               Zneski so bili v medijih napisani v zelo visokih številkah. Če bi samo del teh
               zneskov lahko vrnili na legalen način v Slovenijo, se seveda tudi z lahkoto poplača
               ves javni dolg Republike Slovenije, nobenih težav ne bi bilo. In ja, to je nekaj,
               okoli česar se je treba zelo resno pogovoriti prav v tem parlamentu in izkušnja
               Islandije, ki sem jo omenjal, kaže na to, da so zmogli ta dogovor v parlamentu,
               zmogli so celo tako velik, močen dogovor, da so se pogovarjali in tudi dogovorili o
               spremembi ustave, o spremembi poslovnika državnega zbora. Skratka, tudi akte, za
               katere je potrebna dvotretjinska večina.</p>
               <p>In to soglasje v politiki je seveda nujno potrebno, če želimo ta vprašanja zapreti
               in dvigniti zaupanje ljudi v predstavniško demokracijo, torej v parlament in v
               poslanke in poslance. Vse prepogosto se srečujemo z ugotavljanjem, da dobimo pač
               določene zakone v proceduro in na koncu, ko je sprejet v parlamentu, se kratko malo
               zaključi s tem: pa saj je parlament to sprejel! Torej, na parlamentu je zelo velika
               odgovornost, žal pa mu te odgovornosti mnogi ne priznavajo tudi na način, da so bili
               sprejeti mnogi zakoni, ki so odvzemali iz mandata v mandat določeno pristojnost
               Državnemu zboru. To je velika napaka.</p>
               <p>Ko sem govoril o tem, da je treba določene zakone spremeniti v Sloveniji – ja,
               parlamentu je treba vrniti večjo težo, večji ugled tudi skozi to, da bo imel večje
               pristojnosti oziroma da bo imel takšne pristojnosti, kot jih je imel nekje na začetku
               samostojne poti Republike Slovenije. In v to smer je treba razmišljati in želel sem
               samo opozoriti, da bo pravzaprav ta razprava v veliki meri lahko opravljena takrat,
               ko bomo razpravljali o ustanovitvi komisije v petek v ta namen. Današnji čas je bil
               pa sicer porabljen, vendar za zakon, ki ga v praksi pač ni mogoče uveljaviti, in zato
               sem govoril, da je pravzaprav ta zakon brezpredmeten.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima predlagatelj gospod Marko Pogačnik.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za dano besedo. Kolegice in kolegi!</p>
               <p>Mislim, da je bilo z naše strani dobronamerno, tudi v decembru 2013, ko smo
               predlagali ta zakon. Tudi zdaj, kot predlagatelj sem že prej povedal, da sklicevanje
               na to, da bo čez približno slab mesec začel veljati ZBan-2, da nima neke teže, če bi
               se tukaj pokazala neka dobra volja ali bi rekel, možnost po nekem sodelovanju oziroma
               strinjanje s predlogom razkritja bančne tajnosti za banke, kjer smo davkoplačevalci
               zadevo sanirali, bi lahko potem z nekim amandmajem tudi to nadgradili v Zakonu o
               bančništvu-2. Vendar dejstvo je, da tudi tokrat precejšnji del poslanskih skupin,
               predvsem političnih strank, ki nekako spadajo na levi pol, tega ne boste podprli.
               Razloge verjetno sami najbolj poznate, nedvomno pa iz tega izhaja, da nekako
               bančništvo naj bi ostalo nek tabu ali pa neka skrita tema.</p>
               <p>Današnja razprava, mislim, da v nekaterih segmentih je pokazala predvsem tisto, kje
               je slovensko bančništvo v Sloveniji najbolj ranljivo. Predvsem pa mislim, da bi več
               časa morali nameniti ne posledicam, ampak predvsem vzrokom za to nastalo krizo.
               Pričakujem, da se bo tema v petek odvijala bolj v to smer. Ponovno je Slovenska
               demokratska stranka predlagatelj, da Državni zbor izglasuje preiskovalno komisijo
               glede nepravilnosti v bančnem sistemu.</p>
               <p>Dostikrat danes je bilo omenjeno s strani kolega SMC, gospoda Verbiča, da je razlika
               med SMC in SDS in pa predvsem, da vi drugače vidite to pot in pa cilj. To vašo pot
               oziroma ta cilj bi rad slišal. Vi ste nekako zaprli to zadevo, imamo nek sporazum med
               policijo in Banko Slovenije. Sem že prej povedal, Banka Slovenije je regulator in po
               mojem osebnem mnenju Banka Slovenije veliko odgovornost nosi za nastalo bančno krizo
               in bančni sistem. Kako bi nekdo, ki je odgovoren za nastanek bančne krize, bil tisti,
               ki bo zadevo preganjal. Mislim, da bi morali pod drobnogled vzeti tudi delovanje
               Banke Slovenije in njene odločitve; ne samo za eno leto nazaj, ampak približno za
               deset let nazaj.</p>
               <p>Potem ste glede materialne odškodninske odgovornosti in pa kazenske veliko govorili.
               Vse te zadeve so že danes obligirane v treh zakonih: Zakon o bančništvu, Zakon o
               Banki Slovenije in Zakon o gospodarskih družbah. Spraševali ste, ali je kateri izmed
               poslancev ali katera izmed poslank vložila kazensko ovadbo. Spoštovani kolega, na
               osnovi česa, če nimaš dostopa do dokumentov? Kako boš vložil? Mi ne delamo na indicih
               in na podobnih zadevah in na konstruktih, verjetno je to praksa nekaterih drugih. In
               če nimaš dokumenta, mislim, da se težko odločiš, da vložiš tudi sum.</p>
               <p>Odločitev je vaša, glasovanje bo v petek, mislim pa, da je bilo pa že skozi današnjo
               razpravo prepoznati, da dopolnitev zakona in spremembe zakona, ki ga je predlagala
               Slovenska demokratska stranka, ne glede na to, da gre za prvo branje, da v tem
               državnemu zboru ne bo doživel podpore. S tem pa seveda tudi vsi tisti, ki boste
               glasoval proti, sprejmete na en način tudi del svoje odgovornosti.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Zaključujem razpravo.</p>
               <p>O predlogu sklepa, da je predloga zakona primeren za nadaljnjo obravnavo bomo v
               skladu s časovnim potekom seje zbora odločali v petek v okviru glasovanj.</p>
               <p>S tem zaključujem 9. točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O SLOVENSKEM DRŽAVNEM HOLDINGU.</title>
               </p>
               <p>Predlog zakona je v obravnavo Državnemu zboru predložila skupina šestih poslank in
               poslancev s prvopodpisanim Lukom Mesecem. Predlog zakona je na 8. seji 7. aprila 2015
               obravnaval Odbor za finance in monetarno politiko kot matično delovno telo. Ker po
               končani obravnavi odbor členov predloga zakona ni sprejel, je bila druga obravnava
               predloga zakona na seji delovnega telesa končana.</p>
               <p>Besedo dajem predstavnikom poslanskih skupin za predstavitev stališč.</p>
               <p>Gospod Jožef Horvat bo predstavili stališče Poslanske skupine Nove Slovenije -
               krščanskih demokratov.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod predsedujoči. Spoštovane kolegice, spoštovani kolegi!</p>
               <p>Upravljanje kapitalskih naložb v državni lasti je bilo v zadnjih letih področje
               številnih zakonodajnih sprememb, vendar nobena od teh sprememb žal v praksi ni
               zaživela. Posledica – slabo upravljanje, nizki donosi, izčrpavanje takšnih podjetij
               in zabeleženi občutni padci Slovenije na mednarodni lestvici gospodarske
               konkurenčnosti.</p>
               <p>Morda se včasih preveč zavajamo glede pozitivne gospodarske rasti v lanskem letu, v
               letu 2014, vendar je vse odvisno od tega, od katerega leta merimo rast bruto domačega
               produkta v letu 2014. Mi mislimo, da bi ga morali meriti od leta 2008, se pravi, to
               je bilo v letu pred recesijo in potem vidimo, da smo po šestih letih še vedno v
               zaostanku. Z drugimi besedami, leta 2015 smo še vedno na razvojni stopnji leta 2008.
               Zakaj? Zato ker je bil leta 2008 bruto domači produkt 37 tisoč 305 milijonov evrov,
               leta 2014, torej lansko leto, pa 37 tisoč 246 milijonov evrov; torej je bil lanski
               BDP za 0,16 % manjši glede na leto 2008.</p>
               <p>Če se spomnimo zadnjih petih let, so področje upravljanja kapitalskih naložb urejali
               kar trije zakoni: Zakon o upravljanju kapitalskih naložb je bil podlaga za
               ustanovitev Agencije za upravljanje kapitalskih naložb, zatem sledi Zakon o
               Slovenskem državnem holdingu, s katerim naj bi bile vse kapitalske naložbe v lasti
               države prenesene na Slovenski državni holding. Po dobrem letu dni je bil zakon
               razveljavljen in sprejet nov Zakon o Slovenskem državnem holdingu, verzija 1, ki se
               je glede konceptov upravljanja s kapitalskimi naložbami spet vrnil na prej veljavni
               Zakon o upravljanju s kapitalskimi naložbami. Skupni imenovalec vseh treh zakonov pa
               je bil načrtovan sprejem strategije upravljanja kapitalskih naložb. Te strategije vse
               do danes nimamo. Po sedaj veljavnem zakonu se je rok za predložitev vladnega predloga
               strategije iztekel že 12. julija lansko leto. Vemo, da smo vmes imeli volitve, vendar
               kljub temu sedanja vlada s pripravo strategije upravljanja kapitalskih naložb zamuja.
               Tako velja za upravljanje s kapitalskimi naložbami še vedno nek prehodni režim, na
               podlagi katerega podaja Državni zbor soglasje k razpolaganju s kapitalskimi naložbami
               nad vrednostjo 20 milijonov evrov. V tej luči je predlog spremembe in dopolnitve
               zakona, ki ga je v parlamentarno proceduro vložila Združena levica, v tem trenutku
               pravzaprav nepotreben.</p>
               <p>Nova Slovenija - krščanski demokrati smo prepričani, da je priprava strategije in
               zatem njen sprejem s čim širšim konsenzom, strokovnim in političnim, ena izmed
               najpomembnejših obveznosti sedanje vlade. Zatem pa je nujno nadaljevanje s
               privatizacijo premoženja v državni lasti. Dejstvo je, da so podjetja pa seveda tudi
               banke v zasebni lasti bolje upravljane, imajo višje donose in racionalnejše
               poslovanje. Po našem prepričanju tudi ni država tista, ki naj vodi in usmerja
               gospodarstvo in gospodarske aktivnosti posameznikov, ampak zagotavlja samo
               pravnoregulatorni okvir teh aktivnosti, država pa je tista, ki naj skrbi za tiste
               javne dobrine, ki jih po konsenzu kot take definira družba. To je sistem socialnega
               varstva, sistem zdravstva, sistem šolstva, obrambe.</p>
               <p>Predlog sprememb in dopolnitev Zakona o Slovenskem državnem holdingu, ki je bil
               vložen v parlamentarno proceduro, je, kot rečeno, po našem prepričanju v tem trenutku
               nepotreben. Dodajamo še, da Nova Slovenija nasprotuje stalnemu spreminjanju
               zakonodaje, saj je pri poslovnem okolju poleg ugodnih davčnih pogojev pomembna tudi
               stabilnost. Potencialni investitorji, ki se odločajo za vlaganja, svojo poslovno
               dejavnost načrtujejo za nekaj let naprej in računajo, da se veljavna zakonodaja ne bo
               nenehno spreminjala, sploh pa ne v smeri, ki bi bistveno posegala v položaj poslovnih
               subjektov na trgu.</p>
               <p>Poslanci Poslanske skupine Nova Slovenija - krščanski demokrati Predloga sprememb in
               dopolnitev Zakona o Slovenskem državnem holdingu na matičnem delovnem telesu nismo
               podprli. Predlog zakona na Odboru za finance in monetarno politiko tudi sicer ni
               dobil podpore, zato je zakonodajni postopek končan.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Alenka Bratušek bo predstavila stališče Poslanske skupine Zavezništvo Alenke
               Bratušek. Izvolite.</p>
            </sp>
            <sp who="SDZ7:BratušekAlenka">

               <speaker>MAG. ALENKA BRATUŠEK (PS ZaAB):</speaker>

               <p> Hvala, spoštovani podpredsednik, kolegice in kolegi!</p>
               <p>Danes govorimo o upravljanju državnega premoženja preko Slovenskega državnega
               holdinga. Glede upravljanja s kapitalskimi naložbami obstoječi zakon zasleduje
               predvsem štiri cilje: ločitev funkcije države kot lastnice premoženja od njenih
               funkcij – prvi; drugi – koncentrirano upravljanje vseh naložb – Vse na enem mestu –
               od KAD, SOD, PDP in DSU; zmanjšati vpliv političnih in interesnih skupin na eni
               strani in na drugi strani preprečiti ugrabitev družbe s strani posameznika oziroma
               lobija; in četrti cilj – zmanjšati korupcijska tveganja in preprečiti nastanke
               konflikta interesov. In prav zaradi teh ciljev so bili uvedeni nadzorni mehanizmi,
               kot so: nadzor s strani Računskega sodišča – poslovanje SDH in njegovih odvisnih
               družb je v pristojnosti Računskega sodišča Republike Slovenije, nadzor nad
               poslovanjem seveda; svetovalno telo ESSO, to je Ekonomsko-socialni strokovni odbor,
               ki ima status posvetovalnega telesa uprave SDH in zato nima vodstvenih ter
               upravljavskih funkcij – ESSO je sestavljen iz sedmih predstavnikov sindikalnih zvez
               oziroma konfederacij, reprezentativnih, na ravni države, ki so člani
               Ekonomsko-socialnega sveta, a niso to predstavniki zaposlenih –; 7 predstavnikov
               zaposlenih sodeluje na nek način pri upravljanju SDH; celotno poglavje o integriteti,
               ki ga vključuje zakon, in ne nazadnje število in način izbire nadzornikov.</p>
               <p>Nadzorni svet je sestavljen iz 5 članov, ki morajo oziroma bi morali izpolnjevati
               določene pogoje, kot so delovne izkušnje, ustreznost izobrazbe, neobsojenost,
               nezdružljivost funkcij – tudi s funkcijo v politični stranki – v zadnjih 6 mesecih,
               strokovno znanje in kompetence. Vse člane nadzornega sveta v paketu imenuje Državni
               zbor na predlog Vlade. Res je, da na žalost na te nadzornike čakamo predolgo, in res
               je na žalost, da bo, čeprav še vedno upam, da ne, bolj kot strokovnost pomembna
               politična opredelitev novih nadzornikov. Tako se kaže po deseturni seji vlade, kjer
               nekako niste uspeli 5 nadzornikov spraviti v formulo 3+1+1. Tako je še čas, da res po
               strokovnih kriterijih poiščete teh 5 nadzornikov. V zvezi z nadzornim svetom je treba
               izpostaviti tudi predloge, ki so v zakonu oziroma rešitve, da se lahko sej nadzornih
               svetov poleg ministra za finance udeležuje tudi predsednik Komisije DZ za nadzor
               javnih financ. Minister in predsednik komisije sicer res nimata pravice odločanja na
               sejah nadzornega sveta, vseeno pa opravljata dodaten demokratičen nadzor, nadzor
               delničarja in nadzor ključnih deležnikov nad delovanjem SDH.</p>
               <p>Pa mi dovolite še nekaj besed glede samega pomena besede upravljanje. Glavni poudarek
               veljavnega zakona ni na prodaji državnega premoženja, temveč na upravljanju državnega
               premoženja. Upravljanje, ki pomeni proces odločanja, načrtovanja, osmišljanja,
               usmerjanja, razporejanja organizacijskih resursov, vodenja ter nadzora in vrednotenja
               izvajanja različnih aktivnosti. In prav v tej luči je treba razlagati določbe zakona.
               Prav v tej luči je treba razumeti nadzorne mehanizme, ki jih zakon že ima. In v tej
               luči je treba razumeti strategijo upravljanja, ki bo ključni dokument z opredeljenimi
               cilji, ki jih določeno podjetje mora izkazati.</p>
               <p>V Poslanski skupini Zavezništva smo prepričani, da je poleg razlogov, ki sta jih
               navedla oziroma predstavila Vlada in Zakonodajno-pravna služba Državnega zbora v
               želji po spremembah treba upoštevati tudi sam namen zakona, ki sem ga nekoliko
               podrobneje predstavila. Je res, da se nekatere predlagane spremembe lahko lepo
               zapakirajo in še lažje prodajo javnosti. Njihov dejanski sprejem pa bi v najboljšem
               primeru pomenil en velik nič. Žal pa bi v resnici to pomenilo odstop od uvodoma
               zastavljenih štirih ciljev. Zaradi vsega naštetega predloga zakona v Zavezništvu
               nismo podprli.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospod Franc Laj.</p>
            </sp>
            <sp who="SDZ7:LajFranc">

               <speaker>FRANC LAJ (PS SMC):</speaker>

               <p>Spoštovani predsednik, spoštovane kolegice in kolegi!</p>
               <p>V Poslanski skupini Stranke modernega centra imamo do predlaganih sprememb Zakona o
               SDH, ki ga predlaga skupina poslancev s prvopodpisanim Lukom Mescem, negativno
               stališče in ga ne podpiramo, ker bi s temi spremembami posegli v temeljni koncept
               zakonske ureditve, kar bi lahko imelo za posledico neoperativnost delovanja SDH,
               izgubo neodvisnosti in poslabšanje pogojev za učinkovito korporativno upravljanje,
               kar je pravzaprav v nasprotju z osnovnim namenom tega zakona.</p>
               <p>Našo opredelitev do predlaganih sprememb predmetnega zakona utemeljujemo z
               naslednjim. Zakon o Slovenskem državnem holdingu je bil sprejet 26. 4. 2014. Bistvo
               zakona je ločitev funkcije države kot lastnice kapitalskih naložb od drugih funkcij
               države, koncentrirano upravljanje naložb, ki so v lasti SDH, KAD in naložb RS, ki jih
               upravlja SDH, in vzpostavitev preglednega sistema upravljanja naložb. Glede na to, da
               sta se Evropska komisija in OECD pozitivno opredelila do predpisanega sistema
               korporativnega upravljanja, ne vidimo potrebe po spremembah; še več, spreminjanje
               zakona v tako pomembnem času, ko še praktično sistem ni zaživel, potekajo pa ključni
               procesi njene vzpostavitve, kot je imenovanje petčlanskega nadzornega sveta in
               priprava ter sprejem strategije upravljanja kapitalskih naložb države, bi zagotovo
               negativno vplivalo na učinkovitost samega sistema. Pomembno je, da se čim prej
               imenuje nadzorni svet in sprejme strategija upravljanja kapitalskih naložb države, ki
               je temeljni in nekako strateški dokument za delovanje SDH, in da le-ta začne s polnim
               in učinkovitim delovanjem ter da bodo rezultati upravljanja kapitalskih naložb države
               dajali pričakovane pozitivne javnofinančne učinke namesto nepričakovanih bremen.</p>
               <p>Predlagatelji v predlogu za spremembo zakona predvidevajo zahtevo, da bi Državni zbor
               o naložbah, ki so opredeljene v strategiji o upravljanju kapitalskih naložb, še
               enkrat odločali pred prodajo. Po našem mnenju je predlagana določba zakona, o kateri
               bi politika odločala še enkrat pred prodajo, nesmiselna in v nasprotju s smernicami
               OECD. Bistvo smernice OECD je, da je SDH neodvisen in ni vezan na navodila državnih
               organov. SDH mora delovati neodvisno in samostojno. Zato mora sam odločati o prodaji
               naložb v skladu s sprejeto strategijo o upravljanju kapitalskih naložb države, ki jo
               pripravi Vlada in potrdi Državni zbor Republike Slovenije. SDH torej nima prostih
               rok, kot izhaja iz prej navedenega, kar še dodatno potrjuje dejstvo, da mora za
               potrebe svojega delovanja pripraviti letni načrt upravljanja in razpolaganja z
               državnim premoženjem, ki ga potrdi Vlada. O prodaji naložb se odloča na nadzornem
               svetu SDH, na katerem ima možnost sodelovati tudi član opozicije v vlogi predsednika
               Komisije za nadzor javnih financ, kar vsekakor prispeva k večjemu nadzoru nad
               delovanjem celotnega sistema. V skladu z določili iz šestega poglavja zakona nadzor
               nad SDH izvajata Računsko sodišče in KPK, kar prav tako prispeva h krepitvi nadzora.
               Pomembno je tudi omeniti zakonsko možnost, da SDH lahko odločanje v določenih
               primerih prepusti skupščini oziroma Vladi. SDH je zavezan Državnemu zboru četrtletno
               in letno poročati ter s tem nadzirati učinkovitost delovanja pri korporativnem
               upravljanju kapitalskih naložb države.</p>
               <p>Vsekakor pa ne pozabimo, Slovenijo lahko do uspeha pripelje le podjetništvo in ne
               gospodarsko politikantstvo.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo mag. Marko
               Pogačnik.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za besedo. Kolegice in kolegi!</p>
               <p>Slovenska demokratska stranka na matičnem delovnem telesu, Odboru za finance in
               monetarno politiko, predloga spremembe oziroma dopolnitve Zakona o Slovenskem
               državnem holdingu s strani Združene levice ni podprla. Nismo podprli iz več razlogov.
               Vsi ti predlogi in spremembe, ki jih predlaga Združena levica, so po mnenju Slovenske
               demokratske stranke že vključeni v Zakon o Slovenskem državnem holdingu. Vendar
               problem tako prejšnje vlade kot predvsem sedanje vlade Mira Cerarja je, da zakonskih
               obveznosti ne izpolnjuje. Junij 2014 je bil rok, do katerega bi Vlada Republike
               Slovenije morala imenovati petčlanski nadzorni svet. Julija 2014 je bil rok, do
               katerega bi Vlada Republike Slovenije morala v Državni zbor poslati predlog
               klasifikacije naložb in strategijo o upravljanju državnega premoženja. Niti
               nadzornega sveta niti klasifikacije oziroma strategije o upravljanju državnih naložb
               do danes Državni zbor še ni videl. In vsi ti predlogi, ki jih podaja Združena levica,
               bi morali biti vključeni v strategijo upravljanja kapitalskih naložb Republike
               Slovenije in na drugi strani tudi za uspešen nadzor in upravljanje Slovenskega
               državnega holdinga. Minimalno, kar bi bilo, bi bilo treba zagotoviti nadzorni
               svet.</p>
               <p>S tem namenom danes tudi v Slovenski demokratski stranki ponovno pozivamo vlado Mira
               Cerarja in koalicijo, da se končno dogovorite za petčlanski nadzorni svet, predlog
               pošljete v Državni zbor. Da v Državni zbor pošljete predlog klasifikacije naložb in
               pa strategijo upravljanja kapitalskih naložb. Traja že nekaj časa, traja že nekaj
               mesecev od vaših obljub, kaj boste poslali, česa ne boste poslali. V Slovenski
               demokratski stranki smo prepričani, da imate veliko problemov, da se ukvarjate sami s
               seboj, kar pa seveda ni v korist in je v negativno tako uspešnemu upravljanju
               kapitalskih naložb kot drugim situacijam v Republiki Sloveniji. Spremljamo lahko
               prodaje, na kakšen način se odvijejo, po našem mnenju tehnično vodstvo Slovenskega
               državnega holdinga zadevo pelje korektno, problem je pa, ker je vlada neoperativna.
               Ne nazadnje je zaskrbljujoče, da lahko potem preko medijev izvemo, da vam je na
               zadnjem koalicijskem vrhu včeraj ponovno zmanjkalo časa, da bi se posvetili
               klasifikaciji in strategiji upravljanja kapitalskih naložb. Skrajni čas je, da za to
               prevzamete tudi svojo odgovornost, in tudi skrajno neodgovorno je, da proti
               privatizaciji sedaj najbolj govorijo tisti, ki so vse te prodajne postopke
               začeli.</p>
               <p>Spoštovana koalicija, vlada Mira Cerarja, predlagam, da se zresnite in da začnete
               končno delati.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Poslanska skupina Demokratične stranke upokojencev Slovenije, zanjo gospod Uroš
               Prikl.</p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Spoštovani predsednik, kolegice in kolegi!</p>
               <p>Obravnava zakona je bila na delovnem telesu zaključena, končana in tudi oba
               predstavnika Poslanske skupine Desusa sva glasovala proti. Če smo se do sedaj nenehno
               ukvarjali z vzroki za nastalo bančno luknjo, pa danes nemalokrat neustrezno, včasih
               tudi nerazumsko posegamo v področje privatizacije. Dejstvo je, da je bančna sanacija
               povzročila prej veliko škodo, da bi šli kar tako mimo. Podobno stališče se vrti tudi
               okoli privatizacije državnega premoženja. V obeh primerih gre za javni interes in za
               našo prihodnost in za to zelo zelo občutljivi temi. Pri privatizaciji smo v Poslanski
               skupini Desus zelo odločni: ne prodajati vsega, v naglici oziroma takoj in ne za
               vsako ceno. Prav tako je treba nadaljevati s postopki prodaje podjetij iz tako
               imenovanega svežnja petnajstih podjetij, pa tudi tukaj gre za stališče, da ne za
               vsako ceno. Gre za oceno, kaj želimo s prodajo doseči in kaj se bo z novim lastnikom
               spremenilo na bolje glede na obstoječe državno lastništvo. Ogromno dela nas čaka na
               dokončni pripravi dokumenta, strateškega dokumenta, ki se mu reče Strategija
               upravljanja kapitalskih naložb Republike Slovenije, vključno s pripadajočo
               klasifikacijo.</p>
               <p>Ko se enkrat doreče in sprejme, smo v Poslanski skupini Desus trdno prepričani, da
               moramo tudi nujno in dosledno spoštovati. Sedaj pa, ko se predlaga vsakokratno
               obvezno soglasje Državnega zbora za razpolaganje z večjimi naložbami, tudi po
               sprejetju te dolgo pričakovane strategije, pa ta dokument dobesedno povozimo.
               Strategija je osnova delovanja celotnega SDH, zato sam zakon s takšno določbo izgubi
               svoj smisel. To bi po našem mnenju samo odprlo večurno razpravo v parlamentu brez
               konkretnega učinka. Treba je dosledno slediti odločitvam, ki bodo zapisane v
               strategiji, pri oblikovanju katere smo imeli vsi možnost sodelovanja. Dejstvo pa tudi
               je, da je tudi sama strategija živ dokument in če to narekujejo spremenjene
               okoliščine, bistvene okoliščine, se ta sprememba po tehtnem premisleku tudi naredi,
               ne pa vedno znova brez razloga in za potrebe dnevne politike.</p>
               <p>Predlagatelji so nam predstavili tudi nekatere varovalke, ki so zastavljene preveč
               rigorozno. Ena od takih je tudi širitev nadzornega sveta SDH z možnostjo sodelovanja
               delavcev pri upravljanju v organih SDH. Pa vendar, v Poslanski skupini Desus
               podpiramo idejo, povzeto po nemškem vzorcu, da bi se na vodstvene funkcije vključilo
               tudi predstavnike delavcev. Menimo, da bi predstavniki delavcev veliko pripomogli, če
               bi bil del sestave nadzornega sveta, ne glede na to, o katerem organu govorimo. Enako
               podporo smo že izkazali tudi pri nedavni noveli Zakona o bančništvu ter na ta način
               skušali urediti problematiko na zelo občutljivem in spornem področju, kot je bančni
               sektor, a smo bili na žalost neuspešni.</p>
               <p>V Poslanski skupini Desus sicer obžalujemo odločitev, da ni bilo dovolj volje in
               posluha, da bi se nadzorni svet SDH razširil tudi z zaposlenimi oziroma njihovimi
               predstavniki, za katere bi veljali isti pogoji, poudarjam, isti pogoji in ista merila
               kot za ostale člane nadzornega sveta. S predstavniki vlade pa je bilo odgovorjeno, da
               se bo ta <q>"nedoslednost"</q> ustrezno korigirala s spremembo zakona o SDH, ki bo na vrsti
               skupaj s težko in dolgo pričakovanim zakonom o demografskem skladu, seveda še v
               letošnjem letu. Ponovno noveliranje, ki ga napoveduje Vlada, bo zagotovo odprlo
               dodatna vprašanja, v zvezi s katerimi bomo v naši poslanski skupini zelo previdni.
               Spomnimo se, gre za stališče, da Kad ostane samostojna pravna oseba, ločena od SDH,
               ter da izvršuje svoje obveznosti do Zavoda za pokojninsko in invalidsko zavarovanje
               in letno nameni 50 milijonov za potrebe usklajevanja pokojnin – to je v preteklosti.
               Tudi tukaj sodijo členi, s katerimi se bo Kad preoblikoval v demografski sklad. Še
               vedno pa vztrajamo na stališču, da se 10 % kupnin od prodaje premoženja SDH, torej
               državnega premoženja, prenese v t. i. demografski sklad in pri tem bomo do konca
               vztrajali.</p>
               <p>Torej, zaradi naštetega Poslanska skupina Desus ne podpira predlagane novelacije
               zakona. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo in še enkrat lep pozdrav vsem!</p>
               <p>Glede na to, da je bil na matičnem delovnem telesu sprejet sklep, da se členi zakona
               ne sprejmejo oziroma črtajo, je s tem tudi zakonodajni postopek tega zakona končan.
               Ampak, ne glede na to, mislim, da je prav, da opozorim v tem uvodnem delu, da je
               vsebina zakona bila takšna, ki je vračala pristojnost Državnemu zboru nad
               upravljanjem s premoženjem Republike Slovenije. In to je nekaj, kar sem tudi v
               prejšnji točki želel opozoriti, kaj bo treba v prihodnosti zagotovo spremeniti.
               Dejstvo je, da ta zakon govori o tem, da je treba dobiti dodatna soglasja Državnega
               zbora tudi po sprejetju strategije o upravljanju državnih naložb za vsako večjo
               prodajo. To trenutno v tem zakonu ni tako zapisano.</p>
               <p>Druga večja sprememba je ta, da se upošteva načelo delavskega soupravljanja in tudi
               načelo omejevanja dohodkov za člane uprave. Torej, dejstvo je, da danes vodijo
               Slovenski državni holding ljudje, ki so za to zelo dobro plačani, ki nimajo sprejete
               strategije in se lahko samostojno odločajo o tem, kaj bodo naredili s slovenskim
               premoženjem. Ker smo ravno v času, ko je bilo prodano Žito, se res postavlja
               vprašanje, kdo med nami se počuti zadoščenega, da je Holding prodal Žito, brez da bi
               dodatno vprašal ali pa se vsaj posvetoval z Državnim zborom. Menim, da večina v
               Državnem zboru zagotovo ni ponosna na to, sem pa prepričan, da je nekaj posameznikov
               pri tem zelo zadovoljnih. Zanimivo je, ko spremljaš televizijski prenos rokovanja in
               zadovoljstvo članov uprave holdinga; ja, ti so zadovoljni, ker so dobro plačani, ker
               opravljajo to delo, zadovoljni so tisti, ki so sodelovali pri posredovanju za to
               prodajo, ker so tudi legalno dobili bogate provizije, ampak 99 % Slovenk in
               Slovencev, sem pa prepričan, s tem ni zadovoljna, še posebej pa ne kmetijski sektor,
               ki bo ostal očitno brez lastne živilskopredelovalne industrije. In če k temu dodamo,
               da je bil prodan Mercator, Laško, Aerodrom, Fotona, Helios, Elan – poglejte od vseh
               teh firm, vsak, ki jih je kupil, bo pravzaprav lahko poplačal to kupnino skozi
               dohodke, ki jih ustvarjajo ta podjetja. Pravzaprav novi kupec ne bo vložil lastnega
               denarja v to, se bo sicer zadolžil, ampak ta dolg bo odplačeval skozi prihodke teh
               podjetij.</p>
               <p>Zato je zelo pomembno, da vendarle opozorim na to, da smo Socialni demokrati v vsem
               temu postopku sprejemanja Slovenskega državnega holdinga zelo resno opozarjali na
               nevarnost sprejemanja Slovenskega državnega holdinga kot ustanove, ki lahko upravlja
               z državnim premoženjem. Namreč v osnovi smo predlagali Agencijo za upravljanje
               kapitalskih naložb, ki je upravljala s temi podjetji, in ta agencija je bila
               neposredno odgovorna Državnemu zboru, je bila neposredno odgovorna Računskemu sodišču
               in vse to, kar se danes dogaja, se enostavno ne bi moglo dogajati, če bi bila
               spoštovana rešitev, ki smo jo uzakonili Socialni demokrati.</p>
               <p>V nadaljevanju, ker nismo imeli večine v parlamentu, ker je prišlo do predčasnih
               volitev, smo uspeli vsaj to preprečiti, da ni bilo kompletno premoženje Republike
               Slovenije preneseno na Slovenski državni holding, to je bila namreč ena od prvotnih
               idej. Vse premoženje, 12 milijard evrov vredno premoženje, se je želelo prenesti z
               enim zakonom na Slovenski državni holding in v tistem trenutku to ni več državno
               premoženje, ampak premoženje tistega podjetja. V tistem trenutku seveda Državni zbor,
               Vlada, vsi, izgubimo kakršnokoli pristojnost nad tem, kaj se dogaja z 12
               milijardami.</p>
               <p>Socialni demokrati smo sicer uspeli preprečiti, da se je Zakon o SDH nekoliko
               spremenil, vendar nas je bilo premalo, da bi se spremenil še boljše. Ampak, spremenil
               se je na način, da imamo še vedno državno premoženje, da pa postopke tega premoženja
               danes pelje Slovenski državni holding. Pelje ga na način, za katerega smo lahko
               zaskrbljeni, kajti peljejo ga samo na način, da se to proda, se nekaj fičnikov
               zasluži, kaj pa bo potem s prihodnostjo Slovenije, kako bomo zapirali proračun
               Republike Slovenije, kako bomo zagotavljali pokojnine, ker ne bo dividend v
               proračunu, kako bomo zagotavljali delovna mesta, razvoj – s tem se pa Slovenski
               državni holding ne ukvarja. Če bi bilo zagotovljeno soupravljanje delavcev v temu
               podjetju, do tega zagotovo tudi ne bi prišlo.</p>
               <p>Žal se to ni zgodilo, zato se danes srečujemo s takšnimi posledicami, ki so res zelo
               hude za prihodnost Slovenije.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo dr. Matej T. Vatovec.</p>
            </sp>
            <sp who="SDZ7:TašnerVatovecMatej">

               <speaker>DR. MATEJ T. VATOVEC (PS ZL):</speaker>

               <p>Državni holdingi so ustanove za privatizacijo, ne za upravljanje, zato, recimo,
               avstrijski državni holding ne upravlja strateških podjetij, kot so državne železnice,
               avtoceste, energetika ali banke. Resne države strateških podjetij ne upravljajo kot
               navaden portfelj delnic. Razvoj infrastrukture, promet, energetike, tudi finančnega
               stebra se ne da načrtovati na podlagi borznih indeksov, v resnih državah, na primer v
               Avstriji in Franciji, se podjetje privatizira na podlagi zakona.</p>
               <p>Slovenija po teh kriterijih ni resna država. Uslužbenci in vodstvo Slovenskega
               državnega holdinga so po profilu borzniki in finančniki. V osnutku strategije
               upravljanja naložb Vlada sama priznava, da strategijo upravljanja ni nadomestila za
               sektorske strategije, teh pa ni ali pa so neuporabne. Ko bo enkrat sprejeta
               strategija upravljanja naložb, bosta Vlada in SDH lahko samostojno izpeljala
               milijardne posle privatizacije ali delne privatizacije podjetij, kot so Petrol,
               Zavarovalnica Triglav, HSE, Luka Koper. V Zavarovalnici Triglav je državni delež 68
               %, če se zmanjša na 25 %, bo lahko konkurenčna zavarovalnica izvedla sovražni
               prevzem. S tem se ne igrati!</p>
               <p>V Združeni levici smo predlagali varovalko, da mora SDH za prodajo deležev v
               največjih podjetjih pridobiti soglasje Državnega zbora na podlagi resne analize. V
               Avstriji navodilo za pripravo takšne analize obsega osem strani, v slovenskem osnutku
               strategije upravljanja pa je podjetju ,kot je Petrol, namenjena stran in pol. To je
               neresno.</p>
               <p>Dodatno soglasje Državnega zbora je potrebno, ker strategija določa samo minimalne
               deleže. Ne določa, pod kakšnimi pogoji se bodo ti deleži zmanjšali. V zvezi s
               Slovenskimi železnicami namesto analize posledic privatizacije najdemo tale stavek,
               citiram: <q>"Ne gre izključevati možnosti vstopa novih družbenikov bodisi v krovno
               družbo bodisi v nekatere temeljne in podporne dejavnosti"</q> – konec citata.
               Ustanovitelji SDH so poskrbeli, da njegovemu vodstvu ni treba upoštevati volje
               zaposlenih v državnih podjetjih. Imenovanje predstavnikov zaposlenih v upravo in
               nadzorni svet SDH so jim enostavno prepovedali. V našem predlogu jim samo vračamo to
               pravico, ki je bila, mimogrede, zagotovljena tudi avstrijskim delavcem v njihovem
               državnem holdingu. Ekonomska demokracija je ena od petih prioritet Vlade, ki pa
               našega predloga kljub temu ni podprla. V nasprotju z lastnimi zavezami je podaljšala
               prepoved soodločanja urbanih bank, ki jo bo verjetno razširila še na
               zavarovalnice.</p>
               <p>Združena levica je protisistemska stranka. Mi nismo za soodločanje samo zato, ker
               povečuje produktivnost zaposlenih, ampak zato ker verjamemo, da bi morale uprave
               odgovarjati delavcem in ne obratno. Delovna sila pač ni blago, namesto katerega
               odloča lastnik. Mi se seveda tudi ne zavzemamo za transparentno privatizacijo, ampak
               za demokratično in racionalno gospodarjenje z državnimi podjetji. Toda ta predlog je
               v resnici kompromis, skupni imenovalec. Po zadnji dostopni anketi 65 % Slovencev
               nasprotuje privatizacij 15 podjetij, 72 % pa privatizaciji Telekoma. Soglasje
               Državnega zbora je priložnost, da Vlada prepriča državljane, da je privatizacija
               koristna. Če jih ne more prepričati, naj privatizacijo pusti, ne pa da preprečuje
               demokratično odločanje.</p>
               <p>Enako je s soodločanjem. Stranke centra v tem vidijo dopolnilo korporativnega
               upravljanja, mi v tem vidimo začetek odprave korporativnega upravljanja. Nihče pa ne
               more reči, da je normalno to, da v nadzornem svetu državne firme sedijo direktorji
               zasebnih firm, ni pa dopustno, da bi v njem sedeli predstavniki zaposlenih.</p>
               <p>V Državnem svetu je naš predlog dobil 19 glasov proti in 13 glasov za. Po naši oceni
               večina članov ne nasprotuje temu, da bi dokončno odločitev privatizacije večjih
               sprejel Državni zbor. Glede na to, da javnost večinsko nasprotuje privatizaciji, je
               soglasje Državnega zbora minimum, na katerega bi morala pristati tudi Vlada. Za zdaj
               se je Vlada pripravljena pogovarjati predvsem o neki nedefinirani obliki soodločanja.</p>
               <p>V Združeni levici bomo pobudo za sodelovanje sprejeli pod pogojem, da se s
               spremembami ne odlaša do naslednjega leta. Vprašanje je namreč, kaj bo do naslednjega
               leta od državnih podjetij še ostalo, če bo Vlada odločala po svoje. Danes beremo, da
               načrtujejo prodajo več kot 60 podjetij. Minister za infrastrukturo bi gradil drugi
               tir na račun razkosanja in delne privatizacije Luke Koper. Poslanci tega ne moremo
               preprečiti, tudi če bo v strategiji pisalo, da je Luka Koper strateško podjetje. Zato
               bomo vztrajali pri soglasju Državnega zbora vsaj za največje posle.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin. V skladu z razlago Komisije
               za poslovnik z dne 9. decembra 2009, Državni zbor ugotavlja, da je zakonodajni
               postopek o predlogu zakona končan.</p>
               <p>S tem zaključujem to točko dnevnega reda.</p>
               <p>Prehajamo na <title>4. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBI ZAKONA O KMETIJSTVU PO SKRAJŠANEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavnici Vlade, državni sekretarki na
               Ministrstvu za kmetijstvo, gozdarstvo in prehrano mag. Tanji Strniša.</p>
            </sp>
            <sp who="SDZ7:StrnišaTanja">

               <speaker>MAG. TANJA STRNIŠA:</speaker>

               <p>Spoštovani predsednik Državnega zbora, spoštovane poslanke in poslanci!</p>
               <p>Dovolite mi, da predstavim vsebino spremembe Zakona o kmetijstvu, ki se nanaša na
               spremembo 181. člena zakona in določa, da se prej 7-letno prehodno obdobje, v katerem
               dosedanji izvajalci javnih služb iz Zakona o kmetijstvu opravljajo dejavnost,
               spremeni v obdobje do 31. decembra 2017. Spremembe se nanašajo na izvajanje javnih
               služb v kmetijstvu, in sicer javno službo kmetijskega svetovanja, strokovnih nalog v
               proizvodnji kmetijskih rastlin in nalog genske banke. Ključni cilj spremembe določila
               je podaljšanje prehodnega obdobja in s tem zagotovitev nemotenega delovanja
               obstoječega sistema javnih služb v kmetijstvu. Razlogi izhajajo iz potrebe po
               informiranju in pomoči uporabnikom, to je kmetom pri uveljavljanju ukrepov kmetijske
               politike. Še posebej je to pomembno v sedanjem obdobju, ko se z letošnjim letom prvič
               uvajajo novi ukrepi reforme prvega stebra ukrepov skupne kmetijske politike in tudi
               sprejema programa razvoja podeželja za obdobje do leta 2020.</p>
               <p>Ker je bilo v razpravi precej vprašanj, kaj bo s temi službami v prehodnem obdobju,
               naj pojasnim, da je Zakon o kmetijstvu iz leta 2008 predvidel 7-letno prehodno
               obdobje za imenovanje javnih služb na podlagi takrat novih določb in tako obdobje je
               bilo primerno, saj takrat ni bilo moč predvideti, da bo v reformi skupne kmetijske
               politike, ki se dogaja v 7-letnih ciklih, tako kot pač finančne perspektive, prišlo
               do enoletne zamude in do velike zamude pri evropskih predpisih. Ključne spremembe,
               povezane z delom obstoječih javnih služb, so tako vezane na reformo neposrednih
               plačil in na nekatere ukrepe programa razvoja podeželja, ki so novi in se letos, kot
               sem že povedala, izvajajo prvič. Evropski predpisi so hkrati državam članicam
               naložili, da kmetom neprekinjeno zagotavljajo svetovanje v zvezi z določbami, ki se v
               sklopu reforme neposrednih plačil, urejajo navzkrižno skladnost in zeleno
               komponento.</p>
               <p>Na ministrstvu smo v preteklih letih že sprožili postopke za imenovanje javnih služb
               v skladu z Zakonom o kmetijstvu na način, da bi bile javne službe imenovane do konca
               prehodnega obdobja, vendar ko je prišlo do objave evropskih predpisov, se je
               ministrstvo odločilo, da se te spremembe preložijo na poznejše obdobje, zato da ne bi
               prihajalo do motenj pri izvedbi reforme skupne kmetijske politike v Sloveniji. Hkrati
               pa naj še pojasnim, da smo v okviru novega programa razvoja podeželja za obdobje
               2014–2020 z Uredbo o ukrepih prenosa znanja in svetovanja že uvedli nekatere
               spremembe na tem področju z namenom bolj učinkovitega prenosa znanja v prakso in da
               imamo že v pripravi prve razpise za prenos znanja pri ukrepih dobrobit živali,
               kmetijsko-okoljska podnebna plačila in predvsem ekološko kmetovanje.</p>
               <p>S predlaganimi spremembami tako skušamo zagotoviti nemoteno opravljanje javnih služb
               na področju kmetijstva z obstoječimi izvajalci, hkrati pa dopolnjujemo sistem z
               novimi znanji, ki segajo izven okvirov obstoječih institucij. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za kmetijstvo, gozdarstvo in prehrano kot matično
               delovno telo.</p>
               <p>Za predstavitev poročila odbora dajem besedo predsednici gospe Ivi Dimic.</p>
            </sp>
            <sp who="SDZ7:DimicIva">

               <speaker>IVA DIMIC (PS NSi):</speaker>

               <p>Spoštovani predsednik, državna sekretarka, kolegice in kolegi!</p>
               <p>Odbor za kmetijstvo, gozdarstvo in prehrano je Predlog zakona o spremembi Zakona o
               kmetijstvu obravnaval kot matično delovno telo, in sicer na 7. seji 8. aprila 2015.
               Člani odbora so se seznanili s predlogom zakona in tudi z mnenjem Zakonodajno-pravne
               službe, ki k predlaganemu besedilu členov ni imela pripomb, in mnenjem Komisije
               Državnega sveta za kmetijstvo, gozdarstvo in prehrano, ki je predlog zakona
               podprla.</p>
               <p>V razpravi je stališče do predlaganega zakona predstavil direktor Kmetijsko gozdarske
               zbornice Slovenije. Zbornica izpostavlja, da so se naloge in struktura financiranja
               pri najpomembnejši javni službi kmetijskega svetovanja v državi v zadnjem desetletju
               bistveno spremenile. Kljub zmanjšanju sredstev za 35 % v zadnjih nekaj letih pa je
               javna infrastruktura še vedno tako ohranjena, da ima vsakdo, ki se ukvarja s
               kmetovanjem, možnost dostopa do vseh relevantnih informacij, ki so povezane z
               opravljanjem kmetijske dejavnosti.</p>
               <p>Direktor zbornice je tudi poudaril, da se zbornica zaveda, da spremenjen način
               financiranja javne službe in liberalizacija na tem področju prinašata tudi potrebo po
               organizacijski prilagoditvi, zato ocenjuje, da podaljšanje prehodnega obdobja omogoča
               potreben čas za prilagoditev in spremembo njene organiziranosti.</p>
               <p>Večina članov odbora je v razpravi v okviru predlagane določbe 1. člena predloga
               zakona sicer podprla. Opozorili pa so, da bi se vprašanje javne službe lahko uredilo
               že do sedaj, saj je bilo za določitev izvajalcev javnih služb predvideno dovolj dolgo
               prehodno obdobje. Obstaja resen pomislek, ali bo ministrstvo to vprašanje, ki ga ni
               bilo zmožno urediti v sedmih letih, lahko uredilo v dveh.</p>
               <p>V nadaljevanju razprave je bilo izraženih več kritičnih pripomb v zvezi z delovanjem
               oziroma sedanjo organiziranostjo javne službe kmetijskega svetovanja, ki po mnenju
               nekaterih članov odbora ni takšna, da bi lahko uspešno počrpali in tudi ciljno
               porabili evropska sredstva iz Programa razvoja podeželja 2014–2020. Posebej je
               izpostavljeno, da spremembe tako v evropskem kot tudi nacionalnem načinu kmetovanja
               terjajo povsem nove načine svetovanja kmetom, ki ne potrebujejo več le osnovnega
               svetovanja, saj to znanje imajo, temveč nove oblike, kot je projektno svetovanje, ki
               izhaja iz Programa razvoja podeželja, čemur se bo javna svetovalna služba morala
               prilagoditi. Drugačno angažiranost svetovalne službe pa terja tudi nizka samooskrba v
               državi – pri nekaterih proizvodih le 30 % – in dejstvo, da imamo dve tretjini
               kmetijskih zemljišč na območjih z omenjenimi dejavniki kmetovanja, kar dodatno
               zmanjšuje konkurenčnost našega kmetijstva.</p>
               <p>Spremembe v organiziranosti javno kmetijsko svetovalne službe pa narekuje tudi
               dinamika rasti ekološkega kmetovanja, ki je ena redkih perspektivnih usmeritev, ki
               jih imajo slovenski kmetje na voljo. Podatki kažejo, da povpraševanje po živilih iz
               nadzorovane ekološke pridelave raste v Evropski uniji cca 10 % letno, pri čemer
               povpraševanje po certificiranih ekoloških živilih v Sloveniji močno presega ponudbo,
               zaradi česar nekako 80 % ekološke hrane uvažamo. Opozorjeno je, da je nova evropska
               uredba o razvoju podeželja ekološkemu kmetijstvu v obdobju 2014–2020 namenila
               pomembno vlogo, saj je prvič postal samostojen ukrep v okviru programa razvoja
               podeželja, vendar je za povečanje obsega tržne ekološke pridelave ključno prav znanje
               kmetov.</p>
               <p>Odbor je po končani razpravi glasoval o obeh členih predloga zakona ter ju sprejel. K
               predlogu zakona v drugi obravnavi na matičnem delovnem telesu niso bili sprejeti
               amandmaji. Odbor za kmetijstvo, gozdarstvo in prehrano Državnemu zboru predlaga, da
               Predlog zakona o spremembi Zakona o kmetijstvu sprejme v predloženem besedilu.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p> Sledi predstavitev stališč poslanskih skupin.</p>
               <p>Besedo ima Poslanska skupina Stranke modernega centra, zanjo gospod Simon Zajc.</p>
            </sp>
            <sp who="SDZ7:ZajcSimon">

               <speaker>SIMON ZAJC (PS SMC):</speaker>

               <p> Spoštovane, spoštovani!</p>
               <p>S predlagano spremembo Zakona o kmetijstvu se podaljšuje zakonsko določeno prehodno
               obdobje 7 let za izbiro izvajalcev javnih služb kmetijskega svetovanja, in sicer za
               dobri 2 leti, do konca leta 2017. Kljub temu da je bilo 7-letno prehodno obdobje
               precej dolgo za možno realizacijo izbire izvajalcev, smo se v Poslanski skupini SMC
               odločili, da podpremo spremembo zakona. Če namreč predlagane spremembe ne bi
               sprejeli, bi z majem letos, ko se izreče to prehodno obdobje, ne obstajala več pravna
               podlaga za izvajanje obstoječih javnih služb kmetijskega svetovanja. S tem ne bi bila
               več zagotovljena kontinuiteta storitev kmetijskega svetovanja in nemotena pomoč
               uporabnikom. Še posebej sedaj, v tem pomembnem obdobju uveljavljanja ukrepov nove
               kmetijske politike, ko se uvajajo ukrepi reforme prvega stebra kmetijske politike in
               sprejetja programa razvoja podeželja za leta 2014–2020, ki so podlaga za pridobitev
               novih finančnih sredstev.</p>
               <p>Gre namreč tudi za naključno časovno sovpadanje reforme kmetijske politike in izbire
               izvajalcev in reorganizacija vzpostavitve javne službe na področju kmetijskega
               svetovanja v tem trenutku ni niti uresničljiva niti smotrna. S podaljšanjem obdobja
               torej omogočimo kmetom pomoč javne službe kmetijskega svetovanja in nemoten prehod na
               nov sistem izvajanja ukrepov kmetijske politike, kar pa je tudi v skladu z evropsko
               zakonodajo, po kateri je Slovenija kmetom tudi dolžna nemoteno zagotavljati javno
               službo svetovanja.</p>
               <p>Na tem mestu še dodajam, da je bilo z organizacijsko spremembo treba počakati tudi na
               zaključek reforme, ki se je zavlekla, in na dokončno oblikovanje PRP. Preko PRP se
               bodo v kratkem izvedli različni javni razpisi, kjer bo omogočen vstop svetovalcem
               izven javne službe kmetijskega svetovanja. Na področju kmetijskega svetovanja v
               začetku predvsem razpis za izvajanje tečajev ekološkega kmetijstva in
               kmetijsko-okoljsko-podnebnih ukrepov, varno delo v gozdu, dobrobit živali in tako
               naprej.</p>
               <p>Kot že rečeno, v Poslanski skupini SMC bomo Predlog zakona o spremembi Zakona o
               kmetijstvu podprli.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p> Besedo ima Poslanska skupina Slovenske demokratske stranke, zanjo gospod Bojan
               Podkrajšek.</p>
            </sp>
            <sp who="SDZ7:PodkrajšekBojan">

               <speaker>BOJAN PODKRAJŠEK (PS SDS):</speaker>

               <p>Spoštovani predsednik, cenjena državna sekretarka, kolegice in kolegi!</p>
               <p>Predlog zakona podaljšuje prehodno obdobje 7 let, ki je bilo za izbiro izvajalca
               javnih služb določena po 181. členu Zakona o kmetijstvu. Prehodno obdobje se bo po
               veljavnem zakonu izteklo 24. 5. 2015, zato predlagatelj zakona meni, da je treba
               zaradi zagotavljanja ureditve storitev in obdobje podaljšati, in sicer do 31. 12.
               2017. V tem času je treba zagotoviti informiranje in pomoč uporabnikom pri
               uveljavljanju nove kmetijske politike, saj se v tem času uvajajo ukrepi novega
               programskega obdobja kmetijske politike Program podeželja 2014–2020.</p>
               <p>V Slovenski demokratski stranki bomo omenjeni predlog zakona podprli. Postavlja se
               nam pa vprašanje, zakaj podaljšanje uveljavljanja zakona v sedmih letih ni bilo
               mogoče urediti, zato se nam tudi postavlja vprašanje da bo v teh dveh letih zelo
               težko ta zakon urediti. Smo v obdobju, ko nam padejo mlečne kvote, smo v obdobju, ki
               bo treba podaljšati vse tiste, ki vlagajo vloge za subvencije, seveda podaljšujemo ta
               zakon, naslednje leto nam padejo koncesije na področju gozdarstva, zato bi seveda v
               imenu Slovenske demokratske stranke pozval ministra, državno sekretarko in vse, ki
               delajo na ministrstvu, da se te problematike resno lotimo, da ne bomo venomer lovili
               to podaljšanje. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Benedikt Kopmajer.</p>
            </sp>
            <sp who="SDZ7:KopmajerBenedikt">

               <speaker>BENEDIKT KOPMAJER (PS DeSuS):</speaker>

               <p>Spoštovani gospod predsednik, spoštovana državna sekretarka, kolegice in kolegi, lepo
               pozdrav!</p>
               <p>Predlog novele Zakona o kmetijstvu, kot je že rečeno s strani naših kolegov,
               podaljšuje prehodno obdobje sedmih let, ki je bilo za izbiro izvajalca javnih služb
               določeno v 180. členu Zakona o kmetijstvu. V tem času je treba zagotoviti
               kontinuirano informiranje in pomoč uporabnikom pri uveljavljanju nove kmetijske
               politike, saj se ravno sedaj uvajajo ukrepi novega programskega obdobja, kot je
               rezultat reforme prvega stebra ukrepov skupne kmetijske politike in sprejema programa
               razvoja podeželja za obdobje 2014-2020, ki prinaša nove ukrepe in možnosti za
               pridobitev finančnih sredstev za kmetijska gospodarstva.</p>
               <p>Največja javna služba na področju kmetijstva je javna služba kmetijskega svetovanja
               Kmetijsko-gozdarske zbornice Slovenije. Na pristojnem ministrstvu pojasnjujejo, da
               veljavni program razvoja podeželja omogoča, da se določene naloge, ki jih je doslej v
               celoti izvajala javna služba kmetijskega svetovanja, prenesejo na področje razvoja
               podeželja. Z javnimi razpisi bo omogočen vstop svetovalcem izven javne službe
               kmetijskega svetovanja na področju kmetijskega svetovanja.</p>
               <p>Kot primer lahko navedemo področje ekološkega kmetijstva. V Poslanski skupini Desus
               menimo, da bi kakršnekoli organizacijske spremembe na področju zagotavljanja
               svetovanja v času uvajanja nove kmetijske politike oziroma prehoda na nove ukrepe
               prinesle več škode kot koristi. Kot se namreč kaže v praksi, je trenutno delujoč
               sistem kmetijskega svetovanja zelo dober oziroma eden boljših sistemov svetovanja v
               Evropi in zagotavlja dostopnost storitev za zelo širok krog uporabnikov po celi
               Sloveniji. Tistim, ki rabijo svetovanje s področja kmetijstva, je na voljo osem
               kmetijskih-gozdarskih zavodov s 75 stalnimi in 9 dodatnimi izpostavami, razporejenimi
               po vsej Sloveniji. Ob tem naj vseeno pripomnim, da so te izpostave ponekod nelogično
               razporejene. Kot primer naj navedem področje Prlekije, kjer v Ljutomeru takšne
               svetovalne službe na primer ni, kar je po naši oceni zelo čudno.</p>
               <p>Prenehanje nudenja javne službe, ki državo stane okrog 7 milijonov evrov letno, bi
               pomenilo tudi ukinjanje nekega nadstandarda, ki ima izjemne pozitivne učinke na
               slovensko kmetijstvo, kar se kaže tudi v tem, da so kljub precej neugodnim pogojem za
               kmetovanje kmetijske površine večinoma zelo dobro in lepo obdelane. Slovenija je tudi
               v okviru predpisov Evropske unije kmetom dolžna zagotavljati svetovanje v zvezi z
               določbami, ki v sklopu reforme neposrednih plačil ureja navzkrižno skladnost in
               zeleno komponento kmetovanja. Tudi uporabniki storitev kmetijsko-svetovalne službe so
               v večini zadovoljni z delom svetovalca javnih služb kmetijskega svetovanja, saj jim
               tudi njihova pomoč pomaga pri uspešnem koriščenju evropskih sredstev, z ustreznim
               svetovanjem pa se zmanjšuje tudi napake pri izvajanju ukrepov kmetijske politike.</p>
               <p>V Poslanski skupini Desus pa se, kljub temu da bomo predlog novele podprli,
               sprašujemo, zakaj se področje izvajanja javnih služb ni uredilo v sedemletnem
               prehodnem obdobju in ali bosta dodatni dve leti dovolj, da se to področje uredi.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo.</p>
               <p>V Poslanski skupini Socialnih demokratov Predlog zakona o spremembi Zakona o
               kmetijstvu pozdravljamo in seveda podpiramo. Dejstvo je, da 24. maja letošnjega leta
               poteče možnost službi za kmetijsko svetovanje, da nudi pomoč kmetijskim
               gospodarstvom, da se aktivno lahko vključijo v pridobivanje evropskih sredstev za
               izvajanje ukrepov kmetijske politike. Namreč, nahajamo se v zelo zahtevnem obdobju.
               Gre za novo programsko obdobje, v katerem se zaradi reforme prvega stebra ukrepov
               skupne kmetijske politike in sprejema programa razvoja podeželja od leta 2014 do leta
               2020 uvaja številne nove ukrepe in seveda tudi možnosti za pridobitev finančnih
               sredstev za kmetijska gospodarstva. Če želimo v tem izjemno pomemben uvodnem delu
               biti zelo učinkoviti, kar je potem podlaga tudi za črpanje sredstev v vseh prihodnjih
               letih, potem je prav, da se to prehodno obdobje podaljša do konca leta 2017 in da ne
               spreminjamo strukture službe kmetijskega svetovanja. Upamo pa, da bo potem ta nova
               oblika ravno tako uspešna kot dosedanja. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima poslanska skupina Združena levica, zanjo Miha Kordiš.</p>
            </sp>
            <sp who="SDZ7:KordišMiha">

               <speaker>MIHA KORDIŠ (PS ZL):</speaker>

               <p>Hvala za besedo.</p>
               <p>Leta 2008 je bil sprejet zakon, ki predvideva, citiram, <q>"ustanovitev ali izbiro
               izvajalca javnih svetovalnih služb v kmetijstvu"</q>, konec citata.</p>
               <p>Zdaj mineva 7-letno prehodno obdobje, ta določba pa še ni bila realizirana. Od
               državne sekretarke nismo dobili jasnega odgovora, ali namerava ministrstvo to določbo
               realizirati in na kakšen način. Ne morem mimo tega, da smo imeli od tega skoraj šest
               let istega kmetijskega ministra mag. Židana. Šest let je dovolj za izvedbo takega
               projekta. Danes torej odločamo o podaljšanju prehodnega obdobja o Zakonu o
               kmetijstvu, čeprav ne vemo, ali bomo morali 2017 spet podaljševati prehodno obdobje
               ali pa bo minister končno predlagal trajno rešitev, niti nimamo nobene predstave,
               kakšna ta rešit bo.</p>
               <p>Naša kmetijsko-svetovalna služba ima dobre in ima slabe lastnosti. Njen obseg in
               kontinuiteta dela sta gotovo uspeh, vendar ostajajo določene slepe pege, ki jih javna
               svetovalna služba Kmetijsko-gozdarske zbornice ne pokriva zadovoljivo. Nezadostno
               razvita je predvsem svetovalna služba na področju ekološkega kmetijstva. Na splošno
               rečeno ne moremo biti zadovoljni z razvitostjo ekološkega kmetijstva v Sloveniji.
               Povpraševanje po živilih iz nadzorovane ekološke pridelave v EU raste za približno 10
               % na leto. Povpraševanje po certificiranih ekoloških živilih v Sloveniji za petkrat
               presega količino, ki jo pridelamo v Sloveniji, zato danes približno 80 % ekološke
               hrane uvozimo. To je vsaj delno posledica stanja na področju svetovanja ekološkim
               kmetom, tako vsaj izhaja iz poročila Ministrstva za kmetijstvo o izvajanju Akcijskega
               načrta razvoja ekološkega kmetijstva v Sloveniji, ANEK, iz leta 2012. V poročilu je
               neustrezno delo javne kmetijske svetovalne službe navedeno kot eden od glavnih
               razlogov za to, da cilji tega akcijskega načrta niso bili izpolnjeni. Poročilo
               izpostavlja problem pomanjkanja usposobljenih svetovalcev za ekološko kmetijstvo v
               javni kmetijski svetovalni službi. Kolikor je znano, od sprejetja omenjenega poročila
               o izvajanju ANEK še ni bilo zaslediti sprememb o delu javne kmetijske svetovalne
               službe na področju ekološkega kmetijstva, zato pozdravljamo napoved državne
               sekretarke, da bodo že letos na razpolago evropska sredstva za ekološke kmetijske
               svetovalce, ki ne delujejo v okviru KGZ. Vendar so to gasilski ukrepi.</p>
               <p>Na splošno moramo še vedno ugotoviti, da tudi danes, 17 let po tem, ko so se prve
               ekološke kmetije v Sloveniji vključile v sistem nadzora ekološkega kmetijstva, nimamo
               ustrezne ekološke svetovalne službe. Javna kmetijska svetovalna služba deluje
               predvsem v okviru Kmetijsko gozdarske zbornice. KGZ je politično in nazorsko omejena
               z večino svojega članstva konvencionalnih kmetov, ki predstavljajo kar 95 % članstva,
               in velikih kmetov, ki imajo po naravi stvari največ vpliva. Praksa je pokazala, da
               sta v okviru svetovalne službe KGZ razvoja in izvajanja kakovostnega ter strokovnega
               dela na področju ekološkega kmetovanja zapostavljena.</p>
               <p>V Sloveniji imamo poleg slabih rešitev tudi primere dobre prakse. Odličen domači
               primer je podelitev koncesije za svetovalno službo v čebelarstvu leta 2009. Na tem
               področju svetovanje izvaja Čebelarska zveza Slovenije, ker je s tem prišlo do
               velikega kakovostnega preskoka v prenosu znanja o čebelarstvu. Rezerve torej so,
               ureditev svetovalne službe za ekološke kmete in za nove kulture, kot je konoplja, bo
               tudi priložnost za zaposlitev novih kmetijskih strokovnjakov, med katerimi je vse več
               brezposelnih in takšnih, ki ne najdejo dela v kmetijski panogi.</p>
               <p>Tokrat bomo v Združeni levici podaljšanje prehodnega obdobja podprli, ker smo ravno
               sredi velikih sprememb skupne kmetijske politike. Uvajanje novih rešitev ta trenutek
               ne bi bilo dobro. Pričakujemo pa, da bosta ministrstvo in vlada čim prej pripravila
               predloge za izboljšanje javne službe. Pričakujemo, da predlog ne bomo čakali dodatnih
               6 let. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije - krščanskih demokratov, zanjo gospa Iva
               Dimic.</p>
            </sp>
            <sp who="SDZ7:DimicIva">

               <speaker>IVA DIMIC (PS NSi):</speaker>

               <p>Spoštovani predsednik, državna sekretarka, kolegice in kolegi!</p>
               <p>Ključni cilj spremembe zakona, ki ga obravnavamo, je po besedah predlagatelja
               Ministrstva za kmetijstvo, gozdarstvo in prehrano, podaljšati prehodno obdobje za
               izbiro izvajalcev javnih služb v kmetijstvu, in sicer do 31. decembra 2017 in s tem
               po njihovih besedah zagotoviti nemoteno delovanje obstoječega sistema javnih služb v
               kmetijstvu, ki bo moral učinkovito delovati za uspešno izvajanje programa razvoja
               podeželja in reforme skupne kmetijske politike. Predlagatelj v obrazložitvah poudari
               tudi, da ohranitev obstoječih javnih služb ne bo povzročilo motenj v sistemu
               zagotavljanja svetovanja kmetom. Za kmetijstvo je poleg ukrepov kmetijske politike
               pomembna stalna strokovna podpora javnih služb, saj se le tako lahko zagotavljajo
               učinkovita poraba javnih sredstev in upravljanje z javnimi dobrinami in razvoj
               panoge.</p>
               <p>Krščanski demokrati opozarjamo, da ni vzroka za to, da ministrstvo od sprejetja
               Zakona o kmetijstvu leta 2008 pa do danes ni uspelo uskladiti sistema kmetijskega
               svetovanja z določbami zakona celih 7 let, se pa sprašujemo, če je res treba čakati
               do skrajnega roka prehodnega obdobja, zato da ga potem spet podaljšujemo.</p>
               <p>Krščanski demokrati se zavzemamo za kvalitetno javno službo kmetijskega svetovanja.
               Pot do nje pa gre preko dobrega sistema financiranja in organizacije. Kmetje
               postajajo nezadovoljni s svetovalno službo, ker morajo vedno več storitev plačati ali
               doplačati. To je tudi posledica tega, da se svetovalni službi zagotavlja vedno manj
               proračunskih sredstev, namenjenih za izvajanje javne službe. V tej noveli zakona gre
               samo za gašenje požara, kar ocenjujemo kot neprimerno predvsem za čas gospodarske
               krize, ko bi vladna ekipa morala vse sile usmeriti v hitre in učinkovite rešitve
               problemov našega prebivalstva.</p>
               <p>Kljub vsemu v Poslanski skupini Nove Slovenije - krščanskih demokratov noveli ne bomo
               nasprotovali. Upamo pa, da bo minister Dejan Židan, ki je na tem ministrstvu že
               tretji mandat, vendarle področje sistemsko uredil pred koncem leta 2017, sicer bomo
               takrat morali ponovno odločati o podobnem podaljšanju. Gašenje požara ne sme postati
               praksa v kmetijstvu, ker kmetijstvo potrebuje spodbudno, predvsem pa stabilno
               okolje.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Ker k predlogu zakona matično delovno telo ni sprejelo nobenega amandmaja, amandmajev
               na seji Državnega zbora ni bilo mogoče vlagati.</p>
               <p>Zaključujem drugo obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili v
               petek, 24. 4. 2015, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH ZAKONA O KOLEKTIVNEM DODATNEM POKOJNINSKEM ZAVAROVANJU ZA JAVNE
                  USLUŽBENCE po skrajšanem postopku</title>
               </p>
               <p>Predlog zakona je v obravnavo Državnemu zboru predložila Vlada<gap n=".."/></p>
               <p>Za dopolnilno obrazložitev predloga zakona dajem besedo predstavniku Vlade,
               državnemu sekretarju na Ministrstvu za delo, družino, socialne zadeve in enake
               možnosti gospodu Petru Pogačarju.</p>
            </sp>
            <sp who="SDZ7:PogačarPeter">

               <speaker>PETER POGAČAR:</speaker>

               <p>Hvala za besedo, spoštovani gospod predsednik. Spoštovane poslanke, spoštovani
               poslanci!</p>
               <p>Predlog sprememb Zakona o kolektivnem dodatnem pokojninskem zavarovanju za javne
               uslužbence je Vlada pripravila na podlagi predloga odbora zaprtega sklada za javne
               uslužbence. Osnovni zakon predstavlja podlago za uvedbo kolektivnega dodatnega
               pokojninskega zavarovanja za javne uslužbence in javne uslužbenke, zaposlene v osebah
               javnega prava, za katere velja kolektivna pogodba za negospodarske dejavnosti v
               Republiki Sloveniji.</p>
               <p>Ob tem zakonu, o katerem boste razpravljali in o njem glasovali, ob tem zakonu
               kolektivno dodatno pokojninsko zavarovanje za javne uslužbence urejajo še pravila
               sklada, katerih sestavni del je tudi pokojninski načrt ter kolektivna pogodba o
               oblikovanju pokojninskega načrta. Vsi ti akti se bodo morali na podlagi sprememb tega
               zakona še uskladiti s spremembami zakona.</p>
               <p>Predlog zakona, o katerem smo že razpravljali na 9. seji odbora, je predvsem
               tehnični zakon. Njegova sprememba je nujna, saj se osnovni zakon pred spremembami še
               danes sklicuje na Zakon o pokojninskem in invalidskem zavarovanju, ki je prenehal
               veljati s 1. januarjem 2013. S predlogom sprememb tega zakona torej usklajujemo
               določbe posebnega zakona, ki ureja zavarovanje za javne uslužbence, z novim osnovnim
               Zakonom o pokojninskem in invalidskem zavarovanju.</p>
               <p>Določbe posebnega zakona, ki se neposredno sklicujejo na ZPIZ-1, ki ne velja več, se
               s predlogom sprememb zakona spremenijo tako, da se sedaj sklicujejo na zakon, ki
               ureja dodatno pokojninsko zavarovanje, se pravi ZPIZ, v primeru pa, ko se posebni
               zakon sklicuje na davčne olajšave, do katerih so upravičeni javni uslužbenci, pa se
               sklicuje na zakon, ki ureja dohodnino in davek od dohodka pravnih oseb. Menimo, da se
               s tem zagotavlja tudi večja pravna preglednost.</p>
               <p>Zelo pomembno je poudariti, da se poleg navedenega s spremembami tega zakona določa
               tudi možnost, da se zaprti vzajemni pokojninski sklad za javne uslužbence, v katerem
               se sedaj izvaja samo naložbena politika z minimalno zajamčeno donosnostjo,
               preoblikuje v podsklad krovnega pokojninskega sklada, ki bo izvajal naložbeno
               politiko življenjskega cikla. Omenjena možnost je skladna z določbami novega
               pokojninskega zakona, ki tudi za pokojninske sklade, ki pokrivajo zasebni sektor,
               omogoča vzpostavitev takšnih krovnih skladov. To pomeni, da bo s predlogom tega
               zakona tudi javnim uslužbencem, ki varčujejo v zaprtem skladu za javne uslužbence,
               dana možnost, da se glede na starost vključujejo v sklade z bolj tvegano naložbeno
               politiko ter nato postopoma, bolj kot se bližajo upokojitvi oziroma črpanju sredstev,
               prehajajo v sklade z manj tvegano naložbeno politiko. Izvajanje naložbene politike
               tega sklada pa bo še naprej urejeno v splošnem pokojninskem zakonu.</p>
               <p>Predlagamo obravnavo in sprejetje zakona po skrajšanem postopku, saj gre za manj
               zahtevne spremembe in dopolnitve zakona, predvsem za uskladitev s splošnim Zakonom o
               pokojninskem in invalidskem zavarovanju. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo.</p>
               <p>Za predstavitev poročila odbora dajem besedo predsedniku, gospodu Urošu Priklu.</p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Hvala lepa za besedo, spoštovani predsednik, spoštovani državni sekretar!</p>
               <p>Kot rečeno je Odbor za delo, družino, socialne zadeve in invalide je na svoji 9.
               seji kot matično delovno telo obravnaval Predlog zakona o spremembah Zakona o
               kolektivnem dodatnem pokojninskem zavarovanju za javne uslužbence, ki ga je Državnemu
               zboru predložila Vlada s predlogom za obravnavo in sprejetje predloga tega predpisa
               po skrajšanem postopku.</p>
               <p>Pri delu odbora so sodelovali predstavniki predlagatelja, z državnim sekretarjem
               Ministrstva za delo, družino, socialne zadeve in enake možnosti Pogačarjem in
               predstavnikom Zakonodajno-pravne službe gospodom Divjakom ter Komisije državnega
               sveta za socialno varstvo, zdravstvo in invalide mag. Požunom. Odboru je bilo
               posredovano mnenje Zakonodajno-pravne službe, ki je predlog zakona proučila z vidika
               njegove skladnosti z ustavo, pravnim sistemom in zakonodajno-tehničnega vidika, ter
               dala pripombe k 4. in 8. členu.</p>
               <p>Odbor je prejel tudi mnenje komisije, Državnega sveta, ki ga je na seji predstavil
               mag. Požun, in seveda ta odbor podpira predlagane spremembe. V poslovniškem roku s
               strani kvalificiranih predlagateljev ni bilo vloženih amandmajev. Predlagatelj zakona
               je na kratko predstavil predlog zakona in povedal, da je Vlada sprejela predlog
               novele, s katerim se usklajujejo določbe Zakona o kolektivnem dodatnem pokojninskem
               zavarovanju za javne uslužbence z določbami novega Zakona o pokojninskem in
               invalidskem zavarovanju.</p>
               <p>Predstavnik pravne službe je povedal, da glede na dodatna pojasnila predlagateljev
               za spremembe, ki so jih izpostavili v svojem mnenju, meni, da so razlogi za spremembe
               zdaj podrobneje pojasnjeni in se bo o njih lažje odločalo. V sami razpravi, ki je
               potekala o prvem členu in seveda tudi nadaljnjih, predloga zakona je bilo
               izpostavljenih nekaj vprašanj. Ali je primeren skrajšani postopek? Gre res le za
               tehnični zakon? Kaj pomeni dodatno pokojninsko zavarovanje, ki je pravzaprav obvezno?
               Zakaj se lahko javni uslužbenci dodatno pokojninsko zavarujejo le v okviru Modre
               zavarovalnice, vsi drugi pa lahko izbirajo? Kakšen je donos v primerjavi z drugimi
               donosi? Kakšen je načrt izplačevanja in koliko je zavarovancev? Postavljeno je bilo
               tudi vprašanje, kaj lahko zavarovanci pričakujejo od tega sklada.</p>
               <p>Kot rečeno je gospod Pogačar, državni sekretar, na postavljena vprašanja odgovoril,
               ob tem pa poudaril, da gre res za bolj tehnično uskladitev zakona in da novela ne
               posega v nobeno pravico javnih uslužbencev. Drži tudi dejstvo, da se lahko javni
               uslužbenci dodatno pokojninsko zavarujejo le v okviru Modre zavarovalnice, vendar pa
               to ni določba, kar je bistvenega pomena, tega zakona, ampak je tako na podlagi aneksa
               h kolektivni pogodbi.</p>
               <p>Na podlagi razprave je odbor sprejel sklep, ki ga bo posredoval Ministrstvu za delo,
               družino, socialne zadeve in enake možnosti, in sicer: Odbor za delo, družino,
               socialne zadeve in invalide predlaga Ministrstvu za delo, družino, socialne zadeve in
               enake možnosti, da odboru predloži informacijo o donosnosti zaprtega vzajemnega
               sklada za javne uslužbence za zadnjih 10 let in primerjalne analize donosnosti tega
               sklada z ostalimi primerljivimi skladi. Odbor je skladno s 128. členom Poslovnika
               Državnega zbora glasoval o vseh členih predloga zakona ter jih seveda tudi
               sprejel.</p>
               <p>Ker k predlogu zakona na matičnem delovnem telesu niso bili sprejeti amandmaji,
               Odbor za delo, družino, socialne zadeve in invalide Državnemu zboru predlaga, da
               Predlog zakona o spremembah Zakona o kolektivnem dodatnem pokojninskem zavarovanju za
               javne uslužbence sprejme v predloženem besedilu, kot ste ga dobili tudi na vaši mizi.
               Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sledi prestavitev stališč poslanskih skupin.</p>
               <p>Besedo ima Poslanska skupina Slovenske demokratske stranke, zanjo gospod Marijan
               Pojbič.</p>
            </sp>
            <sp who="SDZ7:PojbičMarijan">

               <speaker>MARIJAN POJBIČ (PS SDS):</speaker>

               <p>Spoštovani kolegice in kolegi!</p>
               <p>Zakon o spremembi Zakona o kolektivnem pokojninskem zavarovanju za javne uslužbence,
               ki ga je v proceduro poslala Vlada Republike Slovenije, utemeljuje z naslednjimi
               argumenti. Da je sprememba navedenega zakona potrebna zaradi uskladitve z določbami
               novega Zakona o pokojninskem in invalidskem zavarovanju ZPIZ-2. Določbe Zakona o
               kolektivnem dodatnem pokojninskem zavarovanju za javne uslužbence, ki se neposredno
               sklicujejo na ZPIZ-1, se spremenijo tako, da se zdaj sklicujejo na zakon, ki ureja
               dodatno pokojninsko zavarovanje, če pa se Zakon o kolektivnem dodatnem pokojninskem
               zavarovanju za javne uslužbence sklicuje na davčne olajšave na podlagi dodatnega
               pokojninskega zavarovanja, se sklicuje na zakon, ki ureja dohodnino, ali zakon, ki
               ureja davek od dohodkov pravnih oseb.</p>
               <p>V skladu z ZPIZ-2 je dana možnost, da se zaprti vzajemni sklad za javne uslužbence
               lahko preoblikuje v podsklad krovnega pokojninskega sklada, ki bo izvajal naložbeno
               politiko življenjskega cikla.</p>
               <p>V Poslanski skupini Slovenske demokratske stranke spremembi zakona ne bomo
               nasprotovali, saj ocenjujemo, da so te spremembe potrebne, vendar hkrati opozarjamo
               na dolgo čakanje predstavnikov Vlade, da je to spremembo sploh predlagala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Benedikt Kopmajer.</p>
            </sp>
            <sp who="SDZ7:KopmajerBenedikt">

               <speaker>BENEDIKT KOPMAJER (PS DeSUS):</speaker>

               <p>Spoštovani!</p>
               <p>Vsebina sprememb Zakona o kolektivnem dodatnem zavarovanju za javne uslužbence je v
               enem delu samo tehnične narave. Namreč, določbe zakona, ki se neposredno sklicujejo
               na ZPIZ-1, se spremenijo tako, da se sedaj sklicuje na splošno ureditev Zakona o
               pokojninskem in invalidskem zavarovanju, v delu, ko se zakon sklicuje na posebne
               davčne olajšave, pa se sklicuje na zakon, ki ureja dohodnino. Vsebinska sprememba
               zakona je uvedba možnosti, da se v skladu z veljavno pokojninsko zakonodajo tudi za
               javne uslužbence omogoči preoblikovanje njihovega zaprtega vzajemnega sklada v
               podsklad krovnega pokojninskega sklada, kar pomeni možnost izvajanja naložbene
               politike življenjskih zavarovanj.</p>
               <p>Kaj to pomeni za javne uslužbence, ki so obvezno vključeni v dodatno pokojninsko
               zavarovanje? S tem predlogom, ki je prišel s strani odbora zaprtega vzajemnega
               pokojninskega sklada za javne uslužbence se daje javnim uslužbencem enaka možnost,
               kot jo imajo vsi ostali zavarovanci izven javnega sektorja po splošni zakonodaji.
               Dodana vrednost glede na sedanjo ureditev je, da bodo tudi javni uslužbenci lahko
               izbirali varčevalne sheme v skladu s svojimi željami in cilji varčevanja oziroma
               razpolaganja s svojo naložbo in tako plemenitili naložbena sredstva. Na voljo jim bo
               cela paleta varčevalnih shem in naložbenih politik, od teh, ki so najmanj tvegane in
               zagotavljajo vedno zajamčeno donosnost, do tistih, kjer je možnost ob večjih
               tveganjih mogoče iztržiti več ob višjih donosih. Naložbene politike življenjskega
               cikla bodo prilagojene tudi glede na starost zavarovanca, kar pomeni, da se sama
               struktura naložbe prilagaja starosti zavarovanca in glede na časovno oddaljenost do
               upokojitve, pri čemer je tem dejavnikom prilagojena tudi stopnja tveganosti oziroma
               konzervativnosti naložbe.</p>
               <p>V Poslanski skupini Desus se s predlogom sprememb zakona strinjamo, zato ga bomo
               podprli.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospa Marija Bačič.</p>
            </sp>
            <sp who="SDZ7:BačičMarija">

               <speaker>MARIJA BAČIČ (PS SD):</speaker>

               <p>Hvala za besedo, gospod predsednik. Spoštovane kolegice, kolegi!</p>
               <p>Pred nami je novela Zakona o kolektivnem dodatnem pokojninskem zavarovanju za javne
               uslužbence, ki ga obravnavamo po skrajšanem postopku, saj gre dejansko za tehnično
               uskladitev zakona, hkrati pa ne pomeni posega v že pridobljene pravice javnih
               uslužbencev. Vlada je v začetku leta 2004 na osnovi Zakona o kolektivnem dodatnem
               pokojninskem zavarovanju za javne uslužbence sprejela pokojninski načrt za javne
               uslužbence, na podlagi katerega delodajalec redno mesečno plačuje premije, vsem
               članom sklada pa je omogočeno tudi plačilo individualne premije pod posebno ugodnimi
               pogoji. Podlaga za uvedbo kolektivnega dodatnega pokojninskega zavarovanja za javne
               uslužbence in javne uslužbenke, zaposlene v osebah javnega prava, za katere velja
               kolektivna pogodba za negospodarske dejavnosti v Republiki Sloveniji, je Zakon o
               kolektivnem dodatnem pokojninskem zavarovanju za javne uslužbence, ki se v svojih
               odločbah sklicuje na določbo ZPIZ-1, ki pa je s prvim januarjem 2013 prenehal
               veljati, zaradi česar je potrebna uskladitev določb.</p>
               <p>Vlada je za to pripravila predlog sprememb Zakona o kolektivnem dodatnem
               pokojninskem zavarovanju za javne uslužbence, katerega rešitve pa poleg omejene
               uskladitve za ZPIZ-2 omogočajo, da se zaprti vzajemni pokojninski sklad za javne
               uslužbence preoblikuje v podsklad krovnega pokojninskega sklada, ki bo izvajal
               naložbeno politiko življenjskega cikla. Novela tega zakona tako usklajuje določbe
               Zakona o kolektivnem dodatnem pokojninskem zavarovanju za javne uslužbence z
               določbami ZPIZ-2. Po sprejetju zakona se bo Zakon o kolektivnem dodatnem pokojninskem
               zavarovanju za javne uslužbence skliceval na zakon, ki ureja dodatno pokojninsko
               zavarovanje. Ko pa gre za davčne olajšave na podlagi dodatnega pokojninskega
               zavarovanja, se bo skliceval na zakon, ki ureja dohodnino, ali na zakon, ki ureja
               davek od dohodkov pravnih oseb.</p>
               <p>Možnost preoblikovanja vzajemnega pokojninskega sklada je skladna z določbami novega
               Zakona o pokojninskem in invalidskem zavarovanju, ki tudi za pokojninske sklade, ki
               pokrivajo gospodarski sektor, omogoča vzpostavitev krovnih pokojninskih skladov s
               podskladi, v okviru katerih se vodi različna naložbena politika po principu skladov
               življenjskega cikla, kar pomeni, da je tudi javnim uslužbencem dana možnost, da se
               glede na starost vključujejo v sklade z bolj tvegano naložbeno politiko ter nato
               postopoma prehajajo v sklade z manj tvegano naložbeno politiko in na koncu sklad z
               minimalno zajamčeno donosnostjo.</p>
               <p>Glede na navedeno bomo socialni demokrati novelo Zakona o kolektivnem dodatnem
               pokojninskem zavarovanju za javne uslužbence podprli v predloženem besedilu. Hvala.
           </p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo Miha Kordiš.</p>
            </sp>
            <sp who="SDZ7:KordišMiha">

               <speaker>MIHA KORDIŠ (PS ZL):</speaker>

               <p>Hvala za besedo.</p>
               <p>Današnji predlog vsebuje samo uskladitve z novim pokojninskim zakonom. Med drugim
               omogoča preoblikovanje zaprtega pokojninskega sklada javnih uslužbencev v podsklad
               novega krovnega sklada, ki bi izvajal naložbeno politiko življenjskega cikla. Glede
               na to, da sta bila pokojninski zakon in ta predlog usklajena s socialnimi partnerji,
               v Združeni levici temu ne bomo nasprotovali.</p>
               <p>Imamo pa pomislek in sicer, da sam zakon oziroma kolektivno zavarovanje javnih
               uslužbence ne opravlja več svoje funkcije. Premije, ki jih vplačujemo iz proračuna,
               so bile zaradi varčevanja močno znižane. Tudi letos se še ne bodo do konca sprostile.
               Donosnost sklada je vprašljiva. Dodatne pokojnine iz tega naslova so prenizke,
               delavci, ki bodo samo za krajši čas delali v javnem sektorju, od tega zavarovanja ne
               bodo imeli koristi.</p>
               <p>Modra zavarovalnica, ki opravlja zaprti pokojninski sklad javnih uslužbence, je
               postala eden od sumljivih agentov privatizacije, ker se vidi na primeru Cinkarne
               Celje. Modra zavarovalnica namreč vodi konzorcij prodajalcev in ta konzorcij
               absolutno zavrača možnost, da bi v prodajno pogodbo vključili zaveze kupca za
               ohranitev delovnih mest in za sanacijo onesnaženih tal in podtalnice na območju
               Cinkarne. Modra zavarovalnica je neke vrste sindikalna ustanova, pa nima nobenega
               posluha za 400 delavcev Cinkarne, ki delajo v obratih, ki so premalo rentabilni za
               kapitalističnega lastnika, čeprav zagotavljajo delovna mesta.</p>
               <p>Kolektivno dodatno pokojninsko zavarovanje izhaja iz fiksne ideje, da je treba
               okrepiti drugi pokojninski steber na račun prvega, obvezno zavarovanje pa med tem
               izgublja prihodke. Leta 2011 je ZPIZ zbral 3 milijarde 451 milijonov, lani pa samo 3
               milijarde 396 milijonov. Število upokojencev se je seveda povečalo. Namesto da se
               gremo drugi steber, ki preverjeno ne deluje, bi morali povečati prihodke pokojninske
               blagajne. Rezerve so nedvomno v nizki obdavčitvi kapitala. Po zadnjih podatkih
               Eurostata je bila Slovenija za zadnjem mestu po osnovi za davke od kapitala. Upamo,
               da se bo Vlada lotila davčne reforme na ta način, da bi dohodke od kapitala spet
               vključila v progresivno obdavčitev, kot je bilo to dejstvo pred Bajukovo reformo. Na
               dolgi rok je treba podoben sistem uvesti tudi za pokojninske prispevke, tako da bo
               osnova zajela vse dohodke in da stopnja ne bo fiksna, ampak progresivna.</p>
               <p>Načrti Vlade glede kolektivnega dodatnega zavarovanja so nejasni. V nacionalnem
               reformnem programu je napoved, da bodo kratkoročne varčevalni ukrepi postali
               sistemski. Ali se bodo premije sploh vrnile na raven pred krizo, glede na to, kaj
               imamo javni uslužbenci in slovensko gospodarstvo od tega, to verjetno niti ni slabo.
               V nacionalnem reformnem programu je med ključnimi nalogami v letih 2015 in 2016 tudi
               krepitev vloge prostovoljnega dodatnega pokojninskega zavarovanja. Kolektivno
               zavarovanje javnih uslužbencev sicer ni prostovoljno, ampak je del iste logike
               komercialnega drugega stebra. Namesto da bi Vlada poskrbela za povečanje prihodkov
               pokojninske blagajne in proračuna, bo prevalila breme na vsakega posameznega delavca.
               Tisti, ki imajo že zdaj nizke dohodke, si seveda dodatnih zavarovanj ne bodo mogli
               privoščiti, pravice iz obveznega zavarovanja pa zagotavljajo tristo, štiristo evrov
               pokojnine. To bi moralo skrbeti vsaj deklarativno socialno usmerjene dele koalicije,
               če je za stranko Centra že postalo nekako normalno, da zagovarja protisocialne
               ukrepe.</p>
               <p>V Združeni levici bomo novelo podprli, ker je tehnične narave in je usklajena med
               socialnimi partnerji. Ne bomo pa podpirali nadaljnjih korakov v smeri
               komercializacije pokojninskega varstva. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije - krščanskih demokratov, zanjo gospa Iva
               Dimic.</p>
            </sp>
            <sp who="SDZ7:DimicIva">

               <speaker>IVA DIMIC (PS NSi):</speaker>

               <p>Spoštovani!</p>
               <p>Predlagana novela usklajuje Zakon o kolektivnem dodatnem pokojninskem zavarovanju za
               javne uslužbence z novim Zakonom o pokojninskem in invalidskem zavarovanju, ZPIZ-2,
               pri čemer se vse določbe, ki se neposredno sklicujejo na ZPIZ-1, spreminjajo tako, da
               se sklicujejo na zakon, ki ureja dodatno pokojninsko zavarovanje. Zaradi sprejetja
               ZPIZ-2 se uvaja tudi možnost, da se skladno z veljavno zakonodajo po ZPIZ-2 omogoči
               preoblikovanje zaprtega vzajemnega sklada za javne uslužbence v podsklad krovnega
               pokojninskega sklada,ki bo izvajal naložbeno politiko življenjskega cikla. Po
               navedbah predlagatelja gre za pomembno novost veljavne pokojninske zakonodaje, ki
               mora biti na voljo tudi javnim uslužbencem. Gre za pomembnejšo vsebinsko spremembo,
               katere pobudnik je bil odbor zaprtega vzajemnega pokojninskega sklada za javne
               uslužbence. S tem se bo tudi javnim uslužbencem kot zavarovancem zaprtega vzajemnega
               pokojninskega sklada v skladu s splošno veljavnimi pravili upravljanja krovnega
               pokojninskega sklada omogočilo varčevanje v oblikah, ki bodo po varnosti naložb
               prilagojene starosti zavarovancev.</p>
               <p>Na odboru vidijo prednost tovrstne naložbene politike v tem, da se prehodi med
               posameznimi podskladi izvajajo avtomatično, hkrati pa se zavarovancem, ki so
               pripravljeni prevzeti več tveganja, omogoči izbira varčevalnih shem, ki temeljijo na
               bolj tveganih oblikah naložb.</p>
               <p>Krščanski demokrati bomo novelo podprli.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospa Janja Sluga.</p>
            </sp>
            <sp who="SDZ7:SlugaJanja">

               <speaker>JANJA SLUGA (PS SMC):</speaker>

               <p>Spoštovani predsednik, hvala za besedo, kolegice in kolegi!</p>
               <p>Namen Predloga zakona o spremembah Zakona o kolektivnem dodatnem pokojninskem
               zavarovanju za javne uslužbence je uskladitev z novo zakonodajo, ki ureja dodatno
               pokojninsko zavarovanje, torej z ZPIZ-2, ki je v veljavi že od 1. januarja 2013.</p>
               <p>Preden se dotaknem sprememb danes obravnavane novele, velja izpostaviti razloge za
               sprejetje Zakona o kolektivnem dodatnem pokojninskem zavarovanju za javne uslužbence
               v letu 2003. Cilj sprejetja zakona je bil zagotoviti uvedbo kolektivnega dodatnega
               pokojninskega zavarovanja za javne uslužbence, razlogi pa so temeljili na tedanji
               pokojninski reformi, s katero se je znižal odstotek za odmero pokojnine in posledično
               tudi odmerni odstotek za polno pokojninsko dobo.</p>
               <p>Že takrat se je začel uveljavljati kronološko daljši način oblikovanja pokojninske
               osnove, ki vpliva na njeno višino, posledično pa je bilo treba zagotoviti ustreznejši
               materialni in socialni položaj posameznikov ob upokojitvi. S tem se je v letu 2003
               vzpostavil tako imenovani drugi pokojninski steber, takrat je bilo v sistem
               prostovoljnega dodatnega pokojninskega zavarovanja vključenih manj kot 200 tisoč
               zavezancev oziroma samo 25 % zavarovancev obveznega pokojninskega in invalidskega
               zavarovanja. Konec decembra 2013 pa je bilo v prostovoljno dodatno pokojninsko
               zavarovanje vključenih že 495 tisoč zavarovancev oziroma 60 % zavarovancev obveznega
               pokojninskega in invalidskega zavarovanja. S sprejetjem zakona v letu 2003 se je
               Slovenija tako pridružila večini držav članic Evropske unije, ki so že takrat imele
               vzpostavljene posebne pokojninske sheme.</p>
               <p>Obravnavani Predlog zakona o spremembah Zakona o kolektivnem dodatnem pokojninskem
               zavarovanju za javne uslužbence uvaja več vsebinskih rešitev, ki pa ne posegajo v
               pravice zavarovancev in so manj zahtevne.</p>
               <p>Pri omenjenih rešitvah je treba izpostaviti, da se določbe trenutno veljavnega
               zakona, ki se neposredno sklicuje na ZPIZ-1 spreminjajo tako, da se sklicujejo na
               zakon, ki ureja dodatno pokojninsko zavarovanje. Da se določbe trenutno veljavnega
               zakona, ki se sklicujejo na davčne olajšave na podlagi dodatnega pokojninskega
               zavarovanja, spreminjajo tako, da se sklicuje na zakon, ki ureja dohodnino, saj so
               pogoji za uveljavljanje in višina davčnih olajšav za zavarovance na podlagi dodatnega
               pokojninskega zavarovanja urejeni v Zakonu o dohodnini.</p>
               <p>Uvaja se tudi možnost in pravna podlaga za preoblikovanje vzajemnega pokojninskega
               sklada za javne uslužbence v podsklad krovnega pokojninskega sklada, ki bo izvajal
               naložbeno politiko življenjskega cilja ter iz možnih izvajalcev poslov upravljanja s
               premoženjem vzajemnega pokojninskega sklada izloča kapitalski sklad pokojninskega in
               invalidskega zavarovanja, saj Kapitalska družba po splošni zakonodaji nima več te
               možnosti.</p>
               <p>Predlog zakona o spremembah Zakona o kolektivnem dodatnem pokojninskem in
               invalidskem zavarovanju za javne uslužbence omogoča nedvoumno izvajanje zakona v
               praksi, zato ga bomo v Poslanski skupini SMC podprli.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p> Končali smo s predstavitvijo stališč poslanskih skupin.</p>
               <p>Ker k predlogu zakona matično delovno telo ni sprejelo nobenega amandmaja, amandmaja
               na seji zbora ni bilo mogoče vlagati.</p>
               <p>Zaključujem drugo obravnavo predloga zakona. Odločanje o predlogu zakona bomo v
               skladu s časovnim potekom seje zbora opravili v petek, 24. 4. 2015 v okviru
               glasovanj.</p>
               <p>S tem prekinjam to točko dnevnega reda. Prekinjam pa tudi 7. sejo Državnega zbora, ki
               jo bomo nadaljevali jutri ob 9. uri. <stage type="time">(SEJA JE BILA PREKINJENA 22. APRILA 2015 OB
                  16.32.)</stage>
               </p>
            </sp>
         </div>
      </body>
   </text>
</TEI>