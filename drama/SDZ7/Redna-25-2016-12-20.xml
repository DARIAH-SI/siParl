<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Redna-25-2016-12-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|CDCC7A1EA2464F84C12581630027B5B6</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=CDCC7A1EA2464F84C12581630027B5B6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-25-2016-12-20.DZ" n="25">
               <name>Redna</name>
               <date when="2016-12-20"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-25-2016-12-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 25. seje</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Matjaž Nemec. </stage>
            <stage type="time">Seja se je začela ob 9. uri.</stage>
            <p>/27. TOČKA – POROČILO O DELU KOMISIJE ZA NADZOR OBVEŠČEVALNIH IN VARNOSTNIH SLUŽB V
            LETU 2015. Razprava o poročilu <stage>(brez navzočnosti javnosti)</stage>/ </p>

            <stage type="time">(Seja se je nadaljevala ob 11.15.)</stage>

            <sp xml:id="SDZ7-Redna-25-2016-12-20.sp1">

               <speaker>PODPREDSEDNIK PRIMOŽ HAINZ:</speaker>

               <p>Spoštovani kolegice in kolegi!</p>
               <p>Nadaljujemo s prekinjeno 25. sejo Državnega zbora. <title>Nadaljujemo s prekinjeno 27.
                  točko dnevnega reda, to je z obravnavo Poročila o delu Komisije za nadzor
                  obveščevalnih in varnostnih služb v letu 2015.</title>
               </p>
               <p>Prehajamo na razpravo o ocenah in ugotovitvah in stališčih komisije ter o predlogu
               sklepa, ki ga je Državnemu zboru predložila Komisija za nadzor obveščevalnih in
               varnostnih služb, in sicer v okviru preostanka časa. Besedo ima predlagatelj.</p>
               <p>Izvolite, mag. Branko Grims.</p>
            </sp>
            <sp xml:id="SDZ7-Redna-25-2016-12-20.sp2">

               <speaker>MAG. BRANKO GRIMS (PS SDS):</speaker>

               <p>Hvala za besedo. Vsem prav lep pozdrav!</p>
               <p>Nekoliko nenavadno je, da je ob najpomembnejši temi, ki preoblikuje Evropo, dvorana
               tako zelo prazna. Tragičen dogodek, ki smo mu bili priča pred samo nekaj urami v
               Berlinu – 12 je mrtvih, 48 zelo hudo ranjenih, šlo je za terorističen napad z uporabo
               tovornjaka in po izjavi Angele Merkel, ki je imela ravnokar tiskovno konferenco, naj
               bi bil storilec azilant – je na nek način uvod, kakršnega si res ne bi nihče želel, v
               tisto, kar je tema današnje dne, to je vprašanje varnosti, vprašanje nadzora in
               vprašanje spoštovanja človekovih pravic. Komisija je svoje ugotovitve oblikovala v
               več stališč in ta stališča, to posebej poudarjam, so bila potrjena soglasno s strani
               vseh članov, ki so bili takrat na seji, prisotni pa so bili člani prav vseh
               poslanskih skupin oziroma strank, ki so zastopane v Komisiji za nadzor obveščevalnih
               in varnostnih služb, ki jo vodim. To soglasje seveda odraža pomen teh stališč in
               obenem upam, da bo to tudi izhodišče za naše nadaljnje skupno delo. Kajti ko gre za
               vprašanje varnosti, v modernem svetu kompromisov očitno ne more več biti in jih
               pravzaprav ne bi smelo biti.</p>
               <p>Danes se Evropa sooča z varnostnim izzivom, ki je mnogo večji, kot je bil kadarkoli
               doslej. Slovenija je del Evrope in zato lahko stavek ponovimo. Slovenija se danes –
               in se je v letu 2015, za katero obravnavamo poročilo – sooča z največjimi varnostnimi
               izzivi od časa osamosvojitvene vojne naprej, to se pravi ves čas svojega obstanka.
               Migrantska kriza in pa terorizem islamskih skrajnežev, ki je pljusknil v Evropo in
               žal zdaj tragično segel tudi tja, kjer so jih nekoč najbolj vabili, se pravi v
               Berlin, je bil tudi v letu 2015 tema, ki ji je komisija posvetila največ svojih sej.
               Leta 2015 je namreč preko Slovenije šlo približno 400 tisoč migrantov, ilegalnih
               migrantov. Zgodba se je kasneje nadaljevala še z nekaj 10 tisoč v letu 2016, potem pa
               se je ta pot zaprla. Že pred tem so seveda v Evropo prihajali migranti na legalen
               način in danes smo priča tistemu, čemur se reče razpršen prihod, to se pravi prihod v
               manjših skupinah. Ogromno jih prestrežejo na meji, potem odkrijejo v raznih
               tovornjakih, kot je bil primer pred nekaj dnevi. Žal pa je to zgodba, ki se zna še
               dodatno zaostriti. Ne samo z dejanji, kot je bilo to, ki smo mu bili priča, in žal mi
               lahko verjamete, da ne bo zadnje. Po drugi strani pa tudi s prihodom novih skupin.
               Nove skupine zdaj uporabljajo predvsem mediteransko pot, pretok migrantov v Italijo
               je večji, kot je bil kadarkoli doslej, in tukaj bi morali tudi nekaj resno reči o
               področju zunanje politike in varnosti. Kajti lahko mi verjamete, da bo Italija prišla
               prek Evropske unije in bo rekla, zdaj pa povečajte kvote, mi smo preplavljeni z
               migranti … Oprostite, zakaj jih pa uvažate? Nehajte jih vabiti in ubranite svoje
               meje. To je nekaj, kar bi morala storiti vsa Evropa, da se stvari, kot smo jim bili
               priča, ne bi več dogajale. Evropa bi morala začeti dosledno braniti svoje meje,
               izvajati svojo zakonodajo, kajti če bi se izvajala zakonodaja, šengenski sporazum v
               celoti pa vse drugo, kar ureja to področje, se nič od tega, kar se je zgodilo, sploh
               ne bi moglo zgoditi. Nič od tega. Vse je bilo v resnici nezakonito, tudi to, kar se
               zdaj dogaja s kvotami, je nezakonito, kajti po mednarodnih sporazumih bi v prvi varni
               državi moral vsakdo, ki želi azil, zaprositi zanj. V Evropi velja načelo, da prva
               država, v katero vstopi, odloči v imenu vseh, ne pa da se to razvozi okoli, potem
               imaš pa problem na svojem teritoriju. In potem se dogajajo tragedije, kot smo ji bili
               ravnokar priča v Berlinu.</p>
               <p>Na vse to smo na komisiji opozarjali, opozarjali smo na možnost, da se pritihotapijo
               z azilanti seveda tudi radikalni islamisti, teroristi, in vsaj za dva je zdaj znano,
               da sta prišla preko Slovenije. Bila sta neposredno udeležena v napadih v Parizu, vsaj
               še šest je bilo že aretiranih, trije v Avstriji, trije v Nemčiji, takih, ki so šli
               preko Slovenije. Se pravi, za osem njih je nesporno, da so šli preko Slovenije, da so
               bila opozorila komisije upravičena, za več deset se to še preiskuje. Vsekakor pa
               opozarjam posebej, da je ta nevarnost danes večja kot kadarkoli doslej. Namreč,
               islamska država je pred zlomom, vojaško je potolčena, poražena, in to je tisti
               trenutek, pred katerim sem posebej opozarjal. Zdaj bodo pač uporabili vsa sredstva,
               da bodo na tak ali na drugačen način prišli v Evropo, in če kdaj, bi zdaj morala
               Evropa dosledno izvajati vse svoje predpise, zapreti svoje zunanje meje za vse
               ilegalne migrante in seveda dosledno izvajati nadzor ter znotraj sebe z uporabo
               tajnih služb pač najti vse celice radikalnega islama in jih pač ustrezno odstraniti,
               drugače ne bo šlo. Evropa se ne sme, tako kot je nekdo rekel, in to žal eden od
               vodilnih, navaditi živeti s terorizmom. Evropa mora biti prijazna, varna institucija.
               Mora biti ustrezna mednarodna povezava, v kateri bodo ljudje radi živeli, in mora
               zagotavljati blaginjo, varnost in spoštovanje človekovih pravic vsem svojim
               državljankam in državljanom, brez izjem.</p>
               <p>Temu je bilo posvečeno naše delo, ki je zajeto v predlogih stališč, ki so pred vami.
               Poleg ukvarjanja s problematiko terorizma in varnosti smo opravljali v letu 2015 še
               številne druge zadeve. Ukvarjali smo se recimo z vprašanjem, kaj se je zgodilo z
               arbitražnim sporazumom. Arbitražni sporazum veste, da še ni doživel ustreznega
               epiloga, in tista zgodba tudi ne. Več o tem smo rekli na zaprtem delu seje, na
               odprtem iz določenih razlogov to, upam, da razumete, ni možno. Ukvarjali smo se s
               spoštovanjem človekovih pravic, ko gre za uporabo posebnih metod in sredstev. In
               sicer pri treh: ko gre za Sovo, ko gre za OVS, to se pravi varnostno-obveščevalno
               službo Ministrstva za obrambo, in Policijo.</p>
               <p>Glede Sove in OVS lahko rečemo, da je bilo sodelovanje z njihove strani zgledno.
               Ugotovljene napake so potem doživele tudi ustrezen epilog z zamenjavo enega od
               ministrov. Ko pa gre za vprašanje Policije, je zadeva nekoliko bolj kompleksna. Tam
               smo obravnavali zadevo Tetra, ki je na odprtem delu seje podrobneje ne morem
               razlagati, vendar smo se tam srečali s problemom, ki ga vsi tudi preko javnosti
               poznate, to je zgodba Ornig. Tam se je odprlo vprašanje tako imenovane obveščevalne
               službe oziroma obveščevalne dejavnosti kriminalistične službe, ki ima v delu, ko gre
               za nadzor raznih socialnih omrežij in potem elektronske komunikacije v taki ali
               drugačni obliki, neko mejno področje, ko gre za njihove sodelavce, kakršen je bil
               Ornig. Zato smo trdno prepričani, da je tudi to področje, ki mora biti na nek način
               pod ustreznim nadzorom, ker drugega nadzora ni. Tukaj ne gre za sodne odločbe in mora
               biti ta nadzor zagotovljen s strani naše komisije. Žal na drugi strani to razumejo
               drugače in zaradi tega imamo kar nekaj težav tudi s pridobivanjem dokumentov, s čimer
               ste verjetno seznanjeni in je na nek način še vedno aktualen problem.</p>
               <p>V letu 2015 je na predlog komisije Državni zbor praktično soglasno sprejel, mislim,
               da je bil brez glasu proti, tudi stališča, da je treba bistveno povečati sredstva, ki
               so namenjena za vojsko, za policijo, za vse tiste službe, ki so vpletene v področje
               varnosti na tak ali drugačen način, tudi civilna zaščita, jasno, in da je treba na
               tem področju spremeniti politiko zaradi varnostnega izziva, katerega vprašanje se je
               prav včeraj v Berlinu znova tako tragično odprlo. To vprašanje je danes prav tako
               aktualno ali pa še bolj, kot je bilo. Na tem je bilo nekaj storjenega, določena
               sredstva, zlasti za policijo, so bila povečana. Žal pri vsem drugem ostajamo daleč na
               začetku, predvsem je to problematika Slovenske vojske, ki je povsem podhranjena, nima
               niti ustreznega streliva v zadostni količini, pa potem seveda tudi vprašanje služb,
               ki so v mnogo manjšem obsegu, mnogo manj operativne, kot so v primerljivih evropskih
               državah. In tukaj kakšnim velikim spremembam pri financiranju oziroma obsegu
               financiranja, žal, nismo bili priča. Zaradi tega tudi komisija ugotavlja, da je bil
               ta naš sklep uresničen samo v manjši meri in bi ga bilo treba še ustrezno
               realizirati.</p>
               <p>Toliko v uvodnem delu. Še enkrat bi končal s tistim, kar osebno mislim, da je
               najbolj pomembno – vsa stališča, vse ugotovitve, ki ste jih prejeli v pisni obliki in
               so javne, so bile sprejete popolnoma soglasno. To je način dela, ki odraža skupno
               voljo vseh članic in članov komisije, ki se jim zato posebej zahvaljujem, da ko gre
               za varnostna vprašanja, ko gre za vprašanja spoštovanja človekovih pravic, ko gre za
               vprašanja ustavnosti in zakonitosti, ne sme biti nobenih kompromisov in ne sme biti
               nobenih dvomov, ampak je varnost ena in edina in enotna in smo dolžni storiti vse, da
               jo državljankam in državljanom Republike Slovenije tudi zagotovimo v največji možni
               meri ob hkratnem doslednem varovanju človekovih pravic. V imenu vseh članic in članov
               komisije zagotavljam, da bomo tako ravnali tudi v bodoče.</p>
            </sp>
            <sp xml:id="SDZ7-Redna-25-2016-12-20.sp3">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Matej Tonin. Pripravita naj se gospa Anja Bah Žibert in gospod
               Marijan Pojbič.</p>
            </sp>
            <sp xml:id="SDZ7-Redna-25-2016-12-20.sp4">

               <speaker>MAG. MATEJ TONIN (PS NSi):</speaker>

               <p>V svoji razpravi bi se rad dotaknil treh področij, ki so tako ali drugače povezana z
               delom Komisije za nadzor obveščevalnih in varnostnih služb oziroma z zagotavljanjem
               varnosti v širšem pomenu v Sloveniji, in sicer: situacija na Balkanu, migracije in
               terorizem ter arbitraža.</p>
               <p>Glede Balkana lahko v zadnjem času opazujemo, da se dogajajo precej neprijetne
               stvari. V času, na katerega se nanaša to poročilo, leto 2015, se je zgodil tisti
               napad v Makedoniji v Kumanovu, zatem se je zgodila objava vseh teh prisluhov, ki je
               zelo napela politično situacijo v Makedoniji. Imeli so zdaj predčasne volitve, ampak
               razmere se v Makedoniji vsekakor ne spreminjajo. Če k temu dodamo še politične
               napetosti v Črni gori, kjer se pozicija in koalicija ne moreta dogovoriti niti glede
               poteka sej, če dodamo k temu še precejšnje napetosti zaradi islamske radikalizacije v
               Bosni, najdeno orožje blizu hiše srbskega premierja in izjemno nepredvidljivo
               Hrvaško, potem lahko vsi skupaj ugotovimo, da Balkan še vedno predstavlja velik sod
               smodnika. Zato si v Poslanski skupini Nove Slovenije želimo, da bi vse obveščevalne
               in varnostne službe temu področju namenjale posebno pozornost in mu podrobno sledile,
               ker je to izjemno pomembno tudi za zagotavljanje širše varnosti Slovenije. Tukaj
               imamo določene možnosti, imamo tudi določene konkurenčne prednosti pred drugimi
               zahodnoevropskimi službami in naš predlog bi bil, da na tem področju še bolj
               intenzivno delamo.</p>
               <p>Kar se tiče migracij in terorizma je bilo danes že veliko povedanega. Ko je preko
               Slovenije šlo pol milijona migrantov, sta bila v tej skupini zagotovo potrjena tudi
               dva terorista. Če pogledamo zgodbo, ki se dogaja na Bližnjem vzhodu, lahko ugotovimo,
               da je Islamska država pod celovitim pritiskom, v defenzivi, zato mislim, da tudi
               sprožajo določene povračilne ukrepe. Eden izmed teh je zagotovo ta napad včeraj v
               Berlinu, drugi uboj oziroma umor ruskega veleposlanika v Ankari, in če k temu dodate
               potem še Marseille, Bruselj in Pariz, dobite precej neprijetno sliko. In tudi na tem
               področju bo treba vlagati večje napore. V primerjavi z nami so zahodnoevropske službe
               šle v povečanje proračunov za službe v dodatno zaposlovanje. V Sloveniji se kaj
               podobnega ni zgodilo, seveda pa opozarjamo, da brez denarja, brez resursov tudi ni
               mogoče zagotavljati ustrezne varnosti. Seveda se boste številni oglasili in boste
               dejali, ja, ampak problem je treba reševati pri izvoru. Se vsekakor strinjam, ampak
               dokler se ne reši pri izvoru, pa je pomembno, da sami čim več postorimo za to, da
               državljanom zagotovimo čim boljšo varnost.</p>
               <p>In zadnji, tretji sklop, o katerem sem rekel, da bi govoril, je arbitraža. Bojim se,
               da bo arbitraža ena neuspešna epizoda v slovenski zgodovini. Jasno je, da Hrvatom vse
               od začetka, od podpisa arbitražnega sporazuma, ni bilo v interesu, da bi do zaključka
               arbitražnega procesa sploh kadarkoli prišlo. Prepričan sem, da so vlagali enormne
               napore tako z vidika varnostnih in obveščevalnih služb kot tudi po diplomatski in
               politični poti, da to arbitražo diskreditirajo in na nek način sesuvajo. Sodnik
               Sekolec je bil po vseh podatkih izjemno izkušen sodnik, vedel je, kaj se sme, česa ne
               sme, in temeljno vprašanje je, zakaj je klical, zakaj je komuniciral z našo agentko
               Drenikovo. Moja ocena je, da je sodnik Sekolec prostovoljno ali pa prisilno sodeloval
               s hrvaškimi obveščevalnimi službami. Zagotovo lahko rečem, da nas je Hrvaška v tem
               primeru nadigrala, celotno igro so režirali sami, vse so ustvarili sami, ampak na
               koncu pa mednarodno in tudi po diplomatskih poteh ustvarjali vtis, kot da smo za vse
               to odgovorni mi. In zato tudi verjetno niso presenetljive besede nekdanjega premierja
               Milanovića, ki je rekel, da je treba bivšemu direktorju obveščevalne službe dati
               posebno nagrado.</p>
            </sp>
            <sp xml:id="SDZ7-Redna-25-2016-12-20.sp5">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Anja Bah Žibert, pripravita naj se gospod Matjaž Nemec in gospod
               Marjan Dolinšek.</p>
               <p>Izvolite, gospa Žibert.</p>
            </sp>
            <sp xml:id="SDZ7-Redna-25-2016-12-20.sp6">

               <speaker>ANJA BAH ŽIBERT (PS SDS):</speaker>

               <p>Hvala lepa za besedo, predsedujoči.</p>
               <p>Na nek način lahko rečemo, da je prav ironično, da danes obravnavamo poročilo
               Komisije za nadzor obveščevalnih in varnostnih služb, ko se je praktično včeraj zelo
               blizu nas zgodil nov teroristični napad. Nov teroristični napad, ki je zagotovo tudi
               povezan s tem, kako delujejo posamezne službe v vseh teh državah, ki se soočamo z
               migrantsko problematiko, in ne nazadnje tudi s tem, kako je poskrbljeno za varnostna
               in nadzorna vprašanja in pa sisteme, ko gre za tako imenovano migrantsko pot. Zato
               dovolite, da se tudi sama ustavim na točki 4 sklepov omenjene komisije, katere
               poročilo danes obravnavamo. Namreč, večkrat smo komisija in tudi poslanci, predvsem
               SDS, v Državnem zboru opozorili, da je treba narediti vse, da zaščitimo varnost naših
               državljank in državljanov in da tudi poskrbimo za varnost naših sodržavljanov, kar se
               tiče Evropske unije. Tukaj je zagotovo vztrajanje pri izvajanju šengna eden od
               pomembnih segmentov. Dejstvo je, in to je bilo že ničkolikokrat poudarjeno, da je
               okoli pol milijona ljudi prečkalo Slovenijo in da nadzor tukaj, kakorkoli že želimo
               zdaj obračati, ni bil popoln. Mi dejansko ne vemo, kdo vse je prečkal to državo,
               stvari so se odvijale tudi zelo hitro. Naj spomnim na dileme, ko smo s poslansko
               skupino prvič obiskali tako imenovano pot preko Slovenije v Rigoncah, kjer smo se
               pogovarjali tudi s policisti tam, ki so povedali, da praktično, ne vem, po 30
               posameznih migrantov poda iste podatke. Se pravi eno ime in potem so imeli kar vsi
               ostali podobna imena, samo kakšno črko so spremenili, ker so dejansko vedeli, da tega
               nadzora ni. No, in tudi, ker ti nadzori niso bili takšni, kot bi morali biti, se
               dogaja danes to, kar se dogaja. Žal je včeraj odjeknilo v Berlinu, in po podatkih gre
               najverjetneje za azilanta. To so pač te zadnje informacije. Podobno je bilo v Parizu
               oziroma tudi na drugih žariščih. <stage>/ oglašanje iz dvorane/</stage> Ja, prosim? Tudi Nica, tako,
               ampak tudi Pariz je imel pred tem, tako da dejstvo je, da pač tukaj se soočamo vsi
               skupaj s hudimi problemi in da je četrti sklep komisije več kot pomemben in da je
               dejansko tudi na Državnem zboru, da storimo vse, kar lahko storimo, za zaščito
               lastnih državljank in državljanov. Se pravi, naj bi bil nek zakon, spremembe zakona.
               Jaz sem slišala, da je največji problem ravno v koalicijskih strankah, da pride do
               res tistih striktnih ukrepov, ki bodo omogočili, da bo država ta nadzor uspešno
               izvajala.</p>
               <p>Prav tako pa je ta 4. točka kot marsikatera točka povezana tudi s 13. točko. Tukaj
               pa govorimo seveda o podhranjenosti varnostno-obveščevalnega sistema, o
               podhranjenosti varnostnega sistema, o stanju v Slovenski vojski smo ničkolikokrat
               govorili. Vi dobro vsi veste, da smo spremenili Zakon o obrambi ravno zato, da bi
               prišlo v primeru potreb tudi do pomoči slovenskih vojakov na kriznem žarišču, če bi
               se t. i. smelo ali pa bi se zgodilo, in da nismo na tem področju storili skorajda
               nič. Policisti so resda dobili dodatek, se je poskrbelo za njih, medtem ko za t. i.
               Slovensko vojsko ne. In to je še vedno stvar, ki ostaja odprta. Prav tako komisija
               opozarja na to, da ni uresničljivo, v popolnosti seveda, ker sem omenila; da policija
               je finančno iz tega izvzeta in se ji je finančno pomagalo, ampak vse ostale skupine,
               ki vplivajo na našo varnost in tudi na obveščevalni sektor, pa ne. In ta sklep ni
               realiziran. Sredstva so za ta področja, spoštovani, še kako pomembna. In danes glede
               na to, da Vlada poudarja pozitivno rast, govori o večjih prihodkih na odhodkih, deli
               nove proste dneve ali dela proste dneve, bi bilo temeljno razmisliti, kaj pa na teh
               področjih. Kajti če se nekaj takega zgodi jutri v Sloveniji, bo prepozno, da se bomo
               ukvarjali s tem, ali je imel posamezen obveščevalno-varnostni sektor zadosti
               kakovostnega kadrovskega potenciala, ali so imeli dovolj sredstev, da opravljajo
               svoje delo, in ne nazadnje, ali so vsi organi sploh lahko izvajali svoje funkcije.
               Naj še enkrat tukaj izpostavim zadevo, ki se mi zdi res kritična, in to je, da se
               slovenski vojaki raje odločajo za to, da ostajajo doma in se odpovedujejo delu na
               terenu, ker jim to omogoča zakon, ko gre za mlado družino, samo zato, ker če so na
               terenu, ne dobivajo potnih stroškov, potni stroški pa so zanje vir, pomemben vir
               dohodka, da preživijo mesec. Tako daleč smo prišli na posameznih področjih. In veste,
               deljenje bombončkov na drugi strani pa ne poskrbeti za nek, bi jaz rekla, v teh
               varnostnih situacijah pravzaprav primarni sektor, ob nekaterih drugih, ne obeta nič
               dobrega.Jaz se samo bojim, da bomo na koncu izvedeli še to, da je sostorilec ali celo
               storilec v Berlinu šel po tako imenovani slovenski poti, pa balkanski poti. To bo pa
               potem zopet še drugo vprašanje in nova črna pika za Slovenijo. Dejstvo je, da je ob
               tem, da se napovedujejo novi prihodi migrantov, zelo pomembno, da smo pri tem zelo
               zelo previdni, da naredimo vse, da pač ta nadzor povečamo in da smo seveda pri tem
               uspešnejši. Kot rečeno, ne gre več samo za nas, gre tudi za naše sodržavljane in ne
               nazadnje tudi naši državljani živijo v vseh teh državah. Kar nekaj izzivov je pred
               nami in res, morda je usoda danes želela, da imamo to poročilo na mizi ravno ob tem,
               ko se je zgodil nov teroristični napad v naši Evropi. Upam, da bo Vlada tukaj
               prisluhnila tudi tako imenovani Komisiji za nadzor obveščevalnih in varnostnih služb,
               ki je v svojih sklepih tudi glede omenjenega povedala tisto, kar bi veljalo okrepiti,
               pri čemer bi bilo treba stvari spremeniti. Žal, kot rečeno, nekateri sklepi niso bili
               realizirani, nekateri pa seveda še čakajo.</p>
               <p>Verjamem, da bo Državni zbor te sklepe podprl tudi zato, ker je delovanje teh služb
               pač potrebno, seveda pa se jih ne sme izkoriščati ali zlorabljati za kakšna druga
               področja, ki s tem delom ali s primarnimi nalogami te službe nimajo opravka. Hvala
               lepa.</p>
            </sp>
            <sp xml:id="SDZ7-Redna-25-2016-12-20.sp7">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Marjan Dolinšek, pripravita naj se dr. Jasna Murgel in dr. Franc
               Trček. Izvolite.</p>
            </sp>
            <sp xml:id="SDZ7-Redna-25-2016-12-20.sp8">

               <speaker>MARJAN DOLINŠEK (PS SMC):</speaker>

               <p>Hvala, podpredsednik.</p>
               <p>Danes imamo v obravnavi potrditev poročila o delu Komisije za nadzor obveščevalnih
               in varnostnih služb za leto 2015. Vemo, da imamo Sovo, imamo obveščevalno vojaško
               službo in pa policijo oziroma kriminalistično policijo. Se pravi, vse te tri dele
               naša komisija nadzira, kontrolira v mejah, v skladu s pooblastili, ki jih imamo.
               Velikokrat je dilema, saj vemo, da se te službe poslužujejo tudi posebnih metod pri
               svojem delu, s pomočjo katerih zbirajo podatke doma in v tujini, in včasih se
               postavlja vprašanje, ali so ti ukrepi nujni, potrebni in tako naprej. Žal so ti
               pomisleki in razmišljanja vmesni. Važno pri vsem tem pa je, da se vprašamo, ali so ti
               ukrepi učinkoviti, ali službe izvajajo ukrepe učinkovito z vidika zakonitosti, so
               nujni in so v sorazmernosti. Če želimo na vsa ta vprašanja dobiti odgovore, potem
               moramo poznati delovanje teh služb, od kadrov, usposobljenosti, tehničnih sredstev,
               uporabe vseh teh sredstev in pa brez finančnih sredstev žal ne gre. In to poznavanje
               je pomembno. Naša komisija kot nadzorni organ našega parlamenta, kot zakonodajna veja
               oblasti ima pristojnost, da vse to njihovo delovanje in postopke in metode kontrolira
               in nadzira. Tovrstni nadzor, ki ga opravljamo, moram reči, da je še kako potreben,
               ker kakor je bilo danes že nekajkrat slišati, kaj pomeni varnost, vemo šele takrat,
               ko varnosti nismo več deležni. Mislim, da živimo v razmerah, ki nas obdajajo, stanje
               v Evropi in tudi širše, da mogoče še premalo … Ne mogoče, bistveno premalo se
               resnosti zavedamo in namenjamo resnemu delu, kar se tiče področja varnosti, še
               premalo pozornosti. Ob tej priliki sem prepričan, da bodo vsi predstojniki oziroma
               vodje, direktorji teh služb vzeli to dobronamerno, resno. Verjamem, da se zavedajo
               resnosti situacije. In ob tej priliki moram reči tudi to, da je profesionalnost, ki
               jo sam pričakujem od uslužbencev v vseh teh službah, ključnega pomena.
               Profesionalnost, še enkrat ponavljam, je ključnega pomena.</p>
               <p>Vemo, priča smo bili tudi nekim anonimnim pismom, očitno uslužbencev, in take
               stvari, se mi zdi, so nedopustne. Na čelu vsake službe je oseba, katerakoli, in
               naloga je, da poskrbi za red, za profesionalnost in da vsak opravi tisto nalogo, ki
               mu je naložena. Moram poudariti to, kar je bilo že tudi slišati s strani predsednika
               komisije, pri našem delovanju v tej komisiji, naj gre za opozicijo ali koalicijo, res
               ni bilo večjih razhajanj, ker vsi se zavedamo, kaj pomeni varnost, če ne bomo tukaj
               skupaj, ker naša naloga je, da zagotovimo varnost za naše državljane, državljanke
               Republike Slovenije. Ocenjujem, da so bili naši sklepi, ki smo jih sprejeli tekom
               leta, koristni tako za vlado kot tudi za te posamezne službe, za katere je naša
               pristojnost, da jih nadziramo, in da je bilo samo dobronamerno in prepričan sem, da
               se je marsikakšna stvar dogodila in potem nadgradila tudi zaradi naših sklepov, naših
               opozoril, ki so bila dobronamerna.</p>
               <p>Na koncu bi želel podati samo še apel vsem službam, vsem trem, da le nekako vzamejo
               sodelovanje dobronamerno, da z našo komisijo sodelujejo aktivno. Ne trdim, da niste
               sodelovali, na nekem delu je bilo sodelovanje super, na nekem delu je malo manj
               dobro, na nekaterih delih pa je pač prihajalo tudi do manjših zapletov. Ampak
               prepričan sem in apeliram, da v prihodnje sodelujemo še boljše, ker skupni cilj nam
               je isti. Moramo pa nekaj vedeti, vsaka stvar se izve, skrivnosti ni, žal. Tako da sem
               prepričan, da bomo v prihodnje sodelovali še boljše, kot smo do zdaj. Hvala.</p>
            </sp>
            <sp xml:id="SDZ7-Redna-25-2016-12-20.sp9">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Jasna Murgel, pripravita naj se dr. Franc Trček in gospod Žan Mahnič.</p>
               <p>Izvolite, gospa Murgel.</p>
            </sp>
            <sp xml:id="SDZ7-Redna-25-2016-12-20.sp10">

               <speaker>DR. JASNA MURGEL (PS SMC):</speaker>

               <p>Hvala lepa. Lep pozdrav predsedujočemu, kolegom in vsem, ki spremljajo to sejo!</p>
               <p>Mislim, da so ti sklepi seveda pomembni, ampak stojim na stališču, da moramo pri
               izvrševanju pooblastil Komisije za nadzor obveščevalnih in varnostnih služb
               upoštevati tudi določbe zakona, ki ureja parlamentarno preiskavo v tem primeru. In
               nadzor, torej 5. člen tega zakona, in sicer drugi odstavek, ki določa obseg in
               predmet nadzora. Tega je treba upoštevati in tudi je tukaj v tem zakonu določeno v 4.
               členu, v 6. točki 4. člena, kaj je lahko sploh predmet nadzora v primeru varnostnih
               služb. Komisija torej nadzoruje, kar zadeva obveščevalne službe, celotno dejavnost,
               kadar pa gre za varnostne službe, pa nadzoruje posamezne ukrepe, in sicer tako
               imenovane prikrite preiskovalne ukrepe. Tukaj smo se večkrat imeli priložnost
               pogovarjati ja – ne, ampak opozorila bi, da je treba pristojnost, obseg in predmet
               nadzora upoštevati, tudi kadar gre za to komisijo. Torej če gremo gledat nek nalog,
               predlog za preiskavo in zaradi tega izvršimo nadzor ali presežemo svoja pooblastila,
               takrat obstaja nevarnost, da posežemo v pristojnost drugega pristojnega organa, druge
               veje oblasti, in mislim, da se to ne bi smelo dogajati, da ne bi smeli presegati teh
               pooblastil, ki jih imamo v zakonu, v poslovniku Državnega zbora itn. Kajti včasih se
               poskuša dati nek občutek, kot da je zdaj KNOVS edini, ki nadzira
               varnostno-obveščevalne službe. Seveda temu ni tako. Sovo nadzira Vrhovno sodišče,
               Varuh človekovih pravic, Računsko sodišče, ne vem, kdo vse. Tudi v posameznih
               postopkih ima vsak posameznik pravna sredstva tudi pred sodiščem, tako da ni KNOVS
               prvi in zadnji, pred katerim se vse konča. Ja, seveda, parlamentarni nadzor – pri
               njem tudi kot članica KNOVS sodelujem – ampak v okviru pooblastil.</p>
               <p>Morda samo, če omenim, da imam težave z enim izmed sklepov, v katerem se govori, da
               so organi pregona uporabili svoja pooblastila v primeru preiskav proti politikom, da
               bi ustrahovali te politike. S takšno trditvijo se res ne morem strinjati, kajti
               preiskava, ki jo sproži sodišče, je pač preiskava, v kateri je treba po Zakonu o
               kazenskem postopku in Kazenskem zakoniku izpolniti pogoje. In mislim, da pri tem res
               ne moremo vztrajati v okviru tega sklepa, sklep je sprejet, lahko pa, tako kot smo
               rekli, v stališču nadaljujemo razpravo o tem, kakšna so pooblastila Komisije za
               nadzor obveščevalnih in varnostnih služb in ali dejansko nekatere stvari spadajo v
               našo pristojnost.</p>
               <p>Sklep pa seveda bom podprla. Hvala lepa.</p>
            </sp>
            <sp xml:id="SDZ7-Redna-25-2016-12-20.sp11">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Franc Trček, prijavi naj se gospod Žan Mahnič. Izvolite.</p>
            </sp>
            <sp xml:id="SDZ7-Redna-25-2016-12-20.sp12">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Glejte, glede na kratkost časa, ki ga imam na razpolago … Prej je nekdo omenjal
               usodo; ne verjamem v usodo, verjamem v ustrezne ali neustrezne politike. Večina tega,
               kar smo danes razpravljali na odprtem, na zaprtem delu seje, je pač posledica
               zgrešenih politik, tako globalnih kot tudi v tej družbi in državi. Na globalni ravni
               smo pogosto držali lonček zraven in bom rekel, neke poenostavljene rešitve, ki jih
               predlagajo po celem delu političnega spektra, kažejo zgolj na nerazumevanje
               problematike. Preprostih rešitev ni in jih ne bo. S temi zadevami se bo ukvarjala ta
               politična generacija, verjetno še katera za nami. V Sloveniji imamo žal ali pa na
               srečo to srečo, da smo si najbolj nevarni sami, še zlasti v politiki.</p>
               <p>Moje osebno mnenje je, da te službe, ki jih nadziramo, ne le mi, kot je povedala
               kolegica Murgel pred menoj, potrebujejo očiščenje, pomlajenje in dober razmislek o
               sorazmernosti svojega delovanja znotraj zakonitih okvirov. Hvala za besedo.</p>
            </sp>
            <sp xml:id="SDZ7-Redna-25-2016-12-20.sp13">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Žan Mahnič. Marjan, lepo bi prosil, imate zelo globok glas, tako
               mimogrede.</p>
               <p>Izvolite, gospod Mahnič.</p>
            </sp>
            <sp xml:id="SDZ7-Redna-25-2016-12-20.sp14">

               <speaker>ŽAN MAHNIČ (PS SDS):</speaker>

               <p>Hvala za besedo, gospod Hainz. Kolegice in kolegi, direktor Klemenčič, gospod Šefic!</p>
               <p>Seveda se strinjam z vsemi ugotovitvami, ki smo jih v komisiji strnili v 13 točk
               tega poročila. Prav tako se strinjam z obema predlogoma sklepov, o katerih bomo danes
               glasovali. To je rezultat in plod skupnega dela te komisije, tako s strani koalicije
               kot tudi opozicije. Ko sem bral poročila za nazaj in ko sem poslušal starejše kolege,
               ki so bili že prej člani te komisije, kakšne hude težave so imeli v preteklih
               mandatih – da so imeli praktično onemogočen nadzor, ker vemo, nadzor je lahko
               napovedan ali pa nenapovedan, v obeh primerih pa mora biti zasedba mešana, najmanj
               trije poslanci, pri čemer mora biti zastopana tako koalicija kot opozicija – lahko
               izrazim zadovoljstvo, kljub temu da smo imeli številne težave, da smo formirali to
               komisijo. Službe so bile v tistem delu konec leta 2014, dokler nismo, mislim da, na
               decembrski seji, celo na zadnji dan decembrske seje v letu 2014, končno formirali
               komisije, v tem mandatu na začetku Vlade Mira Cerarja celo brez nadzora, saj nobeno
               drugo delovno telo tega parlamenta nima takšnih pristojnosti, kot jih ima Komisija za
               nadzor obveščevalnih in varnostnih služb.</p>
               <p>S strani predhodnice sem slišal, da ni KNOVS edini, ki nadzira obveščevalne in
               varnostne službe, da imamo Vrhovno sodišče, da imamo Varuha človekovih pravic in tako
               naprej. S tem se zagotovo strinjam, velja pa spomniti na eno od sej Komisije za
               peticije ter za človekove pravice in enake možnosti, na katero je bil vabljen tudi
               direktor Sove mag. Zoran Klemenčič. Spomnim se tistih njegovih besed, ko sem ga
               vprašal, kakšen pa je nadzor nad službami s strani Varuha človekovih pravic, in je
               odgovoril, <q>»noben organ ne more tako učinkovito nadzorovati obveščevalnih in
               varnostnih služb, kot to lahko počne ravno Komisija za nadzor obveščevalnih in
               varnostnih služb«</q>, kar samo potrjuje, da je ta organ pomemben. Želeli bi si še več
               pristojnosti, ker si pogosto organi, ki jih nadzorujemo, glede na situacijo, v kateri
               se znajdejo, in glede na predmet, ki je v obravnavi s strani KNOVS, po svoje
               razlagajo, kakšne so naše pristojnosti in določila. Tako pogosto slišimo, da je KNOVS
               pristojen samo za vpogled v pravilnost oziroma obstoj odredb, vse ostalo pa nas naj
               ne bi zanimalo in naj ne bi bili pristojni. Tukaj velja poudariti, da nimamo težav s
               sodelovanjem niti z obveščevalno-varnostno službo niti s Sovo, imamo pa v komisiji
               hude težave pri sodelovanju s Policijo, posebej z Upravo kriminalistične policije, o
               čemer smo tudi javno že na seji spregovorili. In ta tematika se vleče še naprej.
               Komisija za nadzor obveščevalnih in varnostnih služb je ugotovila, da na Policiji
               obstajajo tajni pravilniki o tem, kako se naj uporabljajo prikrite preiskovalne
               metode, kdo je lahko sodelavec, kako zunanji sodelavci oziroma viri to uporabljajo,
               predvsem pa tudi, da obstaja pravilnik, kako se ta dejavnost financira. In ko je
               Komisija za nadzor obveščevalnih in varnostnih služb od Policije zahtevala ta
               pravilnik, ga ni dobila oziroma je dobila pravilnik na ta način, kot si Policija
               razlaga, da je komisija pristojna. Skratka, dobili smo pravilnik, kjer so stvari
               prečrtane oziroma potemnjene, tako je vse skupaj nek zmazek, iz katerega težko
               oziroma praktično nemogoče razbereš, kakšna pa so pravila, po katerih se ravnajo in
               po katerih se uporabljajo prikrite preiskovalne metode, sredstva, tehnike in vse
               druge aktivnosti. In če KNOVS – tukaj smo poslanci, ki smo laiki, tukaj nismo tisti,
               ki smo bili kdaj zaposleni v obveščevalnih službah, in smo predvsem odvisni od tega,
               ali pristojnim v obveščevalnih in varnostnih službah verjamemo na besedo ali ne,
               odvisni smo od medijev, če kdaj kakšna zgodba pride v javnost, in če slučajno kdaj
               pride kakšna anonimka ali če kdo iz notranjega ustroja teh služb da komu od poslancev
               kakšno informacijo. Tako da bi si tukaj želeli, da smo poslanci seznanjeni, kakšna so
               notranja pravila. Ne gre tukaj za neke interne akte, ampak je to splošen pravni akt.
               O tem smo se že pogovarjali in upam, da to zagato čim prej razrešimo. Ker, veste, kaj
               je bistveno in najbolj zanimivo? Poslanci koalicije in opozicije smo zopet soglasno
               sklenili, da naj Policija dostavi te dokumente, da bomo imeli poslanci lahko vpogled
               v to. In to zopet dokazuje to sodelovanje med koalicijo in opozicijo na neki točki,
               na neki ravni, kjer se zagotovo strinjamo, da ne sme biti nekih aktov vzporedne
               pravne države oziroma tajnih aktov. Kajti iz tega smo leta 1991 izšli in ne bi se
               smeli ponavljati in vračati nazaj, da državljani ne vedo, kakšne so tiste metode, ker
               to se nanaša na državljanke in državljane, kako se financirajo primeri, kot so bili
               Ornig in pa ostali sodelavci, katerih naj bi bilo v teh službah nekaj sto. In tudi to
               je nadzor. Ne samo odredbe, ampak vse, kar se tiče delovanja obveščenih služb v
               smislu uporabe prikritih preiskovalnih metod in sredstev. Pravilnik, ki narekuje,
               kako naj se to uporablja, je še koliko interesanten in predmet obravnave takšen,
               kakršen je v celoti, in ne, da ga dobimo zakritega. S tega stališča moj poziv, še
               enkrat, Upravi kriminalistične policije oziroma Policiji, da nam vendarle dostavi
               takšne pravilnike, kot jih moramo, želimo in pa tudi seveda smemo videti.</p>
               <p>Veliko je bilo danes govora, in tukaj se v celoti strinjam z dr. Francom Trčkom, ki
               vedno izpostavi problem – tudi o tem problemu se pogovarjamo na sejah KNOVS – in to
               je denar in pa kadrovski bazen. Veliko težave imamo na tem področju. Premalo sredstev
               se nameni za varnostno-obveščevalne službe. Vemo, v kakšnem stanju je Sova, v kakšnem
               stanju je OVS, poleg tega, da ni vse na teh materialnotehničnih oziroma finančnih
               sredstvih, je veliko tudi na tem, kakšno je notranje vzdušje v službah. Mene osebno
               zelo skrbi, ko beremo raznorazne anonimke o tem, kaj se dogaja znotraj Sove, ko se
               neki zaskrbljeni uslužbenci Sove očitno v želji po rušenju direktorja mag. Klemenčiča
               – in seveda tudi prejšnjih, saj nismo prvič temu priča – poslužujejo takšnih in
               drugačnih anonimk. S tem se seveda služba slabi tako javnomnenjsko kot tudi
               kadrovsko. Da ne govorim o problemih, o katerih tudi sam veliko slišimo kot član
               Parlamentarne skupščine zveze NATO, ko nas poslanci v tujini sprašujejo oziroma
               opozarjajo, da tudi v tujini pride do njih in do ostalih poslanskih kolegov iz drugih
               evropskih držav, ki so ravno tako člani komisij za nadzor nad temi službami, da imajo
               zaradi tega tudi sami težave, ker je ugled teh služb zamajan, ker ne dobivajo
               informacij takšnih, kot bi morali. Skratka, nekaj stvari v teh anonimkah zagotovo
               drži. Nekaj je seveda napihnjenih, tudi prenapihnjenih, pa vendarle imaš občutek, da
               se tisti, ki bi morali skrbeti za našo varnost na način, da državljanke in državljani
               kar najmanj vedo oziroma vemo, na kakšen način to zagotavljajo, namesto tega
               ukvarjajo sami s sabo, namesto da bi se ukvarjali s čim drugim.</p>
               <p>Konkretno, če drži to, da je teroristični napad, ki se je zgodil danes v Berlinu,
               povzročil migrant, ki naj bi februarja prišel v Nemčijo – to pomeni, da je po vsej
               verjetnosti šel čez slovensko ozemlje – bi državljani pričakovali, da se
               obveščevalno-varnostne službe ne ukvarjajo toliko s tem, kako se bo nekoga rušilo
               oziroma nastavilo v določeni službi, ampak da se bodo ukvarjale s tem, kako
               detektirati, prepoznati in pa potem tudi onemogočiti prehod takšnemu potencialnemu
               teroristu, ki si je spremenil ne vem koliko imen, ki se je predstavljal z različnimi
               identitetami skozi različne države članice. Če se to potrdi, kar se sedaj govori, bo
               Slovenija dala na spisek še nekoga, ki je storil teroristični napad in je mirno
               prečkal naše ozemlje. Žal, kakor sem seznanjen, nismo nikogar zavrnili v tej
               migrantski krizi. Z izjemo tega, da smo za nekaj deset oseb sporočili naprej, da so
               potencialno varnostno zanimive, nismo na meji nikogar zavračali. Še več, ko smo bili
               poslanci na meji, ko smo videli tiste formularje, koga vse so spustili naprej v
               Evropsko unijo, smo tam videli, da so bili kot državljanstvo napisani Pakistan,
               Alžirija, Iran, skratka države, kjer ni nekih oboroženih konfliktov, kjer ni
               nevarnosti, pa kljub temu smo vse od A do Ž, brez kakršne koli varnostne preverke ali
               pa vsaj nekih strožjih kriterijev spuščali v Slovenijo. Ker če bi se res striktno
               držali pravil, verjetno ljudi, ki so bili iz Pakistana, Alžirije, Maroka in kaj jaz
               vem, katerih varnih držav še vse, zagotovo ne bi spuščali naprej v šengensko območje,
               in danes tudi ne bi imeli teh problemov. In že sedaj, če upoštevamo še prejšnje
               teroristične napade v Franciji, v Nici, tega sedaj v Bruslju, mislim, da je bilo v
               letu dni praktično 300, če ne več, smrtnih žrtev, Evropejcev. Skratka, tistim, ki so
               na široko odpirali evropska vrata islamu, tistim, ki so na široko odpirali evropska
               vrata ilegalnim migrantom, jih nekritično sprejemali, tistim se sedaj nastavlja
               ogledalo in človek bi pričakoval, da bo kdo tudi prevzel odgovornost za takšno
               zgrešeno politiko.</p>
               <p>V Slovenski demokratski stranki smo na to stalno opozarjali, imeli smo veliko sej
               odborov, ki pokrivajo to varnostno področje. Žal niti eden od naših sklepov ni bil
               upoštevan. Da bi zagotovili večjo varnost državljankam in državljanom, smo predlagali
               tudi zaostritev azilne zakonodaje, tudi na tem področju smo bili zavrnjeni. Da
               pošljemo jasno sporočilo, da je Slovenija država, ki temelji na evropski in pa
               zahodni civilizaciji, ki spoštuje enakopravnost med spoloma, ki spoštuje svobodo in
               pa demokracijo in ki ne tolerira takšnega in drugačne nasilja nad ženskami, smo
               predlagali, da se prepove nošenje burk. Tudi tukaj smo bili zavrnjeni, pa sedaj
               vidimo, da evropske države že razmišljajo in da bodo ena za drugo začele uvajati
               prepoved nošenja burke, ki je ne samo simbol islama, ki nikakor ne spada v ta
               evropski prostor, ampak je tudi simbol neke vere, neke ideologije, ki slovi po tem,
               da predvsem v državah Bližnjega vzhoda tepta človekove pravice, da zatira
               enakopravnost med spoloma, da z ženskami ravna kot s sužnjami, da jim ne priznava
               osnovnih človekovih pravic. To je burka, gospe in gospodje. To je ta simbol vsega
               tega, zaradi česar smo v Slovenski demokratski stranki predlagali prepoved, vendar
               takrat žal ni bilo za to posluha.</p>
               <p>Še s številnimi drugimi vprašanji se je ukvarjala komisija, številne stvari smo
               slišali, tudi strogo zaupne, če lahko temu rečem, državne skrivnosti, in nobena od
               teh informacij ni nikoli prišla ven iz komisije, kajti zavezani smo k molčečnosti in
               to tudi upoštevamo. In zaradi tega nima smisla imeti strahu oziroma da bi se Policija
               bala, da bo kdorkoli od članov kaj izdal in da nam zaradi tega ne posredujejo oziroma
               nam ne dajo na voljo za vpogled dokumente, ki jih zahtevamo, bodisi ko imamo seje
               komisije bodisi kadar pridemo v napovedan ali pa nenapovedan nadzor.</p>
               <p>To poročilo, ki ga imamo danes pred sabo, in pa sklepi, da nas naj Vlada pri tem
               tudi seveda upošteva, kajti sklepi so bili sprejeti s strani vseh, so samo jasno
               sporočilo, da se zavedamo, vsi zavedamo potencialnih nevarnosti. Žal pa vidim v
               Državnem zboru – kar se vidi predvsem pri sklepih in predlogih, ki jih predlaga
               opozicija, tako zakonskih aktov kot recimo tudi, ko smo predlagali amandmaje k
               proračunu – da so stališča različna, kar se tiče tega, kako bomo te sklepe in ta
               priporočila izvedli. Kljub temu da smo že leta 2015 sprejeli, da se naj zagotovijo
               večja, bistveno znatnejša finančna sredstva za delovanje obveščevalnih in varnostnih
               služb, žal Vlada tega ni upoštevala, in želeli bi si, da končno začnemo v prihodnje
               tudi v ta sektor, ki je bil v zadnjih letih zaradi varčevanja in pa zaradi
               gospodarsko-finančne krize bistveno in pa lahko rečemo v največji meri podhranjen,
               investirati nazaj. In glede na vse to, kar sedaj vidimo, da se dogaja po Evropi, kar
               se je zgodilo včeraj v Berlinu, ko je migrant zapeljal s tovornjakom in očitno sledil
               navodilom, ki jih je dal Daesh oziroma Islamska država, naj se poslužujejo
               kakršnihkoli sredstev od orožja do prevoznih sredstev do kaj jaz vem kakšnih možnih
               oblik za izvajanje nasilja, da bodo izvajali teroristične napade, je samo vprašanje,
               koliko takšnih ljudi je še prišlo v tem migrantskem valu preko tudi Slovenije v
               Evropo in koliko jih je še prišlo z namenom, za kakršnega je Islamska država dejala,
               da bo med teh pol milijona migrantov, ki jih bodo v letu 2015 poslali v Evropo,
               pomešala tudi teroriste, da bi izvajala teroristične napade.</p>
               <p>Tukaj ne krivim obveščevalnih služb. Veste, najlažje je reči, ali so obveščevalne
               službe zatajile. Obveščevalne službe delujejo v tajnosti in niti zavedamo se ne,
               koliko je pa terorističnih napadov, ki jih preprečijo, koliko je takšnih in drugačnih
               akcij, s katerimi – vidimo po televiziji in razberemo iz medijev, da – so razbili
               teroristično celico. Obveščevalno-varnostne službe, gospe in gospodje, bomo lahko
               kritizirali takrat, ko bomo sami oziroma boste sami ustvarili idealne pogoje za
               njihovo delo, česar pa sedaj ni. Nekritično sprejemati migrante, sprejeti milijon
               ljudi, za katere se jasno ve, da je med njimi tudi precejšnje število tako
               potencialnih kot tudi že teroristov, potem pa reči, da so obveščevalno-varnostne
               službe zatajile, pri tem pa vedeti, da ima recimo Francija hude težave, ker naj bi
               bilo 8 tisoč ljudi samo v Franciji, ki jih morajo obveščevalne službe pokrivati –
               takšna politika je neodgovorna tako do obveščevalnih služb kot tudi do državljank in
               državljanov ne samo Republike Slovenije, ampak celotne Evropske unije. Hvala lepa.
           </p>
            </sp>
            <sp xml:id="SDZ7-Redna-25-2016-12-20.sp15">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Prehajamo v sklepni del splošne razprave, v katerem dobi besedo predstavnik Vlade
               gospod Boštjan Šefic.</p>
               <p>Izvolite, državni sekretar na Ministrstvu za notranje zadeve.</p>
            </sp>
            <sp xml:id="SDZ7-Redna-25-2016-12-20.sp16">

               <speaker>BOŠTJAN ŠEFIC:</speaker>

               <p>Hvala lepa gospod podpredsednik. Spoštovani poslanke in poslanci!</p>
               <p>Glede na to, da je poslanka gospa Murgel pravzaprav že zelo dobro definirala
               nekatere dileme, ki so bile danes tako na odprti kot zaprti seji izpostavljene, mi
               dovolite samo dve, tri stvari kot dodatno pojasnilo.</p>
               <p>Prvič, treba je povedati, da – in ne bi želel, da je kakršenkoli napačni vtis –
               Policija oziroma Ministrstvo za notranje zadeve ne želi nadzora nad delom naše
               varnostne službe, to pomeni Policije. Nasprotno. Nadzor je ne le potreben zaradi
               varovanja človekovih pravic in seveda tega, da se vsa pooblastila izvajajo v okviru
               zakonskih pooblastil, pač pa od nadzora pričakujemo tudi na nek način kakovosten
               prispevek, se pravi, opozorila na pomanjkljivosti, na slabosti, in seveda na podlagi
               tega lahko potem gradimo ne nazadnje tudi zakonodajo, o kateri bomo recimo danes
               popoldne govorili. Seveda mora biti pa ta nadzor posamezne institucije – seveda danes
               govorimo o parlamentarnem nadzoru – v obsegu, ki je zakonsko opredeljen, in na način,
               ki je zakonsko opredeljen. Tu je res, to je treba povedati, bilo nekaj razprav na to
               temo. Mislim, da bomo s komisijo še kakšno besedo rekli, s ciljem, da to nekako
               vendarle premostimo, zaradi tega, ker je pomembno, da se izvaja ta osnovna in ključna
               naloga te komisije. Ali so ta pooblastila – mislim, da je gospod Mahnič to omenil –
               zadostna za delo te komisije, o tem je bilo v preteklosti že govora. V tem primeru
               bom izključno svoje mnenje povedal, mislim, da bi prav gotovo ta komisija potrebovala
               še kakšne strokovne sodelavce, strokovnjake in tako naprej, o tem ni nobenega dvoma.
               V prvi vrsti je to stvar parlamenta, da se dogovori o tem, ampak če bi razmišljali v
               taki smeri, ne vidim težav, tudi glede pomoči. Ampak kot rečeno, je to stvar predvsem
               parlamenta.</p>
               <p>Drugič. Želim povedati, da Policija je nadzorovana, zlasti ko govorimo o posebnih
               preiskovalnih ukrepih in v predkazenskem postopku seveda tudi, tako s strani
               tožilstva, ki vodi in usmerja predkazenski postopek, kakor tudi s strani
               preiskovalnega sodnika, preko katerega se vse odločitve potem preverjajo, in seveda
               kasneje tudi v samih postopkih, in se morebitne napake lahko tudi odpravijo. In tu
               moram reči, da se tudi s poslanko gospo Murgel še kako strinjam. Pri vsaki pripravi
               predloga ali pobude za uvedbo posameznega ukrepa mora biti zagotovljen standard
               utemeljenega razloga za sum in seveda, ta mora biti tudi v okviru ustavne odločbe,
               mislim – da je iz leta 1995 – ki zelo natančno opredeljuje te elemente. Seveda pa
               mora biti ta poseg sorazmeren in seveda, da se na nek drug način, se pravi s
               klasičnimi pooblastili Policije, tega ne da izvršiti.</p>
               <p>Želel bi poudariti še to, da seveda govorimo o varnostni službi, ki je Policija, ki
               ima svoje notranje organizacijske enote, kot sta Uprava kriminalistične policije,
               Nacionalni preiskovalni urad in tako naprej. In tisto osnovno, s čimer utemeljujemo –
               in Policija utemeljuje – nekatere svoje odločitve in stališča; seveda je treba
               izhajati, kot rečeno, iz zakona, kjer se zelo jasno opredeljujejo in razlikujejo
               nadzorovana dejavnost obveščevalne službe in nadzorovani ukrepi varnostne službe, pri
               čemer potem tudi v nadaljevanju zakon opredeli, kako se to izvaja. V to, ali je to
               zadostno ali ne, se ta trenutek seveda ne spuščam.</p>
               <p>Omenjen je bil tudi problem migracij. Jaz mislim, da smo o migracijah izjemno veliko
               v preteklem obdobju govorili, tudi zelo natančno pojasnjevali vse okoliščine; tudi
               regulirani migracijski tok, ilegalne migracije, s katerimi se danes soočamo in
               srečujemo, tudi pristope v primeru že omenjenega migracijskega toka, tudi osnovne za
               takšno delovanje. Seveda pa, to smo tudi na drugih sejah ugotavljali, je bila to
               izjemna situacija, znotraj katere smo, lahko rečem, naredili maksimalno, in to nam
               tudi danes vendarle priznavajo tudi druge države. Dejstvo je, da lahko ravno zaradi
               dobrega dela naše policije in zaradi tega, ker imamo vse podatke, ker imamo podatke o
               teh ljudeh, prstne odtise, slike, druge podatke, ki smo jih takrat zbirali za izjemno
               velik procent vsega migracijskega toka, danes zelo hitro in učinkovito tudi
               identificiramo določene osebe in potem v sodelovanju s tujimi službami ugotavljamo,
               ali predstavljajo nevarnost za našo nacionalno varnost oziroma varnost, bom rekel,
               naše skupne Evropske unije. Dejstvo je, da vsi ukrepi, ki jih danes izvajamo, gredo
               ravno v smeri zavarovanja šengenskega prostora. Šengen je vrednota naša, pomembna, ne
               le s političnega in varnostnega vidika, ampak tudi z gospodarskega, in zato je še
               kako pomembno, da vsi ti ukrepi, tudi tisti, ki jih predlagamo in o katerih,
               verjamem, da bomo v naslednjem obdobju še govorili, predstavljajo neke vrste boljše,
               bolj učinkovito orodje za to, da bomo lahko zaščitili to naše območje. Moram tudi
               povedati, da je tudi Republika Slovenija zavračala migrante, tiste zaradi kakšnih
               varnostnih razlogov, zaradi tega smo tudi v določenem obdobju imeli nekaj izzivov, ki
               pa smo jih seveda uspešno razrešili.</p>
               <p>Skratka, da ne bom predolg in da se ne ponavljam, s strani Ministrstva za notranje
               zadeve in seveda tudi Vlade je absolutna pripravljenost, da, kot je bilo danes
               večkrat poudarjeno, v sodelovanju in skupaj opravimo vse potrebno, da bo delovanje
               celotnega nacionalnega varnostnega sistema učinkovito, zakonito in seveda da bo tudi
               to sodelovanje potem dalo takšne rezultate, kot jih mi želimo. Hvala lepa.</p>
            </sp>
            <sp xml:id="SDZ7-Redna-25-2016-12-20.sp17">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>V tem sklepnem delu dobi besedo tudi predlagatelj mag. Branko Grims.</p>
            </sp>
            <sp xml:id="SDZ7-Redna-25-2016-12-20.sp18">

               <speaker>MAG. BRANKO GRIMS (PS SDS):</speaker>

               <p>Še enkrat hvala za besedo.</p>
               <p>Bom nadaljeval tam, kjer je dal izhodišče predstavnik Vlade. Rekel je, da želi
               korektno in tvorno sodelovanje. In z vso odgovornostjo trdim, da je tudi bilo, tudi
               če morda kdaj na prvi pogled ne izgleda tako. Delo Komisije za nadzor obveščevalnih
               in varnostnih služb je bilo od njenega nastanka učinkovito, zelo učinkovito. Po samo
               štirih mesecih našega dela je bil zaradi naših ugotovitev zamenjan en minister Vlade
               Republike Slovenije in je bila to torej naša pomoč Vladi in vladajoči koaliciji, da
               naredi red v svojih vrstah in zagotovi dosledno spoštovanje ustavnosti in
               zakonitosti.</p>
               <p>Na naš predlog, na predlog Komisije za nadzor obveščevalnih in varnostnih služb, je
               Državni zbor sprejel stališča, ki so pomenila, da se zahteva sprememba na področju
               varnostne politike, da se mora varnost kot vrednota postaviti na prvo mesto in da je
               treba za zagotavljanje varnosti zagotoviti bistveno več sredstev; tako, ko gre tako
               za vojsko, policijo kot tudi za varnostno-obveščevalne službe in vse druge, ki so
               vključeni v področje varnosti. Ta sklep je bil potrjen praktično soglasno in tudi
               tukaj, če ste konkretno, ker ste predstavnik Ministrstva za notranje zadeve, je bila
               zajeta policija. Torej ko gre za vprašanje vašega dela, podpore vam, je bila tukaj
               nedeljena stoodstotna podpora komisije in vesel sem, da je temu prisluhnil tudi
               Državni zbor. Temu je prisluhnila tudi Vlada in za Policijo je dejansko namenila
               bistveno več sredstev kot doslej. Žal ostaneta podhranjeni obe obveščevalni službi in
               pa seveda Slovenska vojska in druge službe, ki so povezane s tem področjem. Tukaj pa
               ta sklep, žal, še ni bil uresničen in pričakujemo v imenu komisije, to je tudi eno od
               današnjih stališč, da še bo. Nesrečna zgodba, tragična zgodba, ki se je zgodila
               včeraj, je samo dodatna spodbuda, da se naj vendar prisluhne opozorilom komisije in
               da se s tem nadaljuje.</p>
               <p>Pri vsem ostalem je bilo vedno z naše strani korektno sodelovanje. Lahko samo
               ugotovimo, da niti en dokument, niti en poseben zaupen tajen podatek, ki je bil
               pokazan ali dan komisiji, ni šel v javnosti. Zato seveda govoriti, recimo, ko kdaj
               kaj zahtevamo, da je to problematično, ker potem stvari uhajajo … Ko gre za našo
               komisijo, se to doslej ni zgodilo in tudi s tega vidika vsem članicam in članom
               komisije, ki je zelo pestro sestavljena – kar lahko ugotovite, če pogledate imena in
               priimke – izrekam pohvalo in zahvalo in iskreno pričakujem, da bo tako tvorno
               sodelovanje v korist države in odgovorno ravnanje prisotno tudi naprej. S svoje
               strani bom seveda storil vse, da tako tudi bo.</p>
               <p>Pri posameznih zadevah pride včasih do zelo nenavadne situacije, ko bi želel tudi
               sam, recimo, kot poslanec, ne kot predsednik komisije, podpreti, konkretno,
               ministrico za notranje zadeve, pa niti ne dobim te priložnosti. Recimo, ko je
               ministrica predlagala odličen amandma, da tisti migrant, ki vstopi preko varne
               države, v Sloveniji nima pravice do azila, kar je edino skladno z mednarodnimi
               predpisi, sem to vsekakor podprl, pa je potem koalicija glasovala proti, kar je zelo
               nenavadna situacija. Po drugi strani je, recimo, ministrica na sestanku predstavila
               nove predloge za zakon, s katerim bi zagotovili, da ne more priti do neke kritične
               situacije, da se torej pravočasno ukrepa, kar je ja edino razumno in trdim tudi edino
               ustavno – norost je čakati, da neka situacija poči in da šele potem uporabiš posebne
               ukrepe za kritično situacijo in dodatna pooblastila; treba je ukrepati prej, da se
               zagotovi varnost, da se zagotovi mir, da se zagotovi blaginja – in tu ministrico
               absolutno podpiram, ampak, žal, ta zakon sploh še ni prišel do Državnega zbora, ker
               menda ima o njem neke pomisleke eden od ministrov, konkretno, minister za pravosodje,
               ker ima on pač neke druge cilje v življenju, ki očitno odstopajo od te politike, ki
               jo je s tistim sklepom potrdil Državni zbor. Ampak jaz še vseeno pričakujem, da se bo
               ta zakon sprejel, in vsekakor sem sam osebno trdno prepričan, tudi člani komisije, da
               bomo ta zakon z veseljem podprli, saj je povsem skladen s tistim, za kar smo si vsa
               ta leta prizadevali in tudi na to upravičeno opozarjali.</p>
               <p>Pri graditvi nadzora v službah je treba opozoriti na zgodbe, ki zdaj stalno curljajo
               v javnost in niso dobre za varnost Slovenije. To so razne igrice, vprašanje, koliko
               so v resnici vpleteni zaposleni v posamezni službi, recimo, v Sovi, koliko pa to
               lansirajo določeni mediji po nekem političnem diktatu, zato ker se pač želi koga
               znebiti ali pa koga drugače nastaviti. Ampak zdaj, oprostite, ni čas za take igrice,
               no. Jaz bi vsaj toliko razsodnosti in odgovornosti pričakoval od vseh. Službam je, če
               kdaj v zgodovini, treba zdaj, ko se država Slovenija sooča z največjimi varnostnimi
               izziv od časa svojega nastanka naprej, dovoliti in omogočiti, da delajo polno, da se
               jim zagotovi ustrezna sredstva, da se jim zagotovi mir za delovanje, in seveda hkrati
               od njih zahtevati, da delajo z vso svojo močjo in v okviru ustave in zakonov
               Republike Slovenije. To je trenutek, ki je tako usoden, da si morda niti ne
               predstavljamo. Tisto, kar je bilo včeraj v Berlinu, je samo majhno opozorilo o tem,
               kar se lahko še zgodi. Že prej sem poudaril, da se moramo zavedati trenutka, v
               katerem živimo. Islamska država oziroma ISIS je bila praktično vojaško poražena, je
               pred uničenjem in teroristi zdaj masovno bežijo nazaj proti Evropski uniji. V Ameriko
               zdaj, ker je bil izvoljen Donald Trump, zanesljivo ne bodo šli, ker vedo, kaj jih
               čaka. In Evropska unija bo morala začeti ravnati enako. Ne smemo dovoliti situacije,
               s kakršno se soočajo recimo Francija ali pa Španija in še nekatere druge države,
               Italija konkretno, kjer so njihove tajne službe same javno povedale, da enostavno ne
               morejo več opravljati nadzora, ker zaradi orjaškega priliva migrantov, zaradi vseh
               tistih, ki bi potrebovali nadzor, to fizično ni več mogoče. Morate se zavedati, da če
               se recimo zazna neka problematična oseba, to zahteva 5 ljudi 24 ur na dan, da se ta
               oseba ustrezno nadzoruje. Zdaj si pa predstavljajte, da v državo spustiš tisoč ljudi,
               kar tako, ker se potem lepo slikaš, glejte, kako smo multikulti in kako smo odprti.
               In potem se zgodi Pariz, Nica, Berlin, Bruselj itd. Kako naj potem službe prevzamejo
               odgovornost za to? Ali se hkrati omogoča službi, da je 5 tisoč novih ljudi, ustrezno
               usposobljenih, zaposlila, zato da boš nadziral vse tiste, ki pridejo, ker si jih
               nekontrolirano brez nadzora spustil notri? To je ta neodgovornost tega ravnanja
               politike, ki smo ji priča. Ko se pod krinko humanizma dejansko uvaža tuje vojake in
               tuje vojske na evropska tla in se ravna tako neodgovorno, kot se nikdar v zgodovini
               nikjer ni ravnalo. Konec vseh civilizacij. So bile nekontrolirane migracije, to vse
               zgodovina uči, to je bil konec civilizacije. In da se iz tega Evropska unija nič ne
               nauči in da pri tem aktivno sodeluje žal tudi slovenska Vlada, to pa je zelo velik in
               zelo resen varnostni problem. Ljudem je treba pomagati, ampak pomoč mora biti taka,
               da ne ogroziš sebe. Tudi v avionu, če izgubiš kisik, najprej boš masko dal sebi na
               obraz, potem boš pomagal vsem okoli sebe. Tudi vsaka normalna država bo tako ravnala,
               sicer pridemo v absurdno situacijo, ko za varnostne službe zmanjkuje denarja, zraven
               pa delavec, ki je 40 let delal, dobi 400 evrov penzije, nekdo, ki je ilegalno prečkal
               mejo in vpije, da je azilant, stane pa to državo 2 tisoč evrov na mesec po
               ugotovitvah Računskega sodišča. Pa to je popoln absurd, to je norost tega. To je
               mimogrede tudi protiustavno, potrdim. Očitno protiustavno, ker je skregano z vsemi
               principi. Zaradi tega je treba vrniti stvari v normalne ustavne kriterije in vode ter
               spoštovati določila mednarodnih predpisov, ustave in zakonov. Kjer pa je treba, pa
               jih pač še na novo urediti in potrditi tako, da se zagotovi tista dobrina, ki smo jo
               dolžni zagotavljati vsi. To je varnost. Kajti varnost je kot zdravje. Tako dragocena
               in se tega zaveš takrat, ko to izgubiš. Evropa je, in z njo tudi Slovenija, žal na
               tej točki.</p>
               <p>Zaradi tega je ta odgovornost, ki je pred nami, zgodovinska odgovornost. Na to smo
               ves čas v komisiji tudi opozarjali in temu, verjemite, bomo posvečali tudi naprej
               največji poudarek v svojem delu. Zato pričakujemo – z naše strani ponujamo vsem
               sodelovanje in izražamo vso pripravljenost za pomoč, kjerkoli in kadarkoli bo treba,
               konec koncev, če se spet vrnem na Policijo, ker je prej govoril predstavnik
               Ministrstva za notranje zadeve, smo jih sedaj tudi zagotovili in je bila tukaj naša
               intervencija tudi uspešna – po drugi strani, da se našega dela ne omejuje, da se nam
               omogoči, da normalno lahko pogledamo stvari, da ocenimo tudi tista mejna področja,
               kjer so seveda vsi zmeraj malo živčni in bi raje videli, da tega nihče ne pogleda.
               Zaradi tega, ker ko gre za varnost, je varnost ena in nedeljiva. Ampak varnost je
               treba zagotavljati na način, da so dosledno in brez izjem tudi spoštovane človekove
               pravice. To pa je tista naša naloga, ko gre za opravljanje te kontrolne funkcije.</p>
               <p>Noben naš predlog ni bil zlonameren, to trdim z vso odgovornostjo. Velikanska večina
               vseh predlogov in sklepov, tudi vsi, ki so danes pred nami, je bila sprejeta na
               komisiji popolnoma soglasno. To bi moral biti pravzaprav en princip, ki bi moral
               postati zgled, ko gre za zagotavljanje varnosti tudi na nivoju parlamenta kot celote,
               zaradi tega, ker gre za vprašanje varnosti, za vprašanje blaginje, ki mora temeljiti
               na varnosti, saj drugače ne more obstajati, ker gre za vprašanje demokracije, ki mora
               temeljiti na varnosti, saj drugače ne more obstajati, ker gre za vprašanje
               spoštovanja osebne integritete, žensk, otrok, varnosti ljudi, znova vsega tistega,
               kar brez varnosti v resnici sploh ne more obstajati. To je naša skupna naloga in k
               tej vas vabim, da danes storimo tisto, kar lahko, to je, da potrdimo predloge in
               sklepe, ki jih je soglasno oblikovala naša komisija. Z naše strani pa zagotavljam
               ustrezno delo in vso strokovnost in vso energijo pri našem zahtevnem nadzoru tudi
               naprej.</p>
            </sp>
            <sp xml:id="SDZ7-Redna-25-2016-12-20.sp19">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Vsi prijavljeni razpravljavci ste dobili besedo. Ostalo nam je še 2 minuti in pol
               časa. Je še kakšna želja za razpravo? Ne, torej hvala lepa, zaključujem razpravo.</p>
               <p>Amandmaji k predlogu sklepa niso vloženi. Državni zbor bo glasovanje o predlogu
               sklepa, ki ga je zboru predložila Komisija za nadzor obveščevalnih in varnostnih
               služb, opravil danes v okviru glasovanj pol ure po prekinjeni 21. točki dnevnega
               reda.</p>
               <p>S tem prekinjam 27. točko dnevnega reda.</p>
               <p>Prehajamo na <title>2. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH DOLOČENIH ZAKONOV S PODROČJA ZDRAVSTVENE DEJAVNOSTI PO
                  NUJNEM POSTOPKU</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavnici Vlade, ki je žal ni. Predlog zakona je
               obravnaval Odbor za zdravstvo kot matično delovno telo.</p>
               <p>Za predstavitev poročila odbora dajem besedo predsedniku gospodu Tomažu
               Gantarju.</p>
            </sp>
            <sp xml:id="SDZ7-Redna-25-2016-12-20.sp20">

               <speaker>TOMAŽ GANTAR (PS DeSUS):</speaker>

               <p>Hvala lepa za besedo. Lep pozdrav vsem!</p>
               <p>Odbor za zdravstvo je na 26. nujni seji kot matično delovno telo obravnaval predlog
               zakona o spremembah in dopolnitvah določenih zakonov s področja zdravstvene
               dejavnosti. Državnemu zboru ga je v obravnavo predložila Vlada in je objavljen tudi
               na spletni strani Državnega zbora in v Poročevalcu.</p>
               <p>K predlogu zakona so bili vloženi amandmaji, in sicer poslanskih skupin koalicije in
               pa italijanske in madžarske narodne skupnosti. V imenu predlagatelja je uvodno
               obrazložitev podala državna sekretarka Ministrstva za zdravje gospa Sandra Tušar.
               Poudarila je, da je temeljni cilj predloga zakona uskladitev slovenskega pravnega
               reda s pravnim redom Evropske unije. Zakon prinaša določbe direktive, ki določajo
               pogoje usposobljenosti poklica diplomirana medicinska sestra, diplomirana babica,
               mag. farmacije, zdravnik in dr. dentalne medicine. Določa stopnjo znanja slovenskega
               jezika za tuje zdravstvene delavce, ki v Republiki Sloveniji opravljajo zdravstveno
               dejavnost oziroma zdravniško službo, podrobneje ureja občasno oziroma začasno
               opravljanje zdravstvenih storitev oziroma zdravniške službe in uveljavlja mehanizem
               opozarjanja.</p>
               <p>Zakonodajno-pravna služba je predlog zakona preučila z vidika njegove skladnosti z
               Ustavo Republike Slovenije, pravnim sistemom in z zakonodajnotehničnega vidika in
               oblikovala vrsto pripomb k posameznim členom predloga. Z amandmaji, ki so jih vložile
               poslanske skupine koalicije, so nekatere pripombe upoštevane. Pripombe, ki niso
               upoštevane, pa se nanašajo predvsem na nepreglednost pravnega reda, ki je bila
               povzročena s spremembami več zakonov. Predlog zakona, ki novelira dva ali več
               zakonov, tako imenovani omnibus, ni najprimernejši, prav tako sam naslov zakona, iz
               katerega ni razvidno, kaj je vsebina samega predloga zakona. Iz predloženega gradiva
               tudi niso razvidni razlogi za posebno nomotehnično obliko predloga zakona. Po mnenju
               Zakonodajno-pravne službe se v predlogu zakona postavljajo rešitve, ki jih že ureja
               zakon o postopku priznavanja poklicnih kvalifikacij.</p>
               <p>Predstavnik komisije Državnega sveta za socialno varstvo, delo, zdravstvo in
               invalide Tomaž Horvat je poudaril, da komisija predlog zakona podpira. V razpravi je
               bilo s strani članov odbora opozicije poudarjeno, da se ponovno sprejema zakon, pri
               katerem je vloženih toliko amandmajev, kot je členov, in se zakon na novo piše v
               Državnem zboru. Predlagatelj je zahteval obravnavo po nujnem postopku z
               obrazložitvijo, da Slovenija ni pravočasno izpolnila obveznosti in nalog, ki bi jih
               morala, da bi se navedena direktiva prenesla v slovenski pravni red. Tudi člani
               odbora s strani koalicije so bili kritični do predloga zakona, ki se zaradi časovnega
               roka in morebitnih finančnih posledic sprejetja v zadnjem hipu, s tem pa se
               odgovornost prelaga na Državni zbor.</p>
               <p>Odbor je sprejel amandmaje poslanskih skupin koalicije, ni pa sprejel amandmaja
               Poslanske skupine italijanske in madžarske narodne skupnosti k 4. in 10. členu. Odbor
               je v skladu s 128. členom Poslovnika Državnega zbora glasoval o vseh členih predloga
               zakona in jih sprejel. Glede na sprejete amandmaje je na podlagi prvega odstavka 133.
               člena Poslovnika Državnega zbora pripravljeno besedilo dopolnjenega predloga zakona,
               v katerega so vključeni vsi sprejeti amandmaji. Dopolnjen predlog zakona je sestavni
               del tega poročila. Hvala.</p>
            </sp>
            <sp xml:id="SDZ7-Redna-25-2016-12-20.sp21">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Gospod Jernej Vrtovec bo predstavil stališče Poslanske skupine Nove Slovenije –
               krščanskih demokratov.</p>
            </sp>
            <sp xml:id="SDZ7-Redna-25-2016-12-20.sp22">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi, en lep dober dan tudi pri tej točki dnevnega reda!</p>
               <p>Razlog za sprejetje tega zakona je zelo enostaven, in sicer prenos dela direktive,
               ki še ni bila prenesena v slovenski pravni red in se nanaša na opravljanje poklica
               zdravnika, farmacevta in medicinskih sester ter babic. Zaradi prepoznega prenosa te
               direktive grozi Sloveniji tudi tožba s strani Evropske komisije in posledično seveda
               visoke kazni, ki bi jih morali plačati. In zaman je zopet opozorilo, da naj Vlada
               pravočasno poskrbi za uskladitev in posredovanje usklajenega predloga Državnemu
               zboru, kajti ti slabi prenosi direktiv ali pa prepozni prenosi direktiv, govorim na
               vseh področjih, ne samo na področju zdravstva, postajajo že neka stalnica in poslanci
               smo potem vedno pod tem časovnim pritiskom sprejetja.</p>
               <p>Torej, z zakonom se spreminjata Zakon o zdravniški službi in Zakon o zdravstveni
               dejavnosti, ki po novem določata minimalne pogoje usposobljenosti za zdravstvene
               poklice, za katere velja avtomatično priznavanje poklicnih kvalifikacij. Predlog
               zakona prav tako določa stopnjo znanja slovenskega jezika za zdravnike, magistre
               farmacije, doktorje dentalne medicine in druge zdravstvene delavce.</p>
               <p>V predlog zakona je bilo zopet s strani Zakonodajno-pravne službe, seveda to
               obžalujemo, temeljito in utemeljeno poseženo, vendar predlagatelj še vedno ni
               upošteval vseh njenih pripomb. In tukaj bomo spet lahko prišli v nadaljevanju do
               zagate, ko bo na kakšni drugi instanci prihajalo potem do težav. In se sprašujem,
               zakaj imamo mi sploh to službo v Državnem zboru, če v bistvu dobrih priporočil, mnenj
               ne znamo pravno formulirati in jih vključiti v zakonodajo.</p>
               <p>Po seji pristojnega odbora se je z amandmaji dokaj zadovoljivo popravila določba
               glede znanja jezika za zdravnike in druge zdravstvene delavce, in sicer morajo tako
               zdravniki kot preostali zdravstveni delavci, ki neposredno delajo s pacienti, pri
               sporazumevanju uporabljati slovenski jezik na stopnji znanja C1. Visoka raven znanja
               je torej ključna in tudi varovalka za celovito obravnavo v procesu zdravljenja, tako
               med bolniki in zdravniki kot med samim zdravstvenim osebjem.</p>
               <p>Krščanski demokrati torej podpiramo visok nivo znanja slovenskega jezika za vse
               strokovne kadre, ki kakorkoli prihajajo v stik z bolniki ali pa ne, saj je le tako
               zagotovljena kakovostna obravnavava, česar pa ta zakon žal ne prinaša, saj se za
               poklice v zdravstvu, ki ne delajo neposredno z bolniki, lahko določi kot najnižja
               raven znanja slovenščine stopnja B2. Tukaj prihaja do – ne vem, jaz tega res ne
               razumem, zakaj za ene C1, za druge B2, oboji so pa v komunikaciji z ljudmi, v
               neposrednem stiku z bolniki. Seveda se zdravstveno osebje v praksi srečuje tudi z
               obratnimi primeri, ko se zaradi migracij povečuje število oseb, ki ne znajo in ne
               uporabljajo slovenskega jezika, ob tem se seveda sprašujemo, kdo je v tem primeru
               pristojen, da se bosta pacient in zdravnik ustrezno sporazumevala.</p>
               <p>Zakon pa med drugim ne ureja srednjega zdravstvenega kadra, poklica zdravstvenega
               tehnika. V teku je namreč sprememba poklicnega standarda za ta poklic, vendar ostaja
               kar nekaj odprtih dilem, na katere pristojno ministrstvo, spoštovana gospa državna
               sekretarka, vsaj po našem mnenju žal ni znalo zadovoljivo odgovoriti. In zdi se, da v
               bistvu se en del poklica, to je srednja šola, s tem zakonom dejansko ukinja. Odprto
               je tudi vprašanje na drugi strani s strani ministrstva za izobraževanje, ki pa po
               mojem vedenju temu nasprotuje oziroma te stvari so nedorečene. Torej, kaj bomo s tem
               kadrom, kako bo ta kader potem v nadaljevanju zaposljiv? Mi ukinemo en del poklica.
               Tako da tukaj je odprto to vprašanje, in pričakujemo v Novi Sloveniji tudi odgovore.</p>
               <p>Ker odgovorov v teku sprejemanja tega zakona do sedaj nismo prejeli, sploh za to
               zadnjo točko, se pravi ukinjanje poklica, tega zakona mi ne bomo podprli. Najlepša
               hvala.</p>
            </sp>
            <sp xml:id="SDZ7-Redna-25-2016-12-20.sp23">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Alenka Bratušek bo predstavila stališče Poslanske skupine nepovezanih
               poslancev.</p>
            </sp>
            <sp xml:id="SDZ7-Redna-25-2016-12-20.sp24">

               <speaker>MAG. ALENKA BRATUŠEK (PS NP):</speaker>

               <p>Hvala. Gospod podpredsednik, kolegice in kolegi!</p>
               <p>Pred nami je Predlog zakona o spremembah in dopolnitvah določenih zakonov s področja
               zdravstvene dejavnosti. Pravzaprav bi lahko rekli, da gre za nek tehnični zakon, ker
               se s tem zakonom implementira evropska direktiva, ki je bila sprejeta 20. novembra
               2013, se pravi pred tremi leti. Nimamo problema z vsebino, res je, da je kar nekaj
               odprtih vprašanj, ampak kakor rečeno, ker gre za implementacijo evropske direktive,
               temu zakonu v naši poslanski skupini ne bomo nasprotovali.</p>
               <p>Želim pa opozoriti na način sprejemanja tega zakona. Kot rečeno, evropska direktiva
               je bila sprejeta 20. novembra 2013, se pravi tri leta nazaj. Sprašujem se, kaj in
               zakaj je Ministrstvo za zdravje potrebovalo tri leta, da je bolj ali manj tehnični
               zakon pripravljalo tako dolgo.</p>
               <p>Druga stvar, ki bode v oči, je, da smo 3. 11. 2016 od Vlade, podpisana mag. Lilijana
               Kozlovič, generalna sekretarka, dobili dopis, kjer nam Vlada predlaga takole: Vlada
               Republike Slovenije predlaga Državnemu zboru, da predlog zakona obravnava po nujnem
               postopku, da se preprečijo težko popravljive posledice za delovanje države. Dva
               meseca, dve seji Državnega zbora, tako rekoč redni postopek zakona bi bil mogoč, na
               Kolegiju ste kljub opozorilom kar nekaj opozicijskih strani terali svojo in odločili,
               da zakon mora po nujnem postopku, takoj za tem so na odboru ugotovili, da ni tako
               nujno, da je treba zakon popravljati, in je postopek takšen, kot je. Zato sprašujem,
               kakšne – glede na dopis, jaz verjamem, da gospa Kozlovič ve, kaj podpisuje – so te
               težko popravljive posledice za delovanje države. Ker sicer ne vem, ali tem dopisom,
               ki jih pošiljate z Vlade, sploh še verjeti.</p>
               <p>Kot že rečeno, v naši poslanski skupini sprejetju tega zakona ne bomo nasprotovali,
               vas pa še enkrat pozivam, da nujne postopke, če že mislite, da je zakon potreben, da
               se ga spelje po nujnem postopku, speljete tudi do konca. In prosim, da se tekom
               razprave pove, ker očitno so nastale težko popravljive posledice pri delovanju
               države, kakšne so te posledice in kdo bo za te posledice odgovarjal. Hvala.</p>
            </sp>
            <sp xml:id="SDZ7-Redna-25-2016-12-20.sp25">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. László Göncz bo predstavil stališče Poslanske skupine italijanske in madžarske
               narodne skupnosti. Izvolite.</p>
            </sp>
            <sp xml:id="SDZ7-Redna-25-2016-12-20.sp26">

               <speaker>DR. LÁSZLÓ GÖNCZ (PS IMNS):</speaker>

               <p>Hvala lepa za besedo, gospod podpredsednik. Spoštovani prisotni!</p>
               <p>Naj uvodoma omenim, da kljub zapletom v zvezi s sprejemanjem tega zakona je le neko
               zadovoljstvo, da je prišlo do besedila tega predloga, ki je vsaj do neke mere
               kvalitetnejši od tistega, ki se je prvotno pojavil na naših klopeh. Zaradi tega bova
               tudi midva prispevala svoja glasova k sprejetju zakona.</p>
               <p>V interpretacijo splošnih določb, torej določb, ki se nanašajo na strokovna
               vprašanja in veljajo za celotno državo, se v okviru stališča naše poslanske skupine
               ne bom poglabljal. Poudariti pa želim, da sta določbi v 4. in 10. členu predloga
               zakona, ki govorita o izvajalcih zdravstvene dejavnosti na območjih, kjer živita
               madžarska in italijanska narodna skupnost oziroma njuni pripadniki, ter o izvajanju
               omenjene dejavnosti na tem območju, zelo korektno in vsebinsko konkretno opredeljeni.
               Torej, ti dve določbi, ta dva odstavka sta, lahko to z zadovoljstvom trdim, boljša,
               kot je to zagotavljal dosedanji zakon.</p>
               <p>V okviru sprejemanja predloga zakona pa v skladu s stališčem in pričakovanjem
               Pomurske madžarske samoupravne narodne skupnosti želimo popraviti še eno
               pomanjkljivost. Pripadnikom madžarske narodne skupnosti namreč do sedaj de jure ni
               bila zagotovljena pravica možnosti uporabe maternega jezika v ustanovi, ki izvaja
               zdravstveno dejavnost na sekundarni ravni, torej v bolnici, saj tovrstne ustanove na
               narodnostno mešanem območju preprosto ni. Jasno je, da izven narodnostno mešanega
               območja ni možno urejati uporabe jezika avtohtoni narodni skupnosti identično s
               kriteriji, ki veljajo za narodnostno mešano območje, zato se lotevamo te naloge
               prilagojeno razmeram, vendar pa nedvomno skladno z veljavnimi ustavno-zakonskimi
               okviri in pa določbami.</p>
               <p>Za lažje razumevanje te specifične problematike navajam, da pripadniki madžarske
               narodne skupnosti v bolnišnici, ki je pristojna tudi za območje, ker živimo, to je
               bolnišnica Rakičan oziroma Murska Sobota, formalno nimajo možnosti komunikacije v
               maternem jeziku, kljub določbi Ustave Republike Slovenije, ki to formalno zagotavlja.
               Četrti odstavek 64. člena Ustave Republike Slovenije namreč določa, da se z zakonom
               določijo tiste pravice, ki jih pripadniki avtohtonih narodnih skupnosti uresničujejo
               tudi zunaj območij, kjer živijo. Torej, ta določba do zdaj ni bila urejena. Da bi
               premostili omenjeno vrzel, smo na osnovi usklajevanj in dogovorov, ki so trajali
               praktično vse do danes, vložili amandmaja k 4. in 10. členu predlaganega zakona, s
               katerima želimo omogočiti zgolj možnost uporabe maternega jezika v ustanovi, ki se
               nahaja izven narodnostno mešanega območja, opravlja pa nedvoumno zdravstveno
               dejavnost tudi za pripadnike avtohtone madžarske narodne skupnosti. Predlagana
               vsebinska rešitev ne pomeni širitve pravic avtohtonih narodnih skupnosti na
               enojezično območje, temveč zgolj v eni eksplicitni, določeni ustanovi, ki je njim
               najbližja, zagotavlja možnost uporabe lastnega maternega jezika.</p>
               <p>Če bosta predlagana amandmaja sprejeta, kar trdno upam, se bo dejanskim zakonskim
               normam prilagojena konkretna izvedba lahko uredila v aktu dotične ustanove. Torej,
               tovrstna rešitev je sporočilne narave, predstavlja pa korak naprej pri zagotavljanju
               pravic madžarski narodni skupnosti pri pravicah, ki veljajo izven narodnostno
               mešanega območja, in v primerjavi z dosedanjim stanjem nedvomno predstavlja korak
               naprej. In do neke mere tudi uresničujemo prej citirani 64. člen Ustave Republike
               Slovenije.</p>
               <p>Na koncu se naj zahvalim vsem, ki ste praktično do danes, kot sem že rekel, torej
               tudi po odločanju na matičnem delovnem telesu, sodelovali in poskušali pomagati pri
               rešitvi tega vprašanja, in upam, da bo tvorno sodelovanje v tem duhu prisotno tudi v
               bodoče. Hvala lepa.</p>
            </sp>
            <sp xml:id="SDZ7-Redna-25-2016-12-20.sp27">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Vlasta Počkaj bo predstavila stališče Poslanske skupine SMC. Izvolite.</p>
            </sp>
            <sp xml:id="SDZ7-Redna-25-2016-12-20.sp28">

               <speaker>VLASTA POČKAJ (PS SMC):</speaker>

               <p>Hvala za besedo. Lep pozdrav tudi z moje strani!</p>
               <p>S predlogom zakona o spremembah in dopolnitvah določenih zakonov s področja
               zdravstvene dejavnosti prenašamo v naš pravni red direktivo Evropske unije 2013, in
               sicer v delu, ki se nanaša na minimalne pogoje usposabljanja za zdravstvene poklice,
               za katere velja avtomatično priznavanje poklicnih kvalifikacij, znanje jezika in
               občasno opravljanje zdravstvenih storitev. Temeljni cilj predloga je torej uskladitev
               s pravnimi akti EU z namenim zagotavljanja kakovostne zdravstvene obravnave in
               varstva pacientov.</p>
               <p>Spreminjajo se pogoji za prijavo za občasno opravljanje zdravstvenih storitev, in
               sicer se določajo dodatni dokumenti, ki jih mora ponudnik storitev predložiti k
               prijavi. To vključuje potrdilo, da ponudnik storitev v skladu s predpisi države
               sedeža lahko opravlja storitve ter da mu v trenutku izdaje potrdila ni prepovedano
               niti začasno opravljanje teh storitev, dokazilo o nekaznovanosti ter izjavo ponudnika
               storitve o znanju jezika, ki je potreben za izvajanje poklica v državi članici.
               Določajo se osnovni pogoji glede trajanja usposabljanj zdravstvenih delavcev. Pri
               usposabljanju diplomiranih medicinskih sester, diplomiranih babic, mag. farmacije,
               zdravnikov in doktorjev dentalne medicine se po novem kumulativno zahteva tako čas
               trajanja izobraževanja kot tudi število ur v tem času. S tem predlogom je uvedena
               sprememba, ki pristojnim organom omogoča, da preverijo jezikovno znanje strokovnjakov
               pri poklicih, ki vplivajo na varnost pacientov. Do uveljavitve navedene direktive je
               bilo sistematično preverjanje znanja jezika s strani držav članic in pristojnih
               organov držav članic po tolmačenju Evropske komisije prepovedano. V predlogu se kot
               minimalna stopnja znanja slovenskega jezika zahteva stopnja znanja B2 Skupnega
               evropskega jezikovnega okvira, delodajalec pa bo v svojih aktih lahko določil višjo
               stopnjo, upoštevajoč zahtevnost delovnega mesta, pomembnost in pogostost stikov z
               bolnikom in način dela. Večji doprinos na področju učinkovite zaščite pacientov pa je
               tudi predlagani tako imenovani mehanizem opozarjanja, ki zavezuje nacionalne
               pristojne organe, da se medsebojno opozarjajo glede primerov, v katerih je
               zdravstvenim delavcem in nekaterim drugim delavcem prepovedano opravljanje poklica,
               tudi če gre za začasno prepoved. S tem namenom se v predlogu zakona določa, da mora
               ministrstvo oziroma pristojna zbornica v primeru odvzema licence o tem preko
               informacijskega sistema obvestiti pristojne organe drugih držav članic Evropske
               unije.</p>
               <p>V Poslanski skupini Stranke modernega centra menimo, da predlagane rešitve pomenijo
               pomemben doprinos k višanju kakovosti zdravstvene obravnave pacienta in pripomorejo k
               zaščiti pacientov in zagotavljanju ustrezne obravnave, zato bomo predlog zakona
               podprli.</p>
            </sp>
            <sp xml:id="SDZ7-Redna-25-2016-12-20.sp29">

               <speaker>PODPREDSEDNIK MATJAŽ NEMEC:</speaker>

               <p>Besedo ima Poslanska skupina Slovenske demokratske stranke, zanjo gospod Danijel
               Krivec.</p>
            </sp>
            <sp xml:id="SDZ7-Redna-25-2016-12-20.sp30">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani podpredsednik. Lep pozdrav vsem ostalim prisotnim!</p>
               <p>Predlog zakona o spremembah in dopolnitvah določenih zakonov s področja zdravstvene
               dejavnosti je posledica spremembe predpisa s področja priznavanja poklicnih
               kvalifikacij, ki je bil spremenjen z direktivo Evropskega parlamenta o priznavanju
               poklicnih kvalifikacij in Uredbo o upravnem sodelovanju prek informacijskega sistema
               za notranji trg. Z zakonom se torej v slovenski pravni red prenaša zgolj del omenjene
               direktive, ki določa, prvič, pogoje usposobljenosti za zdravstvene poklice, drugič,
               stopnjo znanja slovenskega jezika za tuje zdravstvene delavce, ki v Republiki
               Sloveniji opravljajo zdravstveno dejavnost, in tretjič, podrobneje ureja tudi občasno
               oziroma začasno opravljanje zdravstvenih storitev.</p>
               <p>Predlog zakona smo na Odboru za zdravstvo prvič obravnavali že 10. 11. 2016. Zakon je
               bil slabo pripravljen, zato je bil tudi na predlog koalicije umaknjen z dnevnega
               reda. Na nujni seji 2. 12. 2016 je Odbor za zdravstvo zakon ponovno obravnaval. Na
               zakon s 26 členi je bilo vloženih kar 21 amandmajev. Seveda ga je koalicija potrdila
               in ob tem preslišala opozorila Zakonodajno-pravne službe Državnega zbora, ki je
               podala vrsto pripomb k posameznim členom predloga. Državni zbor Republike Slovenije
               bi moral na predlog Ministrstva za zdravje direktivo v naš pravni red prenesti do 18.
               1. 2016. Ker smo ta rok zamudili, je Slovenija s strani Evropske komisije 30. 9. 2016
               prejela opozorilo, da mora direktivo uskladiti v roku 2 mesecev, torej do 30. 11.
               2016. Če pa Republika Slovenija ne bo notificirala predpisov do 30. 11. 2016, sledi
               tožba s finančnimi posledicami. Finančne posledice se štejejo od prvega dne po izteku
               roka za prenos direktive. Zneski finančnih posledic pa se gibljejo med 6 tisoč 500 in
               10 tisoč 300 evrov na dan, šteto od razglasitve sodbe do izpolnitve obveznosti iz
               sodbe. Evropska komisija pa lahko sodišču Evropske unije tudi predlaga, da državi
               članici naloži plačilo pavšalnega zneska. Ob predpostavki, da bi Republika Slovenija
               leto dni zamujala s prenosom direktive, bi finančne posledice v primeru določitve
               pavšalnega zneska za Slovenijo znašale od cirka 500 tisoč evrov do, lahko tudi,
               milijon 400 tisoč evrov. Danes smo 20. 12. 2016, s prenosom direktive torej zamujamo
               10 mesecev, finančne posledice verjetno bodo, in to je dejstvo.</p>
               <p>V Slovenski demokratski stranki smo na Odboru za zdravstvo izpostavili tudi
               vprašanje, kdo bo v primeru tožbe s strani Evropske komisije nosil finančne posledice
               za prepozno sprejet zakon. S strani predstavnice Ministrstva za zdravje smo prejeli
               odgovor, da so za posledice prepozno sprejetega zakona krivi na ministrstvu. Torej,
               krivdo za prepozno sprejet zakon je prevzelo Ministrstvo za zdravje, finančne
               posledice pa bomo morali prevzeti davkoplačevalci, in to ni nič novega.</p>
               <p>Zato v Slovenski demokratski stranki zakona, ki je nepopoln, nepregleden, nejasen,
               kjer se določbe podvajajo oziroma si nasprotujejo, ne bomo podprli.</p>
            </sp>
            <sp xml:id="SDZ7-Redna-25-2016-12-20.sp31">

               <speaker>PODPREDSEDNIK MATJAŽ NEMEC:</speaker>

               <p>Gospa Marija Antonija Kovačič bo predstavila stališče Poslanske skupine Demokratične
               stranke upokojencev Slovenije.</p>
            </sp>
            <sp xml:id="SDZ7-Redna-25-2016-12-20.sp32">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala za besedo, gospod podpredsednik. Vsem prav lep pozdrav!</p>
               <p>Predlog novele določenih zakonov s področja zdravstvene dejavnosti je še eden tistih
               predlogov, s katerimi poslanci ponovno preprečujemo morebitno tožbo in denarno kazen
               s strani Evropske unije, ker Vlada ni pravočasno pripravila predloga zakona za prenos
               direktive Evropskega parlamenta v naš pravni red. Direktivo o priznavanju poklicnih
               kvalifikacij in Uredbo o upravnem sodelovanju preko informacijskega sistema za
               notranji trg bi namreč morali v slovenski pravni red prenesti že januarja letos. Tako
               nam ne ostane nič drugega, kot da predlog zakona podpremo, saj naši državi grozijo
               visoke denarne kazni, in ob tem upamo, da se tovrstna praksa ne bo ponovila.</p>
               <p>Na osnovi obsežnih in resnih pripomb Zakonodajno-pravne službe smo na matičnem
               delovnem telesu predlog zakona praktično na novo spisali, saj so bili za veliko
               večino členov pripravljeni in sprejeti amandmaji, s katerimi smo skušali zakon vsaj
               malo popraviti. Nismo pa mogli popraviti dejstva, da z enim predlogom spreminjamo dva
               zakona, kar naj bi bilo dopustno zgolj, kadar je to nujno in je ta nujnost temeljito
               obrazložena, česar pa v tem primeru ni bilo. Sama vsebina predloga nam ni bila
               sporna, saj gre, konec koncev, kot že rečeno, za prenos evropske direktive in uredbe.</p>
               <p>S spremembami se tako določajo minimalni pogoji usposobljenosti, kot je na primer
               čas trajanja izobraževanja za diplomirane medicinske sestre, diplomirane babice, mag.
               farmacije, zdravnike in doktorje dentalne medicine. Hkrati se določa stopnja znanja
               slovenščine za tuje zdravstvene delavce, ki opravljajo delo v Sloveniji, podrobneje
               ureja občasno oziroma začasno opravljanje zdravstvenih storitev. Zdravniki bodo
               morali obvladovati slovenski jezik v takem obsegu, da bodo lahko nemoteno
               komunicirali z bolniki, kolegi, pisali izvide in poročila.</p>
               <p>Poslanke in poslanci Poslanske skupine Desus bomo predlog zakona podprli. Hvala.</p>
            </sp>
            <sp xml:id="SDZ7-Redna-25-2016-12-20.sp33">

               <speaker>PODPREDSEDNIK MATJAŽ NEMEC:</speaker>

               <p>Mag. Bojana Muršič bo predstavila stališče Poslanske skupine Socialnih
               demokratov.</p>
            </sp>
            <sp xml:id="SDZ7-Redna-25-2016-12-20.sp34">

               <speaker>MAG. BOJANA MURŠIČ (PS SD):</speaker>

               <p>Hvala lepa, podpredsednik, za besedo. Spoštovani državna sekretarka, kolegice in
               kolegi!</p>
               <p>Zakon, ki ga obravnavamo, v naš pravni red prenaša določbe evropskih direktiv v
               zvezi s spremembami Direktive o priznavanju poklicnih kvalifikacij in Uredbe o
               upravnem sodelovanju preko informacijskega sistema za notranji trg. Ob tem se nam v
               Poslanski skupini Socialnih demokratov postavlja vprašanje, zakaj do prenosa teh
               direktiv ni prišlo prej, saj je bila direktiva sprejeta že novembra 2013.</p>
               <p>Z zakonom se v slovenski pravni red prenaša zgolj del omenjene direktive, in sicer
               materialni del, ki se nanaša na zdravstvene poklice, za katere velja avtomatično
               priznavanje poklicnih kvalifikacij diplomirana medicinska sestra oziroma diplomirani
               zdravstvenik, diplomirana babica, mag. farmacije, zdravnik in dr. dentalne medicine.
               Zakon tako prenaša določbe direktive, ki določajo minimalne pogoje usposobljenosti za
               omenjene poklice. Določa se ustrezna stopnja znanja slovenskega jezika za tuje
               zdravstvene delavce in sodelavce, ki v Republiki Sloveniji opravljajo zdravstveno
               dejavnost oziroma zdravniško službo. Z zakonom se tudi jasneje določa postopek v
               zvezi s prijavo občasnega oziroma začasnega opravljanja storitev in širi seznam
               dokazil, ki jih je treba predložiti k prijavi. Zaradi zaščite pacientov in
               potrošnikov bo uzakonjena zaveza pristojnih državnih organov, da pristojne organe
               drugih držav članic Evropske unije obveščajo o primerih, v katerih je zdravstvenim
               delavcem in nekaterim drugim delavcem prepovedano opravljanje poklica, odvzem
               licence, četudi gre za začasno prepoved.</p>
               <p>Pri tem zakonu gre torej samo za prenos določb iz evropske direktive v naš pravni
               red, zato bomo Socialni demokrati predlog zakona tudi podprli.</p>
            </sp>
            <sp xml:id="SDZ7-Redna-25-2016-12-20.sp35">

               <speaker>PODPREDSEDNIK MATJAŽ NEMEC:</speaker>

               <p>Dr. Franc Trček bo predstavil stališče Poslanske skupine Združena levica.</p>
            </sp>
            <sp xml:id="SDZ7-Redna-25-2016-12-20.sp36">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči. Lep pozdrav še enkrat vsem skupaj!</p>
               <p>Verjetno se vsi strinjamo, da imamo v Sloveniji pravico do sporazumevanja z
               zdravniki in zdravstvenimi delavci v slovenščini ter seveda tudi v italijanščini in v
               madžarskem jeziku. Sočasno se najbrž tudi strinjamo, da imajo zdravstveni delavci
               pravico, da njihovo delo poteka v že prej omenjenih jezikih. Vendar v življenju ni
               absolutnega. Če bolnika ni mogoče pozdraviti v Sloveniji, ga napotimo na zdravljenje
               v tujino. Če za neko specialnost nimamo dovolj domačih zdravnikov, moramo začasno
               zaposliti tuje. V Združeni levici sicer vedno bolj dvomimo o splošni
               preobremenjenosti nekaterih zdravnikov, zlasti tistih, ki delajo najprej v javnih
               bolnicah, potem pa niso preobremenjeni za popoldanska dela pri zasebnikih. Tovrstnih
               primerov je žal preveč, da bi jih pometli pod preprogo. Kljub temu pa imamo akutno
               pomanjkanje določenih specialnosti, na primer anesteziologov v Mariboru. In ta zakon
               se dotika ob drugem točno tudi tega. Zastavlja se vprašanje, ali le-ta zdravnikom in
               zdravstvenim delavcem iz tujine omogoča delo v Sloveniji pod razumnimi pogoji. Bojim
               se, da jim ne. Za zdravnika se na primer zahteva stopnja znanja jezika C1. Če
               pogledamo države, velike uvoznice zdravstvenih delavcev, vidimo, da imata Nemčija in
               Avstrija blažje pogoje. Avstrija in številne nemške dežele imajo predpisano stopnjo
               B2, enako Hrvaška. Nemčija za državljane EU pogoja znanja jezika niti nima.
               Ministrstvo je bolj papeško od papeža, ne upošteva realnega stanja v Slovenji. Ne
               samo da se zdravstveni delavci iz Štajerske vozijo v Gradec, imamo dnevne migracije
               zdravstvenih delavcev iz Ljubljane v Celovec. Zato imamo v obmejnih bolnišnicah resne
               težave, zlasti v UKC Maribor. Z Avstrijo po večini plač trenutno in še kar nekaj časa
               žal ne moremo tekmovati. Zato je strel v koleno postavljanje strožjih jezikovnih
               pogojev, namesto da bi izkoristili eno od redkih prednosti – podobnost
               južnoslovanskih jezikov. Slovenija ni zanimiva za avstrijske zdravnike, je pa
               zanimiva za zdravnike iz bivših jugoslovanskih republik. Po podatkih hrvaške zbornice
               samo iz Hrvaške letno odide čez 150 zdravnikov.</p>
               <p>Glede na stanje v našem zdravstvenem sistemu se človek vpraša, zakaj se postavljajo
               strožji pogoji od veljavnega Zakona o opravljanju zdravstvenih poklicev. Mogoče je ta
               zakon res v enem delu arbitraren, ker pogoje o znanju jezika določa vsaka ustanova
               posebej, je pa bistveno bolj življenjska od današnjega predloga. Veljavni zakon
               namreč dopušča hiter odziv na probleme pomanjkanja zdravnikov, včasih preprosto ni
               druge rešitve kot angažiranje zdravnikov iz tujine. Od teh zdravnikov ni mogoče
               pričakovati, da se bodo nemudoma naučili slovenščine, vladni predlog žal nima jasno
               opredeljenih izjem za tovrstne primere.</p>
               <p>Pod črto bi rekel takole, veliki problem EU je, da zdravniki odhajajo iz Slovenije,
               Hrvaške, Romunije v Avstrijo, Nemčijo, Veliko Britanijo in še kam, torej od tam, kjer
               jih je premalo, tja, kjer jih je že tako veliko ali največ. Zato ni smiselno, da za
               zdravnike iz tujine postaviš višje pogoje kot na primer Nemčija ali Avstrija. Naši
               ljudje seveda imajo pravico do dela in zdravljenja v slovenskem jeziku, ampak
               prestrogi predpisi so dvorezen meč. Kaj ti pomaga, da imaš pravico do sporazumevanja
               z zdravnikom v slovenščini na neki visoki ravni, če ti zaradi pomanjkanja
               anesteziologov v Mariboru odpade operacija.</p>
               <p>Kot rečeno ima zakon nepredvidljive negativne posledice za zdravstveni sistem, eno
               ključnih sem tukaj dovolj plastično, upam, predstavil, zato ga ne bomo podprli. Si pa
               seveda želimo, da se tako ta vlada kot ta sestava Državnega zbora končno začne
               ukvarjati z 20 let starim kadrovskim izzivom – našem javnem zdravstvu. Pa lahko že
               vnaprej povem, čeprav mogoče se zdi to komu izključujoče, ampak ni, podprli bomo pa
               amandmaje Poslanske skupine italijanske in madžarske narodne skupnosti. Hvala za
               besedo.</p>
            </sp>
            <sp xml:id="SDZ7-Redna-25-2016-12-20.sp37">

               <speaker>PODPREDSEDNIK MATJAŽ NEMEC:</speaker>

               <p>Končali smo s predstavitvijo stališč poslanskih skupin. Prehajamo na razpravo o
               členih in vloženih amandmajih.</p>
               <p>V razpravo dajem 4. člen ter amandma Poslanske skupine italijanske in madžarske
               narodne skupnosti. Želi kdo razpravljati? Vidim, da ja.</p>
               <p>Dr. Göncz, izvolite, imate besedo.</p>
            </sp>
            <sp xml:id="SDZ7-Redna-25-2016-12-20.sp38">

               <speaker>DR. LÁSZLÓ GÖNCZ (PS IMNS):</speaker>

               <p>Hvala lepa za besedo, gospod podpredsednik.</p>
               <p>Kot sem že uvodoma v stališču povedal, predvsem želimo urediti področje, ki se dolga
               leta ni uredilo, kljub temu da ustava daje nedvoumno možnost in pravico za to. Ampak,
               bistvo je predvsem zelo enostavno; Madžarska narodna skupnost živi na narodnostno
               mešanem območju v Prekmurju, kjer je zdravstveni dom, ki je dvojezičen in v zvezi s
               tem ni težav, ni pa sekundarni ravni zdravstvene dejavnosti, torej ni bolnice.
               Bolnica se nahaja na enojezičnem območju, ki pa v preteklosti tega vprašanja ni
               uredila, niti ni imela, če smo iskreni, pravno podlago za to, razen ustave, zakoni o
               tem vprašanju do sedaj se niso izrekali. To je ravno razlog, da smo poskušali že v
               procesu priprave in obravnave tega zakona to vprašanje urediti.</p>
               <p>V fazi, ko je bila zadeva na matičnem delovnem telesu, so še bile določene
               nejasnosti, tudi različne interpretacije tega vprašanja, ampak če sem zelo iskren in
               to dobronamerno trdim, je to prej bilo morda zato, ker se nismo poslušali, kot pa iz
               dejanskih razlogov in sem zato toliko bolj vesel, da v zadnjih dneh smo le prišli s
               tistimi, predvsem v okviru koalicije, s katerimi smo vsebinsko razpravljali o teh
               vprašanjih, do koraka naprej. Tudi to je razlog, da je danes realna osnova za to, da
               naš vloženi amandma dobi podporo, in to nekje tudi pričakujem.</p>
               <p>Gospod podpredsednik, če se strinjate, bom zdaj zelo na kratko obrazložil oba
               amandmaja, ker praktično sta čisto identična, ker zaradi združitve dveh zakonov v tem
               sedanjem predlogu je praktično vsebina ista, tako da nima smisla, da bi se o tem
               dvakrat razpravljalo ali pogovarjalo.</p>
               <p>Skratka, mi predvsem želimo v okviru danih pravnih in ustavnih možnosti to vprašanje
               urediti in pri tem poudarjam, da nikakor se ne širijo pravice, ki veljajo za
               narodnostno mešano območje izven narodnostno mešanega območja, ker to, kar mi
               predlagamo v amandmaju, je bolj sporočilne narave, ker uporabljamo besedo lahko.
               Torej, to pomeni, da sporočamo s tem pristojni ustanovi, in to je zgolj ena in edina,
               ker je jasno napisano v našem besedilu, da se nanaša zgolj na najbližjo bolnišnico
               ali ustanovo, torej, da se v okviru podzakonskih aktov oziroma statuta omenjene
               ustanove to vprašanje korektno uredi. Da pa bo zadeva čisto jasna, moram prebrati
               odstavek, ki govori tudi o tem, kaj je predpisano za narodnostno mešano območje, kar
               se tiče zdravstvene dejavnosti. V zadnjem odstavku 4. člena in prav tako v zadnjem
               odstavku 10. člena piše, da izvajalci zdravstvene dejavnosti, vključeni v mrežo javne
               zdravstvene službe, zagotovijo, da se na območjih občin, v katerih živita italijanska
               ali madžarska narodna skupnost, bolniku zagotovi pravica do sporazumevanja z
               zdravstvenimi delavci in zdravstvenimi sodelavci v italijanskem ali madžarskem jeziku
               na stopnji znanja iz drugega oziroma tretjega odstavka tega člena. Podobno je
               smiselno tudi v 10. členu.</p>
               <p>Na to mi predlagamo oziroma vlagamo amandmaja, ki pa se glasita, da pravica iz
               prejšnjega stavka, torej pravica do uporabe maternega jezika, se bolniku lahko
               omogoči, torej lahko omogoči, v najbližji bolnišnici, ki leži zunaj območja občin, v
               katerih živi avtohtona narodna skupnost, kadar na tem območju ni takšne ustanove.
               Torej, preprosto rečeno, kjer takšne ustanove ni, in Ustava v 64. členu določa, da pa
               tiste pravice, ki veljajo izven narodnostno mešanega območja, se določijo v zakonu,
               je to edino in tudi pravilno mesto, kjer se to področje lahko uredi in se ta vrzel
               nekje zapolni.</p>
               <p>Menim, da je v interesu vseh, ne samo pripadnikov madžarske narodnosti, da se
               zdravstvena dejavnost, ki je še posebej občutljiva zadeva tudi z osebnega vidika,
               uredi na takšni ravni, da do tovrstnih storitev tudi v svojem maternem jeziku imajo
               možnost tudi pripadniki narodne skupnosti. Torej, zaenkrat, toliko. Če bo potrebna še
               bolj poglobljena razprava ali tolmačenje kakršnihkoli dilem v zvezi s tem, pa se bom
               potem naknadno javil. Hvala lepa.</p>
            </sp>
            <sp xml:id="SDZ7-Redna-25-2016-12-20.sp39">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Kolegice, kolegi, sprašujem, ali želi še kdo razpravljati.</p>
               <p>Gospod Roberto Battelli, izvolite, imate besedo.</p>
            </sp>
            <sp xml:id="SDZ7-Redna-25-2016-12-20.sp40">

               <speaker>ROBERTO BATTELLI (PS IMNS):</speaker>

               <p>Hvala lepa.</p>
               <p>Da ponazorim, poskusim ponazoriti plastično to zadevo. Mi imamo srečo, da je
               bolnišnica v Izoli zgrajena na narodnostno mešanem območju. Takšne situacije ni v
               lendavskem prekmurskem delu. Že zdaj država obravnava drugače italijansko narodno
               skupnosti kot pa madžarsko. Tako 4. člen tudi veljavne zakonodaje, pa tudi 4. člen
               tega zakona, ki ponavlja in še bolje razčlenjuje to, kar je že v zdravstveni
               zakonodaji glede bolnišnic, ki delujejo na narodnostno mešanih območjih, sploh ni
               uresničljiv za madžarsko narodno skupnost, če nista ta dva amandmaja sprejeta.
               Razumete?</p>
               <p>Tako prosim, da se ugotovi dejansko stanje in da se na tej podlagi stanje popravi.
               Hvala lepa.</p>
            </sp>
            <sp xml:id="SDZ7-Redna-25-2016-12-20.sp41">

               <speaker>PODPREDSEDNIK MATJAŽ NEMEC:</speaker>

               <p>Besedo ima državna sekretarka na ministrstvu za zdravje gospa Nina Pirnat. Izvolite.
           </p>
            </sp>
            <sp xml:id="SDZ7-Redna-25-2016-12-20.sp42">

               <speaker>NINA PIRNAT:</speaker>

               <p>Hvala lepa, spoštovani predsedujoči. Cenjene poslanke in poslanci!</p>
               <p>Komentirala bom nekaj v razpravi izvedenih zadev. S ciljem varstva pacientov in
               kakovosti zdravstvene obravnave se kot pogoj za upravljanje zdravstvene dejavnosti
               oziroma zdravniške službe določa stopnjo znanja slovenskega jezika za vse tuje
               zdravstvene delavce. Pri določitvi stopnje znanja slovenskega jezika se je upoštevalo
               predvsem načela sorazmernosti. Zdravniki morajo obvladati takšno stopnjo znanja
               slovenskega jezika, ki jim bo omogočalo nemoteno komunikacijo s pacienti in kolegi,
               pisanje zahtevanih izvidov in poročil. Zato se za zdravnike in doktorje dentalne
               medicine zahteva visoko stopnjo znanja slovenskega jezika oziroma C1. Po prepričanju
               stroke je ta stopnja znanja tudi sorazmerna z dolžnostjo, ki jo ima zdravnik oziroma
               doktor dentalne medicine in je tudi sorazmerna s pravicami, ki jih ima pacient po
               Zakonu o pacientovih pravicah. Zaradi narave dela in kompetenc se enako visoko
               stopnjo znanja slovenskega jezika C1 zahteva ne le za zdravnika oziroma doktorja
               dentalne medicine, temveč tudi za diplomirane medicinske sestre, diplomirane babice
               in magistre farmacije. Za ostale zdravstvene delavce in zdravstvene sodelavce predlog
               zakona določa sicer minimalno stopnjo znanja slovenskega jezika, ki je B2, vendar pa
               delodajalec lahko določi višjo stopnjo znanja glede na naravo dela, stike s pacienti
               in zahtevnost delovnega mesta. V predlogu zakona, kot smo že slišali, se posebno
               pozornost glede jezika namenja tudi jezikoma narodnih skupnosti, kjer se na območju,
               kjer živi avtohtona manjšina, tudi zahteva enako stopnjo znanja, kot bi šlo za
               slovenski jezik.</p>
               <p>Nadalje je bilo navedeno v razpravi, da se ukinjajo srednje zdravstvene šole. Naj za
               začetek povem, da tehniki zdravstvene nege sploh niso del avtohtonega priznavanja
               poklicne kvalifikacije. Navedeni predlog zakona se sploh ne nanaša na srednješolsko
               izobraževanje srednje medicinske sestre. In naj tukaj poudarim, ker je bilo že kar
               nekaj zavajajočih obvestil v javnosti, da se srednje šole za medicinske sestre
               nikakor ne ukinja. Trenutno sicer poteka sprememba poklicnega standarda, da na tem
               dela delovna skupna, vendarle to nikakor ni v povezavi s predlogom zakona, ki ga
               danes obravnavamo.</p>
               <p>Bilo je vprašanje, zakaj se je zakon, ki ga označujejo mnogi kot tehnični zakon,
               pripravljalo tako dolgo. Najprej se je določene vsebine poskušalo uvrstiti v Zakon o
               zdravstvenih delavcih, ki pa je naletel na ogromno nasprotovanja nekaterih strokovnih
               skupin in združenj, kasneje v noveli Zakona o zdravstveni dejavnosti, ki pa je še
               vedno predlog usklajevanja. Ravno zaradi tega, da ne bi nastale težko popravljive
               posledice, ki so finančne narave in o katetrih smo slišali, gremo sedaj v predlagano
               spremembo dveh zakonov na navedeni način. Posledice še niso nastale, ker Evropska
               komisija trenutno še ni ukrepala, očitno glede na pojasnila, ki smo jih na
               Ministrstvu za zdravje podali 30. novembra.</p>
            </sp>
            <sp xml:id="SDZ7-Redna-25-2016-12-20.sp43">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Kolegice in kolege sprašujem, ali želi še kdo razpravljati o 4. členu in amandmaju
               Poslanske skupine italijanske in madžarske narodne skupnosti. Ugotavljam, da ne, zato
               zaključujem razpravo.</p>
               <p>V razpravo dajem 10. člen ter amandma Poslanske skupine italijanske in madžarske
               narodne skupnosti. Želi še kdo razpravljati? Ugotavljam, da ne, zato zaključujem
               razpravo.</p>
               <p>O amandmajih bomo v skladu s časovnim potekom seje Državnega zbora odločali danes v
               okviru glasovanj, pol ure po prekinjeni 21. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>21. TOČKO DNEVNEGA REDA, TO JE na PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O NALOGAH IN POOBLASTILIH POLICIJE.</title>
               </p>
               <p>Predlog zakona je v obravnavo Državnemu zboru predložila Vlada. V zvezi s tem
               predlogom je skupina 19 poslank in poslancev s prvopodpisanim gospodom Jožetom Tankom
               zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavnici Vlade mag.
               Vesni Györkös Žnidar, ministrici za notranje zadeve.</p>
            </sp>
            <sp xml:id="SDZ7-Redna-25-2016-12-20.sp44">

               <speaker>MAG. VESNA GYÖRKÖS ŽNIDAR:</speaker>

               <p>Spoštovani podpredsedujoči, spoštovane poslanke in poslanci!</p>
               <p>S sprejetjem Zakona o nalogah in pooblastilih policije se je zaključil večji del v
               letu 2009 začetega projekta prenove policijske zakonodaje. Dotedanji Zakon o policiji
               sta nadomestila Zakon o organiziranosti in delu v policiji in ZNPPol, torej zakon, ki
               ga obravnavamo danes, ki ureja izvajanje policijskih nalog in pooblastil. Slednji je
               uvedel številne novosti, predvsem pa zagotovil večjo sistematičnost, preglednost in
               jasnost policijskih pooblastil, vsebuje tudi več varovalk za zagotavljanje človekovih
               pravic in temeljnih svoboščin.</p>
               <p>Policijsko delo sodi med področja, za katera v zakonu ni mogoče predvideti vseh
               situacij, s katerimi se lahko srečujejo tisti, ki to delo opravljajo. Predlagane
               spremembe in dopolnitve ZNPPol ne spreminjajo temeljnih načel veljavnega zakona,
               temveč dopolnjujejo in natančneje urejajo določbe, ki so se med izvajanjem zakona
               pokazale kot pomanjkljive ali premalo natančno urejene, tako da bo zagotovljena še
               višja pravna in osebna varnost ljudi in njihovega premoženja.</p>
               <p>Zakon prinaša tudi nadgradnjo izvajanja obstoječih pooblastil s sodobnimi tehničnimi
               sredstvi, ki omogočajo, da bo policija sledila tehničnemu razvoju v družbi. Temeljne
               novosti predloga zakona so: natančneje določen način izdelave prirejene identitete;
               razširjeni nabor ukrepov, ki so potrebni za izsleditev iskane osebe, ki potrebuje
               pomoč; določneje so določene tudi določbe glede prikrite namenske kontrole in
               usklajene s sklepom Sveta; zaradi večje zaščite žrtev nasilja v družini so dopolnjene
               določbe o prepovedi približevanja; zaostrujejo se ukrepi, ki jih smejo policisti
               izreči v zvezi z nasiljem na športnih prireditvah; predvideva se novo prisilno
               sredstvo, električni paralizator; predvidena je možnost uporabe oborožitve vozil in
               opreme Slovenske vojske, ki bo omogočila uspešnejše ukrepanje policistov v primeru
               ekstremnih oblik terorizma in drugih podobnih primerih; opredeljeni so pogoji za
               zbiranje podatkov o letalskih potnikih kot eden izmed ukrepov za preprečevanje in
               odkrivanje terorizma; določeni so tudi pogoji za uporabo tehničnih sredstev za
               optično prepoznavo registrskih tablic pri nadzoru cestnega prometa; natančneje je
               določen način uporabe tehničnih sredstev pri zbiranju podatkov zaradi opravljanja
               nalog, pri čemer so izrecno določena pooblastila, pri katerih smejo policisti zaradi
               zbiranja podatkov uporabiti brezpilotne zrakoplove; dodane so nekatere nove evidence
               in v skladu z odločbo Ustavnega sodišča je na novo urejen način hrambe podatkov iz
               evidence preiskav DNK, daktiloskopiranih oseb in evidence fotografiranih oseb.</p>
               <p>Temeljna dolžnost policije je zagotavljanje varnosti posameznikom in skupnosti,
               varovanje človekovih pravic in krepitev pravne države. Da bi policija svoje naloge ob
               spreminjajočih se varnostnih razmerah tudi v bodoče lahko opravljala kar se da
               učinkovito, policisti potrebujejo ustrezna policijska pooblastila. Kako učinkovito
               policijo si želimo, je v prvi vrsti odvisno od nas oziroma od tega, kakšno orodje
               oziroma pooblastila bomo dali policistom za opravljanje njihovih nalog.</p>
               <p>Zagotovo si želimo, da bi tudi v bodoče živeli v varni državi, in to je tudi bistvo
               in namen predloga zakona. Menimo pa tudi, da predlog zakona pri vseh novostih vsebuje
               tudi ustrezne varovalke, ki ob učinkovitem izvajanju policijskih nalog preprečujejo,
               da bi se pri izvajanju policijskih nalog nesorazmerno posegalo v zasebnost
               posameznika ali druge človekove pravice. Že danes je delo policije nenehno pod
               kritično presojo tako notranje in zunanje javnosti. Vsak posameznik, ki meni, da so
               mu pri opravljanju policijskih nalog bile kršene temeljne človekove pravice, ima
               pravico podati pritožbo. S strani države imamo zagotovljene nadzornike, ki
               kontrolirajo delo policije, od varuha človekovih pravic do informacijske
               pooblaščenke, deluje tudi vrsta nevladnih organizacij, ki spremljajo delo policije,
               odločilnega pomena sta tudi tožilski in sodni nadzor. Nedvomno je policijsko delo
               nenehno nadzirano in vedno pod udarom kritike, temu seveda kot ministrica ne
               oporekam, tudi sama odrejam nadzor nad policijskim delom in pričakujem, da policija
               opravlja svoje naloge strokovno in učinkovito. Se pa moramo zavedati, da ne moremo v
               današnjem času nekritično preprečevati možnosti posodobitve policijskih pooblastil.
               Policija ima že od nekdaj pooblastila z namenom, da je učinkovita v boju s
               kriminalom. Tisti, ki izvršujejo kazniva dejanja, se prilagajo tem razvoju in še kako
               hitro znajo uporabljati tudi sodobna tehnična sredstva.</p>
               <p>Predlagane spremembe Zakona o nalogah in pooblastilih policije ne bodo omejile
               pravic ali svoboščin državljanov, bodo pa omogočila, da bo policija učinkovitejša v
               boju zoper tiste, ki jih kršijo. Človekove pravice in temeljne svoboščine so del
               policijskega dela, saj jih policija varuje. Ideološka ali sistemska nezaupanja v delo
               policije pa tej škodujejo, saj zaupanje v policijo kot ključnega nosilca notranje
               varnosti v Republiki Sloveniji je eden od pogojev za njeno učinkovito delo in je
               torej nujno. Hvala.</p>
            </sp>
            <sp xml:id="SDZ7-Redna-25-2016-12-20.sp45">

               <speaker>PODPREDSEDNIK MATJAŽ NEMEC:</speaker>

               <p>Prehajamo na predstavitev stališč poslanskih skupin.</p>
               <p>Besedo ima Poslanska skupina nepovezanih poslancev, zanjo dr. Bojan Dobovšek.</p>
            </sp>
            <sp xml:id="SDZ7-Redna-25-2016-12-20.sp46">

               <speaker>DR. BOJAN DOBOVŠEK (PS NP):</speaker>

               <p>Spoštovani vsi, ki spremljate to sejo!</p>
               <p>Pred nami je predlog zakona o novih policijskih pooblastilih. Gre za to, da
               spremembe so seveda v tej družbi spreminjajoče se kriminalitete potrebne, vendar ne
               smemo zlorabiti teh sprememb v luči ogrožanja človekovih pravic. Zakaj te spremembe?
               Ali je varnostna situacija res tako slaba? Statistike o kriminaliteti ne kažejo
               poslabšanja kriminalitete v Sloveniji. Seveda smo vsak dan priča, tako kot včeraj,
               terorističnim napadom in drugim ogrožanjem varnosti, vendar to ne sme vplivati na to,
               da smo pripravljeni dati človekove pravice na razpolago zaradi varnosti.</p>
               <p>Pri varnosti obstaja en paradoks, in sicer več varnosti kot obljubiš, bolj ogroženi
               se ljudje počutijo in bolj jih je strah. Seveda, bolj kot jih je strah, več
               človekovih pravic so pripravljeni žrtvovati za varnost in ta spirala se samo vrti;
               ljudje so vedno bolj pod strahom, hkrati pa varnosti ni več. Vprašati se moramo, kaj
               želimo: ali varnost ali nadzor. Seveda nekateri od predlaganih ukrepov pomenijo več
               nadzora. Več nadzora pa pomeni, da so lahko večje zlorabe.</p>
               <p>Če pogledamo te spremembe, kaj se v policiji dogaja. Dogaja se to, da so plače
               slabe, da procentualno je plača vedno nižja. Plače so bile v preteklosti boljše.
               Vedno več imajo nalog, s tem zakonom se predlaga vedno več novih nalog; z novimi
               nalogami nova usposabljanja, novo delo. Že sedaj so več kot 100-odstotno obremenjeni
               in dobili bodo nove naloge, ne bo pa se zaposlilo več ljudi. Se pravi, z obstoječo
               formacijo bodo izvedli več nalog za manj, ali več, ali enako denarja.</p>
               <p>Kriminaliteta se vsekakor spreminja in tem spremembam je treba slediti. Vidimo, da
               je ekonomska ogroženost ljudi, tako v policiji kot drugje, vedno večja in pritiski po
               spremembah v policiji zaradi tovrstne ogroženosti so vedno večji. Problem staranja v
               policiji. Vedno več novih nalog, ki zahtevajo večjo usposobljenost, vendar populacija
               je vedno starejša. Kaj je z usposabljanjem? Vidimo, da je usposabljanj vedno manj in
               vedno manj denarja jim je namenjeno. Vse to posledično kaže na to, da raziskave
               kažejo, v policiji je vedno več stresa in vedno več pregorelosti. To pa pomeni, da
               lahko prihaja do vedno več kršitev in policisti se počutijo ogrožene. Bojim se, da
               nekatere predlagane spremembe gredo bolj v smeri, ker se policisti počutijo ogrožene
               in so v slabši psihofizični kondiciji, bi imeli raje več pooblastil, da bi se
               počutili varno. Statistike kažejo, da je psihofizična kondicija v policiji vedno
               slabša. Sprašujem se, ali nova pooblastila povzročajo več ali manj stresa in
               obremenitve v policiji.</p>
               <p>Drugi pomemben vidik sprememb zakonodaje je delovanje pravne države. Če vemo, da je
               antipod pravni državi policijska država, skozi zgodovino lahko ugotavljamo, da
               kadarkoli so policija in tožilstvo prekoračili pooblastila, mora odreagirati pravna
               država. Ravno zato je bil v Sloveniji vpeljan institut preiskovalnega sodnika.
               Preiskovalni sodnik ima funkcijo ščititi človekove pravice in pomeni nadzor nad
               delovanjem policije in tožilstva. Če pogledamo na primer uveljavljanje pravic pri
               hišni preiskavi, utemeljeni razlogi za sum, ki jih mora predložiti policija, so
               podlaga za poseg v človekove pravice glede nedotakljivosti stanovanja. In tukaj
               trčimo na ta problem pooblastil in človekovih pravic. Seveda v Sloveniji poteka
               intenzivna razprava o tem, ali ukiniti institut preiskovalnega sodnika ali ne in kdo
               bo prevzel potem te nadzorne funkcije in funkcije varovanja človekovih pravic. Ravno
               tako pri prikritih preiskovalnih ukrepih državni tožilec pomeni tisto funkcijo
               nadzora nad delom policije, ker odredi nekatere preiskovalne ukrepe – tiste, ki jih
               ne odredi preiskovalni sodnik. Standardi, ki se nižajo, nižajo funkcijo nadzora s
               preiskovalnega sodnika na državnega tožilca, in pa tiste funkcije, ki jih je imel
               državni tožilec, na predstojnika v policiji. Seveda gre tukaj za poseg v človekove
               pravice. Vprašljiv je dokazni standard potem v nadaljnjih postopkih na sodišču in
               delovanje kontrolnih mehanizmov, ki smo jih skozi zgodovino vpeljali.</p>
               <p>Se pravi, sprašujem se o načelu sorazmernosti in o tem, ali lahko z milejšim
               sredstvom dosežemo enake ali še večje učinke. Vemo, da v zgodovini, ko smo prikrite
               preiskovalne ukrepe prenesli s takratne službe Sove na kriminalistično policijo, so
               ljudje mislili, da ni potrebno več klasičnega kriminalističnega dela, ampak bodo vse
               opravili prikriti preiskovalni ukrepi, kar se potem ni zgodilo. Če konkretiziram
               nekaj primerov. Glede zaslišanja. Zasliševal je včasih preiskovalni sodnik in vse,
               kar so ljudje izjavili pred preiskovalnim sodnikom, kjer je bila možnost obrambe tako
               s strani odvetnika kot tudi snemanja in vse, kar pritiče tovrstnemu zaslišanju, to je
               bil dokazni standard, kar se je uporabilo v nadaljnjih dokaznih postopkih.
               Kriminalistična policija je zbirala obvestila in o tem naredila uradni zaznamek in
               vse, kar so ljudje izjavili pred kriminalistično policijo, ni bilo uporabljeno v
               nadaljnjih postopkih pred sodiščem. Še več, sodniki, ki so bili v funkciji
               preiskovalnega sodnika, so se morali zaradi okuženosti, če so sodelovali v nadaljnjih
               stopnjah, izločiti. Potem smo zaradi dolgotrajnih postopkov in sprememb izjav med
               zbiranjem obvestil in zaslišanjem na sodišču uvedli noviteto, da tudi policisti lahko
               zaslišujejo, seveda pod enakimi pogoji, kot je to naredil preiskovalni sodnik. Novi
               predlog še niža standarde, da ne bi bilo treba biti v prisotnosti odvetnika
               zaslišanj, da pa bi se samo snemalo. Menim, da tukaj gre za prevelik pritisk možne
               zlorabe in tudi za nadaljnje probleme pri dokazovanju na sodišču.</p>
               <p>Drug problem – združevanje primerov. Združevanje primerov je že sedaj mogoče na
               sodiščih. Izkušnje kolegov iz Avstrije, s katerimi sem veliko sodeloval, gredo ravno
               v nasprotno smer. Primere samostojno vodijo posamično in s tem dosegajo večje učinke,
               kajti če so združevali primere, je odvetnik spodbil enega od več primerov in to je
               vrglo luč suma na dokaznost na sodišču in postopki so padali. Podobno je pri uporabi
               paralizatorja. To je bilo že večkrat razpravljalo, tako v strokovni javnosti kot
               tukaj v parlamentu. Seveda se strinjamo, če se paralizator uporablja pod enakimi
               pogoji kot orožje, se pravi, namesto orožja. Kakor hitro znižamo standarde uporabe
               paralizatorja, potem zaradi strahu in slabe psihofizične kondicije posameznika zelo
               hitro pride do zlorab in uporabe vsevprek, kar pa seveda ni dobro na učinek
               človekovih pravic. In še en primer lahko rečemo, zbiranje evidenc. Seveda v sodobnem
               svetu tovrstne evidence obstajajo, obstajajo pa tudi velike zlorabe tovrstnih
               evidenc. Če samo pogledamo uničevanje prikritih preiskovalnih ukrepov na sodišču, se
               pravi, kdo bo nadzoroval, ali se te evidence uporabljajo v skladu z zakonom ali se
               uničujejo in kako postopki potekajo.</p>
               <p>Prav zaradi navedenih pripomb menim, da predloga v tej fazi ne velja podpreti.
               Hvala.</p>
            </sp>
            <sp xml:id="SDZ7-Redna-25-2016-12-20.sp47">

               <speaker>PODPREDSEDNIK MATJAŽ NEMEC:</speaker>

               <p>Besedo ima Poslanska skupina Stranke modernega centra, zanjo gospod Marko Ferluga.
           </p>
            </sp>
            <sp xml:id="SDZ7-Redna-25-2016-12-20.sp48">

               <speaker>MARKO FERLUGA (PS SMC):</speaker>

               <p>Hvala za besedo. Pozdrav ministrici in državnemu sekretarju!</p>
               <p>Najprej moram povedati, da imam za razliko od spoštovanega predgovornika mogoče
               drugačno videnje o tem. To se tudi mogoče konkretno vidi tudi v teh zadevah v
               operativi, kdo je bil in kdo ni bil, ampak pustimo sedaj to debato za kasneje.</p>
               <p>Torej cilj prenove zakonodaje je sodoben in pregleden zakon, ki na enem mestu
               sistematično in celovito ureja in določa policijske naloge, okvirje, načine delovanja
               ter vsa varnostna policijska pooblastila in prisilna sredstva. Predlagane rešitve
               želijo doseči večjo učinkovitost in operativnost policijskega dela pri varovanju
               življenja, osebne varnosti ter tudi premoženje ljudi. Zaradi samih sprememb v družbi
               in tudi sprememb v tehnologiji ter same narave policijskega dela nekatere rešitve
               predvidevajo zbiranje osebnih podatkov, poleg tega pa omogočajo tudi uporabo novih
               prisilnih sredstev. Ne bom našteval vseh teh zadev, treba je povedati, da bo k
               predlogu zakona, ki je vložen, zahtevana splošna razprava, kar pomeni, da bomo na
               današnji razpravi podali zgolj oceno, ali je zakon primerna podlaga za nadaljnjo
               obravnavo. Bolj poglobljeno, vsebinsko in tudi pravno razpravo pa bo mogoče
               pričakovati šele v drugi fazi, ko se bo do zakona opredelila tudi Zakonodajno-pravna
               služba Državnega zbora. Ne glede na nekatere v javnosti izražene pomisleke v
               Poslanski skupini SMC menimo, da novela sledi ciljem zaščite svobode, človekovih
               pravic in zagotavljanju varnosti s strani demokratične policije – ponavljam,
               demokratične policije –, katere delo temelji na pravni državi in avtonomiji. Da je
               spoštovanje in varovanje človekovih pravic temeljna naloga policije, ne nazadnje kaže
               tudi dejstvo, da je policija ena od redkih državnih institucij, ki jo Varuh
               človekovih pravic v vsakoletnem poročilu pohvali kot zelo odzivno in prizadevno na
               tem področju.</p>
               <p>V Poslanski skupini SMC skupaj z večino državljanov zaupamo v delo policije kot
               državnega organa in varnostne službe, ki mu javnomnenjske raziskave kažejo visok
               ugled in zaupanje ljudi in zato smo tudi prepričani, da je policija glede na
               spremenjene varnostne razmere pripravila ukrepe, da bo lahko v koraku s časom in
               varnostnimi izzivi, s katerimi se soočali, imela orodje za obvladovanje le-teh. V
               Poslanski skupini SMC se zavedamo, da lahko pri državnih organih z močnimi in
               obsežnimi pooblastili prihaja tudi do zlorab. Obsežna pooblastila namreč omogočajo
               tudi hude zlorabe, zato so potrebne ustrezne varovalke in okrepljen nadzor. Slednjega
               se jasno zaveda tudi policija, zato ima dobro dodelan sistem pritožb in notranjih
               varnosti in tudi zaščite.</p>
               <p>Ne moremo pristati na očitke, da je predlog zakona usmerjen v policijsko državo. To
               ne drži. Poleg omenjenega sistema pritožb in notranje varnosti ter zaščite zakon
               predvideva tudi dodatne nadzorne mehanizme.</p>
               <p>V poslanski skupini na podlagi navedenih argumentov menimo, da je zakon primeren za
               nadaljnjo obravnavo v Državnem zboru. Kar se oblikovanja končnih rešitev tiče, pa ne
               glede na to, da so bile po našem mnenju številne in omenjene dileme že odpravljene,
               pa pričakujemo, poslanska skupina, da bo Državni zbor v drugi obravnavi v poglobljeni
               in strokovni razpravi našel tisto pravo mero, ki bo na eni strani policistom
               zagotovila primerna orodja za boj proti kriminalu in na drugi strani zagotavljala
               njihovo varnost kot varnost vseh nas, in se bomo potem res prepričali, ali so
               vgrajene zadostne varovalke, ki bodo onemogočale zlorabe teh pooblastil. In seveda,
               da ne bo prihajalo do nesorazmernih posegov v človekove pravice in svoboščino.</p>
               <p>Najti moramo primerno ravnovesje med zasebnostjo in varnostjo, ki bo zagotavljalo
               tako varnost policistov in na drugi strani našo varnost, pri čemer pa opozarjamo, da
               morajo biti ukrepi in pooblastila policije za zagotavljanje naše varnosti učinkoviti
               in operativni. Hvala.</p>
            </sp>
            <sp xml:id="SDZ7-Redna-25-2016-12-20.sp49">

               <speaker>PODPREDSEDNIK MATJAŽ NEMEC:</speaker>

               <p>Besedo ima mag. Branko Grims. Predstavil bo stališče Poslanske skupine Slovenske
               demokratske stranke.</p>
            </sp>
            <sp xml:id="SDZ7-Redna-25-2016-12-20.sp50">

               <speaker>MAG. BRANKO GRIMS (PS SDS):</speaker>

               <p>Spoštovani, vsem prav lep pozdrav v imenu Slovenske demokratske stranke!</p>
               <p>Dogodek v Berlinu, ki je zaznamoval Evropo včeraj, je zagotovo opomin, da je treba
               storiti vse za več varnosti. To je eno izhodišče, ki je nujno pri obravnavi
               današnjega zakona. Drugo izhodišče pa je staro skoraj četrt tisočletja. Benjamin
               Franklin, eden od očetov ameriške ustave, je namreč dejal: <q>»kdor bo za več varnosti
               žrtvoval svojo svobodo, bo na koncu ostal brez obojega, ker si obojega ne zasluži.«</q>
               To je dilema, ki je v resnici pred nami takrat, ko spreminjamo policijsko
               zakonodajo.</p>
               <p>V zakonu, ki je sedaj predlagan, so nekatere rešitve dobre in bi bile tudi ustrezne,
               pa tudi dobro oblikovane za končni sprejem. Veliko je takih rešitev, o katerih se je
               v preteklosti že velikokrat pogovarjalo, pa se jih je tudi zavrnilo, nekatere
               pravzaprav brez kakšnega res pametnega razloga. Recimo, dilema, ki se vedno znova
               odpira v zvezi s policijskim paralizatorjem, je precej za lase privlečena. Odgovor na
               to dilemo, ali uporaba pištole ali pa policijskega paralizatorja, je taka, da si
               nanjo najbrž lahko odgovori vsak sam; ali raje dobi dve krogli kalibra 9 milimetrov
               ali pa en šok s policijskim paralizatorjem. Skratka, te stvari je treba jemati s
               kancem modrosti, pa seveda z ustrezno dozo razuma.</p>
               <p>Drugo pa je, ko gre za vprašanja spoštovanja človekovih pravic in nadzor nad
               pooblastili policije. Tam pa predlagane spremembe niso dobre. Namreč, opozoril bi vas
               in res prosim, da to preberete, na stališče, ki ga je oblikovala Zakonodajno-pravna
               služba in je priloženo med gradivi. V njem opozarja na nesistemskost nekaterih
               rešitev, celo na to, da je kakšna od teh rešitev, recimo, povezana z varovanjem in
               hranjenjem DNK v določenih arhivih pač v očitnem nasprotju z odločbami Ustavnega
               sodišča. Take stvar bi morale vendar ja biti odpravljene v zakonu, preden se tak
               predlog sploh pojavi v Državnem zboru! Postavlja se vprašanje nadzora nad delom
               policije; ta je že zdaj tako, da malo škriplje.</p>
               <p>Prej smo obravnavali poročilo in vprašanja, ki jih je odprla Komisija za nadzor
               varnostnih in obveščevalnih služb – ali po domače KNOVS – in tam smo ugotavljali
               dvoje, da s pristojnimi službami za obveščevalno dejavnost, se pravi, Sovo in SOVS,
               vojaško obveščevalno službo, zelo dobro sodelujemo in nimamo najmanjših pripomb, da
               pa se precej drugače odvija sodelovanje ali občasno nesodelovanje s kriminalistično
               policijo. Tam je namreč področje, ki je pa ravno odprto zdaj z eno rešitvijo tudi v
               tem zakonu, ki je danes pred nami, ki je v bistvu neke take mejne narave. Gre za
               kriminalistično obveščevalno dejavnost in to je področje, kjer je treba biti
               ekstremno previden. Kajti, po eni strani bi policija rada, da to področje ne bi bilo
               niti predmet nadzora, se pravi, da bi to bilo prepuščeno povsem njim, po drugi strani
               pa to, tako kot je zdaj zastavljeno, sorazmerno daleč posega na tisto klasično
               področje obveščevalne dejavnosti. Torej se vprašamo, zakaj je to sploh nujno
               potrebno, zakaj ne zadošča krepitev in ustrezna podpora Sovi, nato sodelovanje teh
               služb in OVS, če pa se že v kaj takega gre, pa je tu potreben seveda nadzor, ki mora
               biti enak in enako ustrezen in kvečjemu še bolj učinkovit, kot je pri onih dveh
               službah. Kajti, še enkrat poudarjam, gre za mejno področje. To se je perfektno videlo
               ravno pri primeru Ornik, s katerim smo se že nekajkrat soočili, ko se je po navodilih
               dveh iz vrst kriminalistične policije s strani nekega mladega nadobudnega hekerja, ki
               je verjel, da rešuje domovino in dela v dobro svoje skupnosti, nezakonito vdiralo v
               stotine računov, elektronskih pošt, Facebook profilov, informacije pa se je potem
               predajalo policiji. Ornik seveda ni en sam, veliko jih je. Tu pa je problem potem –
               kajne? Če se tako stvar izpusti iz rok in ostane brez nadzora, dobimo na koncu spet
               politično policijo, tako kot smo jo imeli pred nekaj desetletji. In to se ne sme
               zgoditi. Tu pa ni mogoče žrtvovati svobode, zato da bomo rekli, da imamo nekaj več
               varnosti.</p>
               <p>Se pravi, ko gre za zakon, ki je danes pred nami, v SDS opozarjamo predvsem na to,
               da bi morali dosledno upoštevati vse pripombe, ki jih je dala pravna služba, ker so
               korektne, so ustrezne in so utemeljene. Opozarjamo tudi na to, da je že do zdaj bila
               praksa Ustavnega sodišča, da zahteva vedno, ko gre za možnost posega v človekove
               pravice in temeljne svoboščine, da morajo biti določbe jasne. Da ni dopustno, da so
               določbe raztegljive in si jih potem razlaga vsakdo po svoje; tudi na to je,
               mimogrede, opozorila pravna služba. Posebej pa opozarjamo, da to tudi piše v
               nekaterih aktih, recimo, v resoluciji o tem, kako naj bi se sestavljalo in sprejemalo
               ustrezno zakonodajo, ki jo je sprejel Državni zbor. Se pravi, nekaj, kar je Državni
               zbor samega sebe zavezal, pa se tega pri tem zakonu ne spoštuje. Tu imate cel kup
               formulacij, ki so sila raztegljive in dvoumne. To so tiste formulacije, saj veste.
               <q>"najbolje"</q>, <q>"zlasti, če bo"</q>… To je potem v pravu silno težko omejevati in
               nadzorovati. Zaradi tega Ustavno sodišče vztraja, da taka dikcija, taka formulacija
               zakonskih določil, ko gre za poseganje, možnost poseganja v človekove pravice in
               temeljne svoboščine, ni dopustna. In zakon, če bo šel naprej tak, kot je, bo
               zanesljivo končal na Ustavnem sodišču. Tega najbrž nihče ne želi, vsaj upam, da ne,
               zaradi tistih nekaterih dobrih rešitev, ki so v njem.</p>
               <p>Se pravi, zakon je tak, da prinaša nekatere rešitve, ki bi jih država, ki se danes
               sooča z varnostnimi izzivi, večjimi kot kadarkoli v svoji zgodovini od osamosvojitve
               naprej, potrebovala. Po drugi strani pa zakon vsebuje zraven še cel kup stvari, ki
               niso jasno opredeljene, ki so za to očitno celo protiustavne, ki nekatere celo
               posegajo izrecno v nasprotju v materijo z odločbami Ustavnega sodišča in ki pomenijo
               potencialno in tudi realno nevarnost za svobodo in človekove pravice vseh državljank
               in državljanov.</p>
               <p>Zaradi tega v Poslanski skupini SDS v tej fazi zakona ne moremo podpreti.</p>
            </sp>
            <sp xml:id="SDZ7-Redna-25-2016-12-20.sp51">

               <speaker>PODPREDSEDNIK MATJAŽ NEMEC:</speaker>

               <p>Gospod Peter Vilfan bo predstavil stališče Poslanske skupine Demokratične stranke
               upokojencev Slovenije, izvolite.</p>
            </sp>
            <sp xml:id="SDZ7-Redna-25-2016-12-20.sp52">

               <speaker>PETER VILFAN (PS DeSUS):</speaker>

               <p>Hvala za besedo, spoštovani podpredsednik, spoštovane kolegice in kolegi ter
               predstavniki Vlade!</p>
               <p>Predlog zakona o nalogah in pooblastilih policije, ki so ga pripravili na
               Ministrstvu za notranje zadeve, med drugim predvideva, da bi policisti po novem lahko
               uporabljali električni paralizator kot prisilno sredstvo, imeli bi možnost
               avtomatiziranega prepoznavanja registrskih tablic, prav tako bi se zbirali podatki o
               letalskih potnikih. Podrobnosti so predstavili že predlagatelji, zato se na tem mestu
               ne bi ponavljal. V javnosti so se pojavili očitki zlasti na račun dodajanja novih
               pooblastil policistom, med drugim so kritični tudi pri Informacijskemu pooblaščencu
               in Amnesty International Slovenija, medtem ko na drugi strani policija zatrjuje, da
               je cilj zakona tako zagotavljanje varnosti kot tudi varovanje človekovih pravic.</p>
               <p>Seveda se vsem postavlja vprašanje, kje je prava meja, ko lahko na račun varnosti
               posežemo v človekove pravice. Drugače povedano, koliko svobode, ki je ena od
               temeljnih človekovih pravic, se je posameznik pripravljen odpovedati na račun
               varnosti. Žal smo se znašli v času, ki od vseh nas zahteva, da v največji možni meri
               zagotovimo varnost vsem državljanom in prebivalcem Slovenije. Povedati je treba, da
               so potrebo po učinkoviti zakonodaji druge evropske države prepoznale že v preteklosti
               in podobne rešitve, ki jih ministrstvo in policija sedaj predlagata, uzakonile že
               nekaj let nazaj.</p>
               <p>Veliko prahu je v javnosti dvignil člen o uporabi električnega paralizatorja.
               Razumljivo je, da se človeku najprej postavi vprašanje, kdo vse bo lahko
               paralizatorje uporabljal, v katerih primerih ter kakšen bo nadzor nad uporabo. Naj na
               kratko odgovorim, električni paralizator bodo lahko uporabljali zgolj policisti, ki
               opravljajo naloge v intervencijskih skupinah, nikakor pa ne kar vsi policisti.
               Nadalje, paralizator bo opremljen s kamero za video snemanje, s katero se dokumentira
               policijski postopek. Ne nazadnje, uporabo paralizatorja poznajo v vseh evropskih
               državah, od koder poročajo o pozitivnih učnikih, izjema sta le Malta in Ciper. Praksa
               drugih držav kaže na to, da ga uporabljajo vedno več, medtem ko uporaba strelnega
               orožja upada in s tem tudi število smrtnih žrtev ter hujših poškodb kršiteljev in
               policistov.</p>
               <p>Na podlagi navedenega v Poslanski skupini Desus menimo, da je napočil čas, da
               prisluhnemo izkušnjam drugih držav, predvsem pa je čas, da pričnemo z delom uvedbe
               manj nevarnega orožja. Z uvedbo paralizatorja bi lahko zmanjšali tako posledice pri
               osebah, zoper katere so uporabljena, kot tudi pri policistih.</p>
               <p>V Poslanski skupini Desus menimo, da predlog zakona vsebuje številne nadzorne
               mehanizme, od vloge preiskovalnega sodnika do omejitve v posameznih členih, po
               katerih bodo policisti določene podatke lahko uporabili samo za točno določen namen.
               Tako se, denimo, podatki, ki jih bodo zbrali pri avtomatski zaznavi registrskih
               tablic, ne bodo hranili in tudi ne obdelovali.</p>
               <p>V Poslanski skupini Desus bomo predlog zakona v tej fazi podprli, ob tem pa
               opozarjamo, da je treba pri uporabi prisilnih sredstev v prvi vrsti maksimalno
               upoštevati ustavne pravice, kot sta nedotakljivost življenja in prepoved mučenja in
               nečloveškega ravnanja. Poudariti želimo tudi, da je prisilna sredstva treba
               uporabljati zakonito in strokovno, policiste pa je treba ustrezno usposobiti za
               njihovo uporabo.</p>
            </sp>
            <sp xml:id="SDZ7-Redna-25-2016-12-20.sp53">

               <speaker>PODPREDSEDNIK MATJAŽ NEMEC:</speaker>

               <p>Mag. Bojana Muršič bo predstavila stališče Poslanske skupine Socialnih demokratov.
               Izvolite.</p>
            </sp>
            <sp xml:id="SDZ7-Redna-25-2016-12-20.sp54">

               <speaker>MAG. BOJANA MURŠIČ (PS SD):</speaker>

               <p>Hvala lepa, podpredsednik, ponovno za besedo. Spoštovana ministrice in državni
               sekretar, kolegice in kolegi!</p>
               <p>Ob koncu leta 2016 poslanke in poslanci obravnavamo in odločamo o tem, ali je
               predlog novele Zakona o nalogah in pooblastilih policije primeren za nadaljnjo
               obravnavo. Preden preidem na samo vsebino predlaganega zakona, se bom dotaknila
               statističnih podatkov za leto 2015, ki se nanašajo na uporabo policije, prisilnih
               sredstev ter na kršitelje. To zato, ker se največ kritik nanaša prav na nova prisilna
               sredstva.</p>
               <p>Leta 2015 je bil v primerjavi z letom 2014 zabeležen upad števila kršiteljev, zoper
               katere so policisti uporabili prisilna sredstva, število uporabljenih prisilnih
               sredstev ter tudi število primerov, v katerih so policisti uporabili prisilna
               sredstva. Policija ugotavlja posledice tega upada in se nanašajo na manj izvedenih
               policijskih postopkov, v katerih lahko pride do uporabe prisilnih sredstev kot tudi
               manj izvedenih postopkov v cestnem prometu in s tem posledično ugotovljenih manj
               kršitev. Najpogosteje uporabljena prisilna sredstva so bila telesna sila in sredstva
               za vklepanje in vezanje, kar kaže, da policisti upoštevajo načelo sorazmernosti
               oziroma da so pri opravljanju policijskih nalog praviloma uporabili najmilejše
               prisilno sredstvo. Strelno orožje je bilo uporabljeno osemkrat, medtem ko v letu 2014
               zgolj enkrat. Kljub tej obetajoči se statistiki, da je število napadov na policiste
               manj in da je uporaba prisilnih sredstev s strani policije v upadu, je vseeno treba
               biti zaskrbljen nad ugotovitvijo policije, da so napadi na policiste bolj agresivni.
               Zaskrbljujoče so tudi novice o hujših telesnih poškodbah pripadnikov policije, še
               hujša je novica ob smrti policista na delovnem mestu ob izvajanju nalog. Žal se
               dogaja tudi to.</p>
               <p>Socialni demokrati se zavedamo spremenjenih varnostnih razmer v Evropi in v svetu,
               grožnje s terorističnimi napadi nenehno visijo nad nami. Prav tako z vojnih območij
               in območij, kjer nastajajo novi konflikti, ljudje množično bežijo v obljubljeno
               Evropo brez meja. S tem se avtomatično povečujejo potrebe po vzpostavljanju ostrejših
               nadzorstvenih instrumentih, ki jih izvaja policija z namenom zagotavljanja visoke
               stopnje varnosti državljank in državljanov. Pa so v tem nove varnostne okoliščine res
               tiste prave za spreminjanje oziroma za dodajanje novih pooblastil? Pravzaprav, kaj
               nam sploh te predlagane spremembe in dopolnitve prinašajo? Naj navedem nekatere.</p>
               <p>Dopolnjuje se določbe o generalni policijski klavzuli, na primer odločitev o uporabi
               generalne policijske klavzule sprejme Vlada na predlog Ministrstva za notranje
               zadeve. V primeru omejitev ob hujših kršitvah javnega reda je omogočeno posebno sodno
               varstvo, ki se rešuje v postopku nujne obravnave. Natančneje je določen način
               izdelave prirejene identitete tako, da je posebej urejen način izdelave prirejene
               identitete in posebej njena dejanska uporaba. Razširjen je nabor ukrepov, ki so
               potrebni za izsleditev iskane osebe, ki potrebuje pomoč, saj v praksi prihaja do
               primerov, ko osebi pomoči ni mogoče pravočasno zagotoviti, ker policija ne razpolaga
               z informacijami, ki bi pripomogle k pravočasni izsleditvi pogrešane osebe. Pri
               občutljivejših posegih v človekovo zasebnost so predvidene tudi ustrezne varovalke za
               izvedbo posameznih ukrepov, na primer privolitev bližnjih, s katerimi pogrešana oseba
               živi v skupnem gospodinjstvu, odredba preiskovalnega sodnika. Prepovedi približevanja
               zaradi večje zaščite žrtve nasilja v družini bo omogočila večji pomen podatkov, ki
               jih imajo nevladne in druge organizacije, ki sodelujejo pri obravnavi nasilja v
               družini in pri ustrezni pripravi žrtve na nadaljnje postopke pred pravosodnimi
               organi.</p>
               <p>Tu bi še opozorila na podaljšanje ukrepa na 15 dni. Ta ukrep naj bi pripomogel k
               boljšim pogojem za seznanjanje žrtve z možnostmi, ki so ji na razpolago, vključno z
               možnostjo podati predlog za podaljšanje ukrepa. Zaostritev ukrepov v zvezi z nasiljem
               na športnih prireditvah – na zakonski ravni je določana obveznost, da morajo biti
               policisti usposobljeni za uporabi prisilnih sredstev. Skratka, gre za ukrepe, katerim
               je težko odreči podporo. Pa vendar gre tudi za ukrepe s katerimi policija dobi na
               razpolago nove tehnične možnosti za zbiranje in obdelovanje določenih podatkov
               večjega števila posameznikov, ne da bi pri tem zamejila na ukrepanju v primeru
               izkazanega suma zoper določenega posameznika ali pa, da se zameji zakonsko dopustne
               primere rutinske kontrole. Spornejše rešitve se nanašajo na: uporabo tehničnih
               sredstev za optično prepoznavo registrskih tablic pri nadzoru cestnega prometa;
               opredelitev pogojev za zbiranje podatkov o letalskih potnikih; natančnejši način
               uporabe tehničnih sredstev pri zbiranju podatkov zaradi opravljanja policijskih
               nalog; nove evidence, ki jih sme zaradi opravljanja policijskih nalog voditi
               policija, povezane z DNK; na novo urejen način hrambe v evidenci preiskav DNK,
               evidenci daktiloskopiranih in evidenci fotografiranih oseb.</p>
               <p>In to slednje je tisti razlog, zakaj v Poslanski skupini Socialnih demokratov ne
               bomo enotno podprli sklepa, da je predlog novele zakona primeren za nadaljnjo
               obravnavo. Če pa bo ta sklep sprejet, lahko pričakujemo še več kritik in vprašanj,
               ali s temi rešitvami vzpostavljamo policijsko državo oziroma nemoten množičen nadzor
               posameznikov. Ta predlog zakona o spremembah in dopolnitvah Zakona o nalogah in
               pooblastilih policije je bil deležen mnogo kritik že od samega začetka, ko je prišel
               v javnost, s strani stroke in s strani posamezne in zainteresirane javnosti, ki
               tehta, ali so posegi v človekove pravice sorazmerne z dejanskim stanjem.</p>
            </sp>
            <sp xml:id="SDZ7-Redna-25-2016-12-20.sp55">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospa Violeta Tomić, predstavila bo stališče Poslanske skupine Združena
               levica. Izvolite, gospa Tomić.</p>
            </sp>
            <sp xml:id="SDZ7-Redna-25-2016-12-20.sp56">

               <speaker>VIOLETA TOMIĆ (PS ZL):</speaker>

               <p>Hvala za besedo, spoštovani podpredsednik! Spoštovana ministrica!</p>
               <p>V Združeni levici ostro nasprotujemo povečanju represije, množičnemu nadzoru in
               posegom v zasebnost, ki jih prinaša vladna novela Zakona o nalogah in pooblastilih
               policije. Zastrašujoče je, da je ta zakon samo del paketa, ki Slovenijo spreminja v
               policijsko državo, na drugi strani pa je naravnost tragično, da povečanje represije
               in neupravičene posege v zasebnost predlaga vlada stranke, ki je pred volitvami
               obljubljala pravno državo in varstvo človekovih pravic. Namesto krepitve pravne
               države in ustvarjanja bolj pravične družbe dobivamo krepitev represivnih aparatov
               države. Temu se je treba upreti. Jasno je namreč, kam nas bodo pripeljale take
               spremembe. Iz obrazložitve zakona je jasno, da so si pisci za zgled jemali Združene
               države Amerike, kjer je tako imenovani veliki brat pridobil nadzor nad vsemi porami
               življenja in z isto argumentacijo, kot jo uporablja ta vladni zakon.</p>
               <p>Masovni nadzor, nova pooblastila in nova represivna sredstva naj bi bila potreba za
               zagotovitev varnosti. Domnevnih razlogov seveda Vlada ne podkrepi z nobenimi
               številkami in z nobenimi analizami. Domnevnih razlogov seveda vlada ne podkrepi,
               zadošča ji zgolj retorika tako imenovanih varnostnih tveganj in strahu pred
               terorizmom, v katerem se, to pa moramo priznati, Vlada in desnica kar lepo
               dopolnjujeta.</p>
               <p>Vprašajte se, ali je res treba uvesti masovni nadzor nad prav vsakim od nas in
               policistom dati v roke nova orodja vse od električnih paralizatorjev pa tja do
               vojaške opreme? Vprašajmo se še drugače. Koliko bolj varne pa so Združene države
               Amerike zaradi masovnega nadzora in vseh represivnih zmožnosti? Združene države imajo
               namreč največjo zaporniško populacijo na svetu in ne mine teden, ko ne bi brali o
               prekomernem policijskem nasilju, ob tem pa v družbi vlada vsesplošen strah. Odgovor
               na družbene probleme ni več represija, temveč krepitev osnovne družbene pravičnosti.
               Vsem je treba zagotoviti mesto v družbi in jim omogočiti enakopravnost, enake
               možnosti in razvoj. To lahko naredijo le družbe, ki ne proizvajajo neenakosti in
               izključevanja.</p>
               <p>Poglejmo sedaj podrobneje, kaj vse nam ta zakon prinaša. Policisti bodo lahko po
               novem uporabljali vojaško opremo. Skratka, ob naslednjih večjih protestih nas tako ne
               bo pozdravil samo nov vodni top, ki ga kupuje naša vlada, ampak lahko pričakujemo
               tudi policijske specialce v vojaških oklepnih vozilih in kar z vojaškim orožjem.
               Ampak ne bo treba čakati na proteste. Policistom namreč dajemo v roke še novo
               prisilno sredstvo. Katero? Ministrstvo pravi, da se odgovor skriva v vprašanju, kaj
               je med palico in pištolo. Vlada pravi, da je to električni paralizator. Argumentacij,
               zakaj je ta paralizator potreben, sicer Vlada ne poda in ji ne posveča ravno veliko
               prostora, ampak argumentacija tudi, ki jo podajo, ne naredi nič drugega kot to, da
               razkrije popoln manko vseh tehtnih razlogov za njegovo uvedbo. S paralizatorji,
               pravijo, naj bi se zagotovila večja varnost dela policistov. Potrebovali naj bi novo
               represivno orodje za varno delo v zelo specifičnih situacijah. Kaj pa naj bi bile te
               specifične situacije? No, poglejmo si še to: uporabili naj bi jih pri obvladovanju
               ljudi pod vplivom alkohola, prepovedanih drog ali nepojasnjenem psihičnem stanju.
               Paralizatorje naj bi uporabili ne nad nevarnimi kriminalci, ampak nad vinjenimi in
               psihično bolnimi! Kako absurdna je ta argumentacija, dokazujeta dva konkretna
               primera, ki jih navajajo v utemeljitvi. V enem od teh primerov sta policista v
               psihično bolno osebo, ki se je hotela samopoškodovati z nožem, metala metle, stole in
               mize, da bi jo na tak način obvladala. Če kaj, kaže ta primer definitivno na to, da
               policisti ne rabijo novih prisilnih sredstev, ampak da rabijo boljše usposabljanje in
               šolanje. Uvedba paralizatorja je povsem nepotrebna in popolnoma nedopustna.</p>
               <p>Dejstvo je, da vsako novo sredstvo dopušča možnosti novih zlorab, ob tem pa vemo, da
               so paralizatorji lahko tudi zelo nevarni. Z njegovo uporabo je bilo v tujini
               povezanih tudi kar nekaj smrtnih primerov. Se pravi, da se lahko poseg ponesreči in
               da se poskus paraliziranja okajene ali pa psihično bolne osebe konča tudi s smrtjo.
               Uvedbi paralizatorjev nasprotujejo tudi organizacije, ki se ukvarjajo z varstvom
               človekovih pravic, z Amnesty International na čelu. Tukaj bom spet še enkrat
               spomnila, da to predlaga SMC in naj ne pozabi na svoje predvolilne obljube o pravni
               državi in človekovih pravicah.</p>
               <p>Posvetimo se sedaj še novim metodam neselektivnega masovnega nadzora nad nami vsemi
               ter neupravičenimi posegi v našo zasebnost. Z zakonom se uvaja širitev okoliščin, v
               katerih sme policist izvesti varnostni pregled. Uvaja se prikrita in namenska
               kontrola na meji ali pa kjerkoli v notranjosti države. Po slovenskim cestah bo po
               novem izvajan konstanten nadzor nad prav vsemi vozili. Brez kakršnekoli selekcije
               bodo naprave za optično prepoznavanje registrskih tablic nadzorovale in preverjale
               prav vsa vozila. Slogan Na cesti nikdar nisi sam bo z uveljavitvijo tega zakona dobil
               čisto drugačen pomen in čisto drugačne razsežnosti. Poleg tega se bodo zbirali
               podatki o vseh potnikih na letalih, pa četudi bo posameznik karto samo rezerviral, se
               bodo ti podatki potem shranjevali v evidenci. Za učinkovit masovni nadzor pa bo
               policija vodila tudi nove evidence. Policija bo praktično za vsakega izmed nas vedela
               točno, kdaj in kje se vozi z avtom, kdaj in kje prečka mejo, kdaj in kje je potoval z
               letalom in za lažje zbiranje podatkov pa bo policija uporabljala tudi brezpilotne
               zrakoplove. Masovni nadzor velikega brata po vzoru ZDA nas torej čaka.</p>
               <p>Kot rečeno, pa je Zakon o nalogah in policijskih pooblastilih le del paketa
               represivne zakonodaje, ki jo hoče vlada sprejeti in ki nas še čaka. Prejšnji teden
               smo tako obravnavali novelo Zakona o občinskem redarstvu, ki prinaša povečanje
               pooblastil redarjev in jih približuje policijskim. Januarja bo obravnavana novela
               Zakona o nadzoru državne meje, ki vsebuje vse določbe za povečanje masovnega nadzora,
               ki jih prinaša novela Zakona o nalogah in pooblastilih policije, ob tem pa legalizira
               postavljanje ograj in drugih t. i. varnostnih objektov na zasebnih zemljiščih na
               obmejnem območju. Ne nazadnje pa je tu napovedana novela Zakona o tujcih, ki bo po
               vseh dostopnih informacijah pomenila kršitev mednarodnih konvencij. Kljub temu pa se
               ministrica Györkös Žnidar na vse pretege trudi, da bi bila novela sprejeta.</p>
               <p>V Združeni levici se zavedamo, da je v naravi represivnih organov, da želijo vedno
               več in več pooblastil, ampak tem avtoritarnim tendencam se je treba upreti in se jim
               postaviti po robu, spremembe pa sprejemati po premisleku, javni razpravi in na
               podlagi analiz in argumentov. Tukaj ne ministrstvo in ne vlada nista opravila svoje
               naloge, zato mora javni interes in pravica državljanov zavarovati Državni zbor.</p>
               <p>Združena levica bo naredila vse, da takšni zakoni, ki Slovenijo spreminjajo v
               policijsko državo, ne bodo sprejeti. Hvala.</p>
            </sp>
            <sp xml:id="SDZ7-Redna-25-2016-12-20.sp57">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Jernej Vrtovec, predstavil bo stališče Poslanske skupine Nove
               Slovenije - krščanskih demokratov.</p>
            </sp>
            <sp xml:id="SDZ7-Redna-25-2016-12-20.sp58">

               <speaker>JERNEJ VRTOVEC (PS NSi):</speaker>

               <p>Spoštovani predsedujoči, kolegice in kolegi!</p>
               <p>Morda se nam na prvi pogled dejansko zdi, da policija s to novelo zakona dobiva
               naslutena pooblastila, ki bi pomenila oziroma ki pomenijo krepitev njihove represivne
               funkcije. In prav tako, če poslušamo nekatere kolegice in kolege ali pa če na grobo
               prelistamo zakon, se nam lahko zdi, da bo policija dobila moč množičnega splošnega
               nadzora od letalskih potnikov do vseh vozil in njihovih lastnikov. In tudi uporaba
               brezpilotnih letalnikov ter zbiranje biometričnih podatkov za izvajanje nalog
               policije se sicer na prvi pogled zdita popolnoma nepotrebna predvsem zaradi poseganja
               v zasebnost posameznikov. Ampak, spoštovane kolegice in kolegi, to je le ta prvi
               vtis, ki ga posameznik, če posluša ali odpre in površno prebere zakon, dobi le na
               prvi pogled. Se pravi, napaka prvega vtisa.</p>
               <p>Namreč v prid predlaganim spremembam novele tega zakona govorijo naslednja dejstva.
               Prvič, glejte, migrantski tokovi v zadnjem letu in pol in s tem povezana nevarnostna
               tveganja za nezakonite prehode, tudi teroristov, zahtevajo izjemno stroge varnostne
               ukrepa. Samo se ozremo na včerajšnje dogodke v eni izmed evropskih prestolnic v
               Nemčiji, v Berlinu, in vidimo, da ne živimo v ravno varnih časih. No, in čeprav na
               račun slovenskih in drugih državljanov, ki bodo zaradi tega na notranjih in zunanjih
               letih podvrženi poostrenemu policijskemu nadzoru. A če se ravnamo po zdravi kmečki
               pameti, moramo priznati, da vsak državljan ali pa vsaka državljanka raje vidi, da gre
               kot potnik skozi oster nadzor policije, kot pa, da se zaradi nezadostnega nadzora
               zgodi to najhujše. To najhujše, kar se je včeraj zgodilo v Berlinu, kar se je zgodilo
               v tistih poletnih mesecih v Nici in tako bi lahko še naprej naštevali. Da morajo
               države okrepiti varnostne ukrepe na letališčih, je jeseni letos k sprejemu resolucije
               pozval tudi Varnostni svet Združenih narodov.</p>
               <p>Drugič. Avtomatizirano preverjanje registrskih tablic ne pomeni, da bo vsako vozilo
               tudi ustavljeno. To se bo zgodilo le v primeru hujših kršitev pravil cestnega prometa
               ali če je potrebno izslediti ukradeno vozilo ali poiskati pogrešano osebo. Tako in
               tako nas kot voznika avtomobila med vožnjo policija vedno lahko ustavi; ne glede
               kakšen je to razlog, ali je zaradi splošne kontrole ali obstaja sum, da je v vozilu
               oseba, zaradi katere mora policija ukrepati, ali pa, če sumi, da je bilo vozilo
               ukradeno. In tiralična kontrola vseh vozil in njihovih lastnikov, ki jih bo zajela
               kamera prometne ali obmejne policije po našem mnenju pomeni celo prednost, saj
               policija ne bo po nepotrebnem ustavljala več vozil, temveč bo ustavila le vozilo, za
               katerega se bo izkazalo, da je to nujno potrebno.</p>
               <p>Kot tretjič, uzakonitev električnega paralizatorja kot novega prisilnega sredstva za
               delo policistov po našem trdnem prepričanju, če gledamo te pozitivne strani, seveda
               prinaša predvsem varnejše delo, ker bodo osebo, ki se upira in grozi z uporabo orožja
               ali nevarnega predmeta, policisti tako lažje obvladali s primerne razdalje. Tega
               sedaj s palico praktično ne morejo storiti. Električni paralizator, ki ga poznajo
               tudi druge države – da ne boste mislili, da bo imela le Slovenija to uzakonjeno,
               imajo ga tudi druge države –, električni paralizator tako predstavlja dejansko precej
               manjšo možnost, da bo policist ali oseba, ki se upira, na koncu tudi potem
               poškodovana.</p>
               <p>V Novi Sloveniji poudarjamo, da morajo biti policisti ob uporabi kateregakoli
               prisilnega sredstva za to strokovno seveda usposobljeni. To poudarjamo. Strokovno
               usposobljeni in da za vsako prekoračitev svojih pooblastil v nadaljevanju seveda tudi
               potem odgovarjajo. Vedno mora kot dokazni standard obstajati tudi utemeljen razlog,
               seveda utemeljen razlog, za ta prvi sum. Iz tega razloga smo k predlogu današnjega
               zakona sicer naklonjeni, medtem ko večanju porabe prisilnih sredstev s strani
               občinskih redarjev, o katerih smo tudi razpravljali v okviru te redne seje, pač nismo
               bili naklonjeni, kajti tam se pa res zdi, da sicer gre za popolnoma drugo materijo
               razširjanja pooblastil.</p>
               <p>Krščanski demokrati smo torej prepričani, da kljub nekaterim dodatnim posegom v
               zasebnost posameznikov ali pa posegov v družbo – ta zakon seveda to prinaša, ne smemo
               si zatiskati oči –, torej posegov, ki znižujejo raven varstva zasebnosti, pa na drugi
               strani predlog novele Zakona o nalogah in pooblastilih policije, kar je ključnega
               pomena, pomeni novo varovalko za našo splošno skupno varnost. To, to drugo, se pravi
               varnost, to pa odtehta tveganje za povzročitev večje nevarnosti ali pa celo za
               teroristično dejanje. Nekateri nam bodo očitali, da postanemo družba supervizorja,
               velikega brata, ki nas nadzoruje neprestano, pa bi rad samo spomnil na mesto New York
               ob koncu 80., 90. let prejšnjega stoletja, ko je bil kriminal v temu ameriškemu mestu
               zelo prisoten oziroma vsako noč so se zgodili številni umori, uboji in tako naprej.
               No in potem praktično z ukrepi takratnega župana Giulianija so se stvari drastično
               spremenile in je politika bila tako naravnana, da se je New York dejansko opremil s
               kamerami, da se je začel stalen nadzor nad mestom in danes je število kriminala v
               mestu New York drastično nižje, kot pa je bilo na primer 20, 30 let nazaj. Tudi v
               Sloveniji ali pa v drugih državah v Evropi se moramo vprašati in odtehtati, da
               splošna varnost družbe, državljank in državljanov odtehta to, da na drugi strani
               imajo širša pooblastila naši policisti in varnostni organi.</p>
               <p>Torej, iz navedenih razlogov, se pravi predvsem zaradi varnosti državljank in
               državljanov te države, bo Nova Slovenija predlog novele podprla.</p>
            </sp>
            <sp xml:id="SDZ7-Redna-25-2016-12-20.sp59">

               <speaker>PODPREDSEDNIK MATJAŽ NEMEC:</speaker>

               <p>Končali smo s predstavitvijo stališč poslanskih skupin.</p>
               <p>Sledi splošna razprava poslank in poslancev o predlogu zakona. Besedo dajem mag.
               Dušanu Verbiču, pripravita naj se dr. Mirjam Bon Klanjšček ter gospod Matjaž Han.</p>
               <p>Mag. Verbič, izvolite, imate besedo.</p>
            </sp>
            <sp xml:id="SDZ7-Redna-25-2016-12-20.sp60">

               <speaker>MAG. DUŠAN VERBIČ (PS SMC):</speaker>

               <p>Hvala lepa za besedo, podpredsednik. Državni sekretar, poslanke in poslanci, prav lep
               pozdrav!</p>
               <p>Ko smo slišali predstavitev poslanskih skupin, moram priznati, da moram izreči
               naslednji stavek: kot zakonodajni organ se moramo zavedati – in se ne slepiti –, da
               je Republika Slovenija država, v kateri se prav tako dogajajo neljubi dogodki, kot
               jih poznamo. Kriminal ali kriminaliteta, zlorabe vseh vrst in oblik, hujši delikti,
               vključujoč tudi cestnoprometne. Hkrati se tudi zavedajmo, da smo članica evropske
               skupnosti, še posebno tudi članica Nata. Glede na trenutne politične razmere širšega
               pomena besede mislim, da se lahko zavedamo, kaj posledično to pomeni. Dejstvo je, da
               za varnost države in državljanov je resnično treba poskrbeti. In velja, da v prvi
               vrsti moramo za varnost poskrbeti sami, potem lahko računamo tudi na širšo pomoč, če
               je to potrebno.</p>
               <p>Bi se pa vseeno rad dotaknil, kar se tiče tega predmetnega zakona, kajti za Zakon o
               nalogah in pooblastilih policije je treba kljub vsemu izpostaviti, da je to temeljni
               predpis, ki ureja policijska pooblastila. Za to spremembo in dopolnitev tega zakona,
               ki je pred nami, sem tudi sam na stališču, da predstavlja predvsem zagotovila večje
               preglednosti, sistematičnosti in tudi jasnosti policijskih pooblastil. Tukaj sem
               takoj soočen z dejstvom, ki je v neki meri tudi v sami predstavitvi že bilo izrečeno,
               da s tem predlogom zakona ni v celoti temu zadoščeno. Res je tudi, da v gradivu, ki
               smo ga prejeli, je razvidno, da je v pripravi tega zakona bilo vključenih veliko
               število tako teoretičnih, strokovnih kot vseh mogočih asociacij, kar je tudi prav
               ravno zaradi zahtevnosti te materije, kajti uporaba prisilnih sredstev prav gotovo v
               marsikaterem primeru meji na tisto, kar je dostikrat omenjeno, področje varstva
               človekovih pravic, ne nazadnje tudi ustavnovarstvenih pravic.</p>
               <p>Se pa preprosto moramo zavedati, da je policijska dejavnost kompleksna. Tisto, kar
               je zelo pomembno izpostaviti, je predvsem, da policija kriminalitete in hujših
               kršitev preprosto ne pri nas ne kjerkoli ne more zatreti v celoti. Smo pa dolžni
               omogočiti tovrstnim organom, da se jim zagotovijo primerna sredstva za delo, ki bo
               onemogočalo tako tisto najvišjo stopnjo kriminalitete kot prekrške, kot tudi
               najnižjo, kajti oboje skupaj predstavlja ali ogroža, najsi bo to širše ali pa v ožjem
               smislu, tudi varnost posameznika. Praktično lahko tudi rečemo, da policijsko delo je
               delo, kjer v neki smeri ni mogoče predvideti vseh situacij, s katerimi se tovrstni,
               recimo temu, nosilci pregona ali varnosti tudi soočajo. Res pa je, in sam menim, da
               se v tovrstnih zadevah že sedaj, sploh pa v bodoče, tudi če bo sprejeta sprememba
               zakona, dosledno izvaja v tovrstnih postopkih načelo sorazmernosti uporabe sile.</p>
               <p>Vseeno bi se pa rad dotaknil posameznih področij sprememb tega zakona, za katera
               menim, da načeloma v današnji razpravi – pod predpostavko, da se sprejme odločitev,
               da je zakon primeren za nadaljnjo obravnavo – posamezna področja niso toliko
               izstopajoča, da ne bi prišli do nekega konsenza. Prvo, kar bi izpostavil, je prav
               gotovo zaostritev ukrepov v zvezi z nasiljem na športnih prireditvah. Mislim, da se
               vsi soočamo tudi pri marsikaterih športnih prenosih ali če smo prisotni na
               prireditvi, da se še vedno pojavlja v posameznem športu obilo agresije ali
               kakršnegakoli poškodovanja premoženja in ogrožanja gledalcev na teh prireditvah.
               Mislim, da so to zadeve, ki jim moramo tudi v naši državi posvetiti posebno
               pozornost. Če samo pogledamo, kako tovrstno zadevo na posameznih športnih prireditvah
               imajo urejeno države, ki so se pred dobrimi petimi, desetimi leti resnično soočale s
               katastrofalnim nasiljem na športnih prireditvah, med drugim, ki so uvedle
               personalizacijo vstopnic, kar je samo dokaz, da se s pravim pristopom določene zadeve
               tudi na športnih prireditvah da urediti, predvsem tako, da se športne prireditve
               udeležimo/udeležijo v množičnejšem številu, kot je na kakšni prireditvi pri nas. To
               se pravi, tu je prav, da se v neki smeri na športnih prireditvah zagotovi z nekimi
               primernimi in ustreznimi ukrepi večja varnost.</p>
               <p>Naslednja zadeva, ki prav gotovo bo predmet tako današnje razprave kot vseh
               nadaljnjih, kjer stroka, teorija, v neki meri morda tudi poslanci, ki bomo nekoliko
               nasprotovali, je uzakonitev novega prisilnega sredstva, električnega paralizatorja.
               Moram priznati, da se pridružujem vsem tistim, ne glede na to, v katero skupino se
               postavijo, sem naklonjen tovrstni uporabi prisilnega sredstva iz preprostega razloga
               – njegova uporaba v primerjavi s sedaj dovoljeno uporabo strelnega orožja je
               neprimerljiva. Že posledica, če se zgodi, da pride do tako imenovane obrambe ali,
               preprosto povedano, streljanja, je poškodba na telesu neprimerno večja. Tisto, kar je
               v zvezi s tem zanimivo in je morda tudi prav, da se izpostavi, ko smo imeli tako
               imenovani begunski val, in če me spomin ne vara, ko je bila mednarodna pomoč
               policije, predvsem s strani višegrajskih držav, je bilo morda kar malce komično na
               naši strani, kar se tiče policije, ko so prišli tudi s tovrstnim prisilnim sredstvom,
               in njihovo začudenje, ker v Republiki Sloveniji tovrstnega sredstva za enkrat ni
               mogoče uporabiti. Tisto, kar je za to prisilno sredstvo, bi človek rekel, zanimivo in
               je potreben razmislek, je, kako se policija brani predvsem v tako imenovanih zaprtih
               prostorih, kjer sta tudi teorija in stroka zelo skeptični glede uporabe strelnega
               orožja. Eno od priporočil ali sploh naklonjenosti do tega je ravno uporaba tega v
               tako imenovanih zaprtih ali omejenih prostorih. Tako menim, da ko se da na tehtnico
               uporaba tovrstnega: da ali ne, sam moram priznati, da se mi tehtnica nekako nagne v
               prid tovrstnega, kajti tudi za življenje ali, če temu lahko tako rečemo, poškodbo
               tistega, zoper katerega je uporabljeno, je veliko bolj verjetno, da pride do manjše
               oblike kot pa pri strelnem orožju.</p>
               <p>Še ene skupine bi se rad dotaknil, in sicer uporabe tehničnih sredstev za optično
               prepoznavo registrskih tablic pri nadzoru cestnega prometa. Mislim, da je to zadeva,
               ki se ji mogoče v javnosti ali pa v razpravi posveča predvsem zelo ozko, kajti že
               sedaj ima policija možnost pod tako imenovanim nadzorom cestnega prometa ustavljati
               vse nas voznike in v takratnem postopku se preverja od registrskih tablic do
               vozniškega dovoljenja in lahko rečem še kaj drugega. Z uporabo tega tehničnega
               sredstva pa menim, da je še kako pomembno, ob tem ko imamo velik promet na
               avtocestah, da preprosto tovrstna uporaba tehničnih sredstev v neki smeri predstavlja
               predvsem, če lahko tako rečem, v smislu nadzora neko predselekcijo vozil. Kar pomeni,
               da ima možnost nadzor nad prometom izvajati na način, da po eni strani ne ustavlja
               tako imenovana vozila na avtocestnih poteh, po drugi strani pa je ta poseg, vsaj kar
               se tiče mojega zornega kota, tisti milejši poseg v posameznika ali v tem primeru
               tudi, če v končni fazi rečemo, poseg v človekovo pravico. Kajti s tovrstnim pristopom
               se resnično lahko bistveno bolj nadzira tako imenovani napol ali pa v celoti
               kriminal, ki poteka po ozemlju Republike Slovenije in vemo, da marsikatere poti se
               izvajajo ravno preko avtoceste. Prav gotovo bi pa ta del zaključil z eno stvarjo, z
               besedo, ki je bila s strani tudi posameznih predstavnikov, ki so predstavili
               stališče, že izpostavljena. Kakšen pa je nadzor v sami policiji, nadzor nad morebitno
               zlorabo, pa najsibo to pri uporabi enih ali drugih prisilnih sredstev. Mislim, da v
               nadaljnji razpravi kot postopku je treba absolutno še dodatno pogledati, ali so
               dovolj veliko zapisane varovalke, vezane na kršenje človekovih pravic pri uporabi po
               eni strani najsibo to tako, kot sem prej omenil, paralizatorja kot tudi tehničnih
               sredstev za optično prepoznavo registrskih tablic. Tukaj pričakujem od predlagatelja,
               da bo storil morda še korak več in resnično tudi z veliko stopnjo prepričanja in
               gotovostjo nas prepričal, a hkrati tudi z zagotovilom, da v primeru morebitne
               tovrstne zlorabe znotraj policije ni kakršenihkoli, če temu lahko tako rečem,
               olajševalnih okoliščin in se dosledno sankcionira tiste, ki zlorabljajo.</p>
               <p>Sam zaključujem ta svoj prispevek predvsem v tem delu, da absolutno sem na stališču,
               da je zakon primeren za nadaljnjo obravnavo. Hvala lepa.</p>
            </sp>
            <sp xml:id="SDZ7-Redna-25-2016-12-20.sp61">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Besedo ima gospa Anja Bah Žibert, pripravita naj se gospa Violeta Tomić in mag.
               Matej Tonin.</p>
            </sp>
            <sp xml:id="SDZ7-Redna-25-2016-12-20.sp62">

               <speaker>ANJA BAH ŽIBERT (PS SDS):</speaker>

               <p>Hvala lepa za besedo, predsedujoči.</p>
               <p>Kadar govorimo o pooblastilih v policiji, je vedno dilema, ali ima ta premalo,
               dovolj ali celo preveč pooblastil. Zato je zelo pomembno, da ko spreminjamo tovrstno
               zakonsko materijo o pooblastilih v policiji, je prav, da se opravi tudi širša
               razprava. Zdi se mi, da je tukaj predlog Slovenske demokratske stranke bil več kot na
               mestu tudi glede na dosedanjo razpravo. Kajti mnenja so različna; nekateri seveda v
               teh predlogih izključno vidijo zgolj pozitivne plati rešitev, nekateri imajo
               pomisleke, ki morda tudi presegajo tisto, za kar pa so pooblastila policiji pomembna,
               to je varnost državljank in državljanov in tudi njihovega premoženja, drugi smo morda
               nekje vmes, da so zagotovo posamezne rešitve potrebne, vendar pa je pri tem potrebna
               tudi meja in velika pozornost.</p>
               <p>Dovolite, da preberem stavek, ki je zapisan v predlogu zakona: <q>»Rešitve so
               oblikovane tako, da je izražena potrebna skrb pri spoštovanju človekovih pravic in
               temeljnih svoboščin.«</q> To je eden od stavkov v tem predlogu zakona. Veste, če bi to
               povsem veljalo tako, potem tri strani informacijske pooblaščenke verjetno ne bi bile
               zapisane. In da ne bo nesporazuma, nisem rekla, da se strinjam z vsem napisanim ali
               pa s čimerkoli, zagotovo pa so notri tudi pomisleki, ki bi morali vse nas voditi k
               nekemu premisleku, ali so te rešitve res takšne, kot bi morale biti.</p>
               <p>Prav tako je v predlogu zakona napisano, da pač policijsko delo – to vsi seveda
               dobro vemo – sodi na področja, za katera v zakonu ni mogoče predvideti vseh situacij,
               s katerimi se lahko srečujejo tisti, ki ga izvajajo. Tudi to je res. Vendar pa to ne
               pomeni, da potem pooblastila razširimo na tako dimenzijo, da bomo rekli, da smo s tem
               pa vse pokrili. Vedno bodo situacije, ki jih ne poznamo. Ne nazadnje dobro vemo, da
               tudi, če zaščitiš nek sistem, tisti, ki mu želijo škodovati, najdejo vedno neke nove
               poti, da to izkoristijo. Seveda smo vsi v luči ne nazadnje tudi včerajšnjega
               terorističnega napada, pa vendar je treba poudariti, da že nekaj časa nazaj, več
               mesecev nazaj, je bila opravljena javnomnenjska anketa v Sloveniji, kjer se je
               državljanke in državljane spraševalo o varnosti. Kaj jim pomeni varnost, kakšno
               varnost si želijo. Seveda da si želijo več varnosti in da terorizem pomeni tudi
               grožnjo ne samo Evropi, ampak tudi Sloveniji, je ocenjevalo okoli 80 odstotkov ljudi.
               Se pravi, 80 odstotkov naših državljank in državljanov se upravičeno boji in želi, da
               smo na tem področju ostrejši.</p>
               <p>Mislim, da je varnost tudi v tem pogledu pomembna človekova pravica in da jo je
               treba zaščititi. Zagotovo tukaj nismo povsem na istem bregu, kot je prej povedala
               predstavnica Združene levice, ko pravi, da je terorizem pač grožnja in da se tukaj mi
               seveda najdemo s koalicijo, ko gre za neka nova pooblastila policiji. Absolutno!
               Morajo biti, zato ker to je grožnja in to je problem varnosti. In moramo narediti
               vse, da to vrsto grožnje ali pa nevarnosti zmanjšamo. Vendar pa to ne pomeni, da ob
               teh dejstvih in o b teh trenutkih spreminjamo zakon tudi na drugih področjih, ki pa
               pravzaprav s tem vprašanjem nimajo posebno pomembne povezave. Da danes, ko na primer
               ljudje se seveda še kako bojijo za svojo varnost, nekako v tem državnem zboru
               prestopimo tudi mejo, ko gre za varovanje človekovih pravic. Tega si pa ne smemo
               dovoliti in zato tudi skepsa Slovenske demokratske stranke glede posameznih rešitev.</p>
               <p>Izpostavila bom tisto, kar se mi zdi zagotovo v tem trenutku najbolj sporna. Zakaj,
               spoštovani predlagatelji, nižanje potrebnega dokaznega standarda za razpis prikritih
               kontrol oseb, vozil? Ne vem, imeli smo neke kontrole s strani kriminalistične
               policije posameznika, ki je padel potem ven – to smo že poslušali danes, pa vendar je
               treba to večkrat ponoviti, Ornika, ki je lepo brskal po elektronskih poštah in,
               oprostite izrazu, bog ve po kom še, da je skrbel za podatke, ki nimajo nobene zveze
               ali pa nobenih potreb. Zakaj torej nižanje potrebnega dokaznega standarda? Ne
               nazadnje, tole vprašanje izpostavlja tudi informacijska pooblaščenka in ga tudi dobro
               utemeljuje s tem, ko odgovarja Vladi, da ni tako, kot je zapisala, da gre za neke
               evropske standarde, ker tudi prevodi iz drugih držav govorijo o povsem nečem
               drugim.</p>
               <p>Tudi nadzor nad kriminalistično policijo oziroma nad njihovim delom ali pa prijemi
               je že več kot potreben. Ne moremo dati mi kar proste roke in reči, ker je varnost na
               prvem mestu, dovoliti, da na drugi strani se dobesedno državljani počutijo, da živijo
               v državi, kjer prevladuje represivni organ. Ne glede na to, kakšno mnenje imamo o
               policiji in državljani ga ocenjujejo zelo visoko.</p>
               <p>Bi pa pri tem nekaj drugega vprašala. Leta 2013 je bila sprememba tega zakona, kar
               nekaj sprememb je bilo takrat vnesenih v novo zakonodajo. Zanimivo je, da leta 2013
               govorimo o teh vprašanjih, ki sem jih prej izpostavila, pa še o kakšnih, ki se na to
               vežejo, nekatere je tudi izpostavila Združena levica. Leta 2013 policija ni ministru
               predlagala tovrstnih ukrepov ali pa sprememb zakona. Kar naenkrat pa takšne potrebe
               sprememb zakona, ki se tičejo, govorimo, življenja državljank in državljanov in
               vplivajo na njihove človekove pravice. Zakaj ne? Ja, pa je, veste, preprost odgovor.
               Pravijo, da zato ker je takrat minister nekako dirigiral policiji, sedaj pa policija
               dirigira ministrstvu. To pa je problem, če je tukaj vsaj delno resnice. Nekateri se
               temu posmehujete in to tisti, ki sicer radi govorite o človekovih pravicah. Samo,
               veste, vi veste, kaj vse se je v Državnem zboru že dogajalo, ko govorimo o človekovih
               pravicah, pa tudi ni prav, da bi policisti potem imeli neka pooblastila, ki bi se s
               časom pokazala, da so usodno vplivale na tudi ustavne pravice, ki jih imajo
               državljanke in državljani. Tukaj policisti kot takšni niso prav nič krivi in
               odgovorni. Odgovorni so tisti, ki iščejo ali pa predlagajo rešitve, ki niso povsem
               jasne in niso dodelane. To je problem.</p>
               <p>Predvsem pa še enkrat in tukaj bom zaključila; menim, da je ta javna razprava
               oziroma razprava, kakorkoli že, zelo pomembna, da gre za vprašanje, ki odpira
               določene dileme, gre zagotovo za rešitve, ki so potrebne v času varnostnih groženj,
               vendar pa ne pozabimo, da je treba nad prisilnimi organi imeti še kako dodelano
               kontrolo. Ne pa tako, da danes celo komisija za nadzor varnostnoobveščevalnih služb
               ne dobi dokumentov, katere zahteva. Potem mi pa povejte, kdo ima v tej državi oblast!
               Očitno tisti, ki jim teh dokumentov ni treba izročiti. Upam, da se kdaj vprašate, kaj
               v teh dokumentih je in kakšne podlage oziroma kaj so ti ljudje počeli z našimi
               državljankami in državljani. Morda s kom izmed nas. To pa so druga vprašanja, ki
               zahtevajo odgovore. Mislim, da horuk rešitve ne bodo koristne. Se pa strinjam in še
               enkrat poudarjam, da na podali tega, kar je treba storiti za večanje varnostnega
               vprašanja v zvezi tudi s terorizmom, ki je zdaj že praktično del nas, je pa treba
               imeti ostre argumente in tudi rešitve. Hvala lepa.</p>
            </sp>
            <sp xml:id="SDZ7-Redna-25-2016-12-20.sp63">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospa Violeta Tomić, pripravi naj se mag. Matej Tonin.</p>
            </sp>
            <sp xml:id="SDZ7-Redna-25-2016-12-20.sp64">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Vsi smo danes nekako pod vtisom tega, kar se je zgodilo v Berlinu, in lahko rečem,
               da smo ta vikend nekaj nas, iz Združene levice bili v Berlinu na kongresu, da smo
               pili kuhano vino zunanji na štantih, in lahko vam tudi rečem, da nikoli v življenju
               nismo bili v kongresnem centru tako zelo zastraženi kot tokrat. Vedno smo bili z
               varnostnimi kamerami pregledani, tako kot pri naši zaprti seji ali pa pri vstopu v
               letališče, kar pomeni, da je nemška varnostna služba vedela, da se nekaj pripravlja
               in vseeno tega niso mogli preprečiti. Zakaj to razlagam? Zato, ker večji nadzor
               oziroma ta represija ni rešitev sama po sebi. Lahko veš, lahko nadziraš in vendar se
               ti zgodi. Način reševanje je verjetno drugje.</p>
               <p>V uvodu tega predloga je zapisano, da je v pravni državi vloga policije tako
               pomembna, da je mogoče stanje demokracije prepoznati že ob pogledu na njeno
               učinkovito delovanje ter da se vloga policije spreminja iz dejavnosti za državo v
               dejavnost za skupnost. No, to se mi zdi zelo zanimivo, ker očitno je za to vlado
               najbolj represivna in policijska država odraz tudi največje demokratičnosti. To me ne
               čudi, če nam je nekako zadnje čase za vzgled Turčija ali Madžarska.</p>
               <p>Vlada tudi v gradivu navaja, da policija sicer ima plinski razpršilec, a da ta ne
               deluje na psihične bolnike, osebe, ki nosijo kapo s šiltom ali pa očala. Skratka, če
               nimaš očal in si zdrav, boš torej deležen samo solzivca, če pa imaš očala ali pa si
               psihično bolan, pa lahko dobiš električni paralizator. Mislim, me prav zanima, kako
               bo policist v akciji in na licu mesta to hitro se odločal. Potem upam tudi, da
               paralizator ne bo nadomestil primer policijskega pogajalca v primeru kakšnega poskusa
               samomora. Tukaj med argumenti za smo slišali, da je vendarle paralizator boljši kot
               strelno orožje. Poudariti je treba, da paralizator ni nadomestilo za strelno orožje,
               piše pa, da le pri otrocih, vidno bolnih, starih, onemoglih, nosečnicah in težkih
               invalidih, je lahko nadomestilo za strelno orožje. Skratka, pri paralizatorju gre
               bolj za obvladovanje upiranja in preprečitev samopoškodovanja kot pa za sam napad.
               Uporabiti ga je mogoče kot telesno silo in ne šele takrat, ko so izpolnjeni pogoji za
               uporabo strelnega orožja.</p>
               <p>Skratka, kolegica Bah Žibert je rekla, da leta 2013 niso bili izpolnjeni pogoji za
               tak ukrep. In bivši minister Gorenak je opozarjal, da takrat, ko so pripravljali
               osnovni zakon, potrebe po takšnih predlaganih rešitvah ni bilo in tudi danes jih ne
               vidimo; jih ni. Mislim, statistike od leta 2013 se niso prav nič spremenile in
               varnostna slika pri se ni prav nič spremenila. Edino kar se je spremenilo, se je
               spremenila politika. Politika se je spremenila in ta politika je vedno bolj
               zastraševalna in vedno bolj ksenofobna. Zastraševanje pa za podlago išče v tujcih, v
               beguncih in na tak način bi potem radi posegli v osnovne pravice prebivalk in
               prebivalcev. Saj pred nami so že živeli ljudje, živeli so državniki in to kar večkrat
               radi citiramo Benjamina Franklina, državnika, ki je rekel: <q>»Kdor je za košček
               navidezne varnosti sposoben žrtvovati svojo svobodo, ta si ne zasluži ne enega ne
               drugega.«</q> In s tem se mnogi tukaj absolutno strinjamo.</p>
               <p>Skratka, od zelo podobnih politik in ukrepov v Združenih državah Amerike je menilo
               dovolj časa, da je danes popolnoma jasno, da s tovrstnimi ukrepi ni mogoče izboljšati
               varnostne slike v državi, niti ne znižati stopnje kriminala. In imamo srečo, kriminal
               je v Sloveniji vendarle na zelo nizki ravni. Je pa mogoče nekaj drugega; možno je
               doseči množičen nadzor na ljudmi in možno je doseči konstantno kukanje v zasebnost
               prebivalcev Slovenije. Ko enkrat podležemo tej zastraševalni politiki in si dopustimo
               posege v našo zasebnost in se odpovemo svojim, z ustavo zagotovljenim pravicam, potem
               poti nazaj nikoli ni več. Nikoli se ni zgodilo, da bi policijska pooblastila, ker pač
               niso potrebna, potem ukinili. Nikoli. Samo več in več jih dobivajo in samo manj in
               manj svobode imamo. Skratka, ta novela ni nič drugega kot povečevanje represije in
               podlaga za masovni nadzor.</p>
               <p>Skratka, dejstvo je, da bi potrebovali za tak ukrep širšo razpravo in tukaj Vlada in
               ministrstvo svoje naloge nista opravila. In ker nista upoštevala številnih opozoril
               stroke in zainteresirane javnosti, bi moral to nalogo sedaj opraviti Državni zbor,
               kajti, mi smo tukaj edini, ki moramo ugotoviti, da sta tukaj Vlada in ministrstvo šla
               predaleč. Mi tukaj v Državnem zboru smo ta trenutek zadnji branik posameznic in
               posameznikov v naši državi, kajti Vlada se trudi poudariti, da s tem ukrepom država
               Slovenija ne bo postala policijska država. Poglejmo, če je temu res tako. S tem
               zakonom se uvaja prikrita in namenska kontrola na meji ali kjerkoli znotraj države, v
               notranjosti; širitev okoliščin, v katerih sme policist izvesti varnostni pregled;
               uvaja se paralizator, ki ne bo nadomestilo za strelno orožje, pač pa, kot bi lahko
               zaključili iz obrazložitve, predlaga se bolj kot delna nadomestitev solzivca – bi
               rekla precej hujša nadomestitev za solzivec. Potem policisti bodo lahko po novem
               uporabljali tudi vojaško opremo. Ob naslednjih večjih protestih lahko torej
               pričakujemo specialce v tankih in z vojaškim orožjem. Policija bo nadzorovala in
               pregledala podatke vseh, ki potujejo z letalom. Tudi če bomo avionsko karto samo
               rezervirali, bo to shranjeno v sistemu. Po slovenskih cestah bo zagotovljen
               konstanten nadzor nad vsemi vozili in brez kakršnekoli selekcije bodo naprave za
               optično prepoznavanje registrskih tablic nadzorovale in preverjale prav vsa vozila v
               bližini. Se pravi, slogan Na cesti nikoli nisi sam bo dobil popolnoma drugo
               razsežnost.</p>
               <p>Skratka, v Združeni levici, naj zaključim, smo absolutno proti temu, da pod krinko
               povečanja varnosti državljani Slovenije izgubijo svojo svobodo in da bomo živeli v
               državi, ki bo posegala v pravice ljudi, da bomo živeli v državi, ki se pod krinko
               varnosti spreminja v nepravno in nedemokratično tvorbo, ki bo predvsem nadzirala
               svoje državljane. Hvala.</p>
            </sp>
            <sp xml:id="SDZ7-Redna-25-2016-12-20.sp65">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Matej Tonin.</p>
            </sp>
            <sp xml:id="SDZ7-Redna-25-2016-12-20.sp66">

               <speaker>MAG. MATEJ TONIN (PS NSi):</speaker>

               <p>O, kako bi bil lep svet brez vojn, brez nasilja in brez kriminalcev! Ampak, žal, v
               takem svetu ne živimo, ali si to priznamo ali pa ne. Okoli nas je mnogo nevarnosti.
               In res je, da je zelo tanka linija med svobodo in varnostjo. Treba pa je tudi
               povedati, da brez osnovne varnosti nam prav nobena svoboščina ne pomaga. Če nimamo
               zagotovljene tiste fizične varnosti, potem si z vsemi svoboščinami, ki jih imamo na
               papirju, zelo veliko ne moremo pomagati.</p>
               <p>Rečeno je bilo, da sama represija ne more povečati varnosti. Če na kongresu, ki se
               ga je udeležila poslanka Tomićeva, ne bi bilo tako silovite varnosti, bi bilo pa
               morda že tam več žrtev. Treba je stvari gledati tudi z druge strani, kaj bi se lahko
               vse zgodilo, če se določenih stvari ne bi preprečilo. Rad bi delil samo eno izkušnjo
               z vami, ko sem kot član Parlamentarne skupščine Nata obiskal newyorško policijo. Tam
               so nam povedali, da je bil New York na začetku 90. let izjemno nevarno mesto, kjer si
               imel možnost 1 : 3, da so te oropali, če si šel peš po ulici. V 15-ih, 20-ih letih so
               ta trend uspeli spremeniti tako, da se danes lahko sprehajaš po New Yorku. In ena
               izmed rešitev, ki so jo uvedli, je tudi ta, ki jo zdaj predlaga ta zakon – avtomatska
               zaznava registrskih tablic.</p>
               <p>Tako je pri teh stvareh zelo lahko biti načelen, ampak mi kot odločevalci moramo pa
               vedno tehtati med svobodo in varnostjo.</p>
            </sp>
            <sp xml:id="SDZ7-Redna-25-2016-12-20.sp67">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Boštjan Šefic, državni sekretar Ministrstva za notranje zadeve.
               Pripravita naj se gospa Janja Sluga in gospod Franc Laj.</p>
            </sp>
            <sp xml:id="SDZ7-Redna-25-2016-12-20.sp68">

               <speaker>BOŠTJAN ŠEFIC:</speaker>

               <p>Hvala lepa, gospod podpredsednik.</p>
               <p>Dovolite mi na tej točki samo nekaj dodatnih pojasnil, komentarjev k današnji zelo
               široki, zelo vsebinski, konstruktivni razpravi.</p>
               <p>Uvodoma bi rad povedal, da bo vse te predloge, sugestije, vaša razmišljanja
               ministrica upoštevala pri pripravi tega zakona, tudi v naslednjih postopkih, ker
               računam, da boste vendarle ta zakon ocenili kot primernega za nadaljnjo obravnavo.
               Seveda je Ministrstvo za notranje zadeve predlagatelj tega zakona, tako da ne bi bilo
               tu kakšne dileme. Že uvodoma moram reči, da je pravzaprav ta zakon nastajal oziroma
               nastaja zelo dolgo časa; več kot leto in pol. Kakršnikoli očitki o tem, da je bil
               zakon pripravljen v nekem ozkem krogu, da ni bilo široke razprave, da ni bilo
               usklajevanja – takšne trditve so neutemeljene. Že avgusta in septembra lansko leto
               sta bili organizirani dve zelo široki strokovni razpravi o delovnem osnutku tega
               zakona, kjer so bila povabljena ne le nekatera ključna ministrstva, pač pa tudi
               varuhinja človekovih pravic, informacijska pooblaščenka, nevladne organizacije in
               tako naprej; seveda strokovnjaki s fakultet – Pravne fakultete, Fakultete za
               varnostne vede in tako naprej. Skratka, začetek razprave o tem zakonu je bil zelo
               širok, je bil strokoven in na podlagi tega smo potem vodili vse ostale aktivnosti.
               Tudi usklajevanje, strokovno, tako s pooblaščenko, z varuhinjo človekovih pravic,
               nevladnimi organizacijami in tako naprej je bilo izjemno široko. Mi nismo samo, kot
               pogosto uporabljamo izraz, tekli samo en krog usklajevanja, več krogov, osebnih,
               direktnih, neposrednih, pa seveda tudi pisnih, tako je nastajalo zajetno gradivo vse
               te korespondence. Moram reči, da je bilo usklajevanje tudi zelo konstruktivno.
               Dejstvo pa je, da so tudi nekatere institucije v tem usklajevanju, ko smo že
               uskladili določena vprašanja, naknadno ponovno zadeve odpirale in smo tekli novi
               krog, zaradi tega ker želimo dejansko pripraviti zakon, ki bo konsistenten, ki bo
               kakovosten in ki bo imel tudi ustrezen konsenz, predvsem pa bo učinkovit in bo
               dosegel tiste ključne cilje, to pa je – in tu se vsi strinjamo – varnost državljank
               in državljanov oziroma vseh prebivalcev Republike Slovenije.</p>
               <p>V uvodu moram poudariti tudi, da ne gre za bistveno širjenje pooblastil,saj nekatere
               slabosti, pomanjkljivosti, ki so se pokazale pri dosedanjem uresničevanju,
               nadgrajujejo, dopolnjujejo, uvajajo resda nova tehnična sredstva, ki omogočajo bolj
               učinkovito delo in tudi lažje delo policistkam in policistom, tako z večjo
               učinkovitostjo dosegamo tudi večjo varnost.</p>
               <p>Mislim, da je eden redkih zakonov, ki ste ga prejeli v Državnem zboru, da ima v
               prilogi pet dodatnih dokumentov, ki govorijo o presoji vplivov posameznih predlogov
               na več zornih kotov in temeljito in vsestransko pojasnjujejo te vplive. In tako je
               tudi prav. Jaz mislim, da na ta način lahko dosegamo tudi ustrezne rezultate.
               Poudariti moram tudi to, da smo dosegli tudi pri paralizatorju celo neko, bi rekel
               soglasje tudi z Amnesty International, ker vse te zadnje rešitve, ki jih imamo zdaj
               vgrajene, zadostujejo vsem osnovnim oziroma nujno potrebnim kriterijem, da je lahko
               tako prisilno sredstvo tudi učinkovito.</p>
               <p>Varnost je seveda pomembna, se pa strinjam, da na račun varnosti ne smemo nekritično
               omejevati človekovih pravic. In poudarjam, da s tem zakonom gre v smeri sorazmernosti
               in so v njem vgrajene tudi varovalke, ki zagotavljajo to sorazmernost. Če želimo
               zagotoviti varnost, o tem je bilo danes v tej razpravi in tudi na dopoldanski
               razpravi veliko govora, potem policija kot nosilec zagotavljanja notranje varnosti
               potrebuje ustrezna sredstva in potrebuje tudi ustrezna pooblastila. Drži in strinjamo
               se in dopoldne sem tudi že poudaril, da absolutno je treba imeti tudi ustrezen
               kakovostni nadzor nad policijo, in nadzor, ki bo učinkovit in ki ga bomo izvajali v
               okvirih zakonov, ki veljajo za posamezne oblike nadzora.</p>
               <p>Moram povedati, da so se razmere med letom 2012, ko je pravzaprav nastajal ta zakon
               oziroma bil sprejet, in letom 2013, ko je začel veljati, pa med letom 2016, zdaj smo
               decembra, močno spremenile. Tu jaz mislim, da se vsi strinjamo. To obdobje terja tudi
               nove pristope v smeri pooblastil ali pa sredstev, s katerimi se lahko policija
               zoperstavlja in zagotavlja to našo varnost.</p>
               <p>Poudariti moram tudi to, da naš notranji nadzor v sami policiji in pa pritožbeni
               postopki, ki jih imamo, so eni najbolj dodelanih tudi znotraj Evropske unije in so
               tudi primer nemalokrat v drugih sistemih. Ne pozabimo tudi na naš notranji sistemski
               nadzor Ministrstva za notranje zadeve, ki je zelo dosleden in ki je tudi v nekaterih
               zadnjih primerih zelo jasno pokazal, da skozi te notranje nadzore tudi ugotavljamo
               pomanjkljivosti in ministrica tudi odreja, kako se morajo te pomanjkljivosti
               odpravljati.</p>
               <p>Želeli bi si, da bi imeli na področju notranjega nadzora nekaj več pristojnosti in
               pooblastil. Tudi v tej smeri smo v zadnjem obdobju predlagali in pripravili gradivo
               Ministrstva za pravosodje in jaz verjamem, da bomo v naslednjih obdobjih tudi na tem
               področju naredili nekaj bistvenih korakov naprej. Zlorabe so možne, ampak ravno ti
               sistemi so zato, da morebitno zlorabo, posamično zlorabo tudi odkrijemo in jo tudi
               sankcioniramo. Ne moremo pa izhajati iz tega, da bi a priori obstajala neka
               nevarnost, da policija zlorablja svoja pooblastila. Naša policija je usposobljena in
               vi veste, da ravno v razpravah, ki smo jim imeli v Državnem zboru, sem večkrat
               poudaril, da ob dobri opremi potrebujemo tudi ustrezna sredstva za izobraževanje in
               usposabljanje. In tukaj je bil v letu 2016 pa že tudi v letu 2015 narejen velik korak
               glede na pretekla obdobja. Strinjam se, da je tukaj treba delati naprej. Strinjam se
               tudi s tem, da je treba policijo kadrovsko okrepiti, se vsaj poskušati v naslednjih
               obdobjih približati številkam, ki smo jih imeli, ker potem bo tudi policija manj
               obremenjena. Moram pa reči, da se ne morem strinjati z argumentom, da naši starejši
               policisti, seveda v narekovajih, predstavljajo določeno tveganje. Ravno nasprotno.
               Starejši policisti s svojimi izkušnjami lahko bistveno prispevajo h kakovosti dela
               policije in skrbimo za njihovo vsestransko usposobljenost, tudi fizično. Res pa je,
               da na drugi strani za delo v policiji pogosto oziroma zelo težko dobimo zlasti med
               mladimi takšne kandidate, ki bi izpolnjevali te kriterije.</p>
               <p>Kar se tiče paralizatorja, bi vendarle rad poudaril še nekaj elementov. Tukaj je
               bilo veliko povedanega, se lahko strinjam, bi pa še enkrat podčrtal. Prvič,
               paralizator je tisto prisilno sredstvo, ki bo uporabljeno zlasti pri delu
               intervencijskih enot policije, se pravi, takrat, ko gredo intervenirat, ko gre za
               neko posebno situacijo, ko je treba hitro, učinkovito ukrepati, in tam kjer se
               policisti srečujejo z najbolj tveganimi situacijami. Jaz moram reči, da ne smemo
               banalizirati nekaterih primerov, ki so tukaj navedeni. Jaz vam lahko povem samo en
               primer, ko je oseba, ki je bila v nekem resnično, recimo temu, posebnem psihičnem
               stanju, ker nobeno drugo prisilno sredstvo ni bilo učinkovito, ne razpršilec ne
               fizična sila niti ni bilo možno uporabiti palice, zato je bila še edina varianta, da
               se uporabi strelno orožje. Ta oseba je imela v rokah seveda motorno žago, prižgano in
               je šla v napad proti policistom. Seveda je dilema, ali uporabiti strelno orožje ali
               paralizator, ki za nekaj minut paralizira to osebo, oseba ostane popolnoma prisebna,
               preprosto ne more delovati zoper policiste, tako da jo lahko potem obvladajo in
               opravijo tisti postopek, ki je potreben. Seveda je to sredstvo neprimerno milejše. To
               sredstvo, ta paralizator, ti modeli imajo, kar je bilo že omenjeno, kamero, je
               neizbrisno zabeleženo, s kakšnim šokom je deloval, s kakšne daljave je bilo sredstvo
               uporabljeno in se lahko tudi naknadno zelo natančno analizira, ali je prišlo morda do
               neprimerne uporabe, se to lahko tudi protokolira, kar pri strelnem orožju ni primer.
               Nekateri veste, da je preiskovanje takšnih dogodkov izjemno zapleteno, ne nazadnje je
               bil primer, ko je deset let skoraj potekala ena takšna preiskava in potem tudi
               sojenje.</p>
               <p>Jaz mislim, da tudi vsi dokumenti, ki so priloženi samemu zakonu, zelo jasno in zelo
               podrobno razčlenjujejo in potrjujejo to, kar sem tudi omenil. Želim absolutno
               zanikati, da gre za kakršenkoli masovni nadzor, tudi pri avtomatski prepoznavi
               registrskih tablic. Jaz sem večkrat povedal, ko smo razpravljali že pred obravnavo v
               Državnem zboru, da vse te postopke policisti že izvajajo zlasti na državnih
               regionalnih cestah, kjer je to možno, zlasti na avtocestnem križu je ta običajna
               cestna kontrola zelo otežena ali včasih skorajda onemogočena, razen s preusmeritvijo
               prometa skozi postajališča, kar bi bilo sicer prenevarno. Ta sistem omogoča učinkovit
               nadzor v prometu in opravi tisto na avtomatiziran način, kar pravzaprav policisti
               opravljajo pri rednem nadzoru in kontroli prometa. Moram reči, da ta avtomatska
               obdelava je bila tudi že na nek način vgrajena oziroma potrjena v resoluciji o
               dolgoročnem razvoju policije, kjer smo izpostavili potrebo po tem sredstvu.</p>
               <p>Moram povedati da bomo vse pripombe Zakonodajno-pravne službe, ko jih bomo dobili,
               tako kot vedno temeljito proučili, se tudi z njimi uskladili. Jaz moram reči, da po
               mojem vedenju in poznavanju skoraj zadnjih štirih let vedno Ministrstvo za notranje
               zadeve doseže soglasje oziroma najdemo ustrezne rešitve z Zakonodajno-pravno službo,
               zato se ni treba bati, da bi se tukaj izognili oziroma ne upoštevali teh pripomb.</p>
               <p>Morda še nekaj o tej uporabi vojaške opreme. V samem gradivu je zelo jasno in zelo
               natančno povedano, da je to izjema, da gre za izjemne primere, kjer morata biti
               seveda soglasna dva ministra, kjer gre predvsem za uporabo v primeru, če bi bilo to
               potrebno. Gre predvsem za področje terorizma, navedeni so tudi primeri prakse iz
               tujine. Mi se tukaj pripravljamo na morebitne situacije, ki jih ne moremo izključiti.
               Dejstvo je, da v takšnih primerih moramo hitro in učinkovito ukrepati. Kot rečeno, je
               pa tudi tukaj vzpostavljena varovalka, torej sam minister za notranje zadeve nima te
               možnosti in mora biti v soglasju z Ministrstvom za obrambo. Hvala.</p>
            </sp>
            <sp xml:id="SDZ7-Redna-25-2016-12-20.sp69">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Besedo ima gospod Jan Škoberne. Pripravita naj se gospod Andrej Čuš in mag. Alenka
               Bratušek.</p>
            </sp>
            <sp xml:id="SDZ7-Redna-25-2016-12-20.sp70">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani gospod podpredsednik. Spoštovane kolegice in kolegi!</p>
               <p>Svojo razpravo bom utemeljil na dveh predpostavkah, in sicer da Slovenija ni ena od
               tistih držav, kjer bi se svoboščine ljudi pogosto kršile namenoma ali zlorabljale s
               strani policije. Kvečjemu se nam tu in tam dogaja obratno, da so policisti žrtve
               agresije, da se dogajajo prometne nesreče z naklepom poškodovanja policista, da se
               dogajajo hujša kazniva dejanja z načrtom, kako onemogočiti čim večje število tistih,
               ki skrbijo za red in varnost v državi.</p>
               <p>Postavil bom tudi drugo predpostavko, da je slovenska policija dobro usposobljena da
               pa morda potrebuje dodatne kadrovske popolnitve in da morda potrebuje tudi boljšo,
               sodobnejšo opremo. Ključno pri tem zakonu, in iz česar moramo izhajati, je današnji
               status Slovenije kot varne države. Slovenija je prepoznana tako v gospodarskem
               okolju, tako pri turistih, tudi pri državljanih kot država, ki je varna, kjer je
               varno živeti in kjer je mogoče računati na to, da je javni potniški promet nekaj,
               kjer se ti najverjetneje razen manjših tatvin ali mogoče prometne nesreče ne bo
               zgodilo nič hudega. In izjemno pomembno bi bilo, da bi Slovenija takšna država tudi
               ostala.</p>
               <p>Če me vprašate, ali je ta zakon treba podpreti in ali ga lahko podprem brez težave,
               bi rekel, da brez vsakršnega razmisleka ne, gotovo pa si zakon zasluži, da ga
               pošljemo v drugo obravnavo. Če je vprašanje, ali smejo policisti avtomatično med
               vožnjo po avtocesti preverjati registrske tablice vozila, se zame zdi to manjši poseg
               v mojo svoboščino, kot to, če me policist ustavi samo zato, da bo preverjal, ali imam
               veljavno vozniško dovoljenje, registriran avto in tako naprej, ker tako ali tako
               lahko naredi. Če pa sumi, da je nekaj narobe z mojim vozilom, mojo vožnjo ali s
               kakšno tretjo okoliščino, pa je to celo dolžan storiti. Če lahko vse te stvari
               izključi s tem, da me ne ustavlja, da ne posega v moj dnevni življenjski načrt,
               toliko bolje.</p>
               <p>Če je vprašanje paralizatorja, morda se komu zdi nehuman, gotovo je bolj human kot
               pištola. In ključno vprašanje, ki ga tu v današnji razpravi pogosto pozabljamo
               izpostaviti, zakaj je policist dolžan uporabiti prisilno sredstvo. Saj ne zato, ker
               nekdo narobe prečka prehod čez cesto. Gre za vprašanje napada na policista, na
               državljana, gre za ogrožanje življenja. In če je ogrožanje življenja mogoče
               preprečiti s tem, da drugega življenja ne ogrozimo ali je to mogoče storiti v
               najmanjši meri, potem se mi zdi prav, da se tudi slovenska policija opremi in
               usposobi za uporabo sredstev, ki so širom sveta že precej običajna in tudi v uporabi.
               Bistveno bolj se mi zdijo tovrstna sodobna sredstva primerna za uporabo kot dobra
               stara palica ali pištola.</p>
               <p>In tretje, kar se mi zdi izjemno pomembno, računam, da bo zakon sprejet, v drugi
               obravnavi je treba upoštevati ključne pripombe, ki smo jih dobili s strani
               Ministrstva za pravosodje. Gre za to, da je treba numerus clausus našteti vsa
               prisilna sredstva in ukrepe, ki jih je mogoče uporabljati, da je treba določiti to,
               kar je tudi trend v svetu, da morajo policisti nositi tiste mikrokamere, ki dajejo
               tudi možnost preverjanja za nazaj in poskrbeti za vse, da ne pride do zlorabe
               svoboščin. Ampak to se da narediti, slovenska policija, slovenski varnostni sistem pa
               mora iti v korak s časom, in ne sme temeljiti na predpostavki, ki je absolutno
               napačna, in to je, da je slovenska policija podobna ameriški, ki zaradi napačno
               izgovorjene besede lahko ali pa včasih strelja po nekih drugih, morda naravnih
               zakonih, ki se komu zdijo pravilni, na ljudi, ki so jih ustavili v prometu. Tega
               slovenska policija ne počne. Če ste spremljali zadnje leto številne objave, številne
               dogodke, kvečjemu je bila težava v tem, da slovenski policisti niso želeli uporabiti
               sile, da so bili, pod narekovaji, preveč miroljubni in je koga to stalo življenje.
               Tudi policisti imajo družine in tudi oni si zaslužijo ustrezno raven zaščite in tudi
               njihovi otroci si, tako kot denimo pri rudarjih, zaslužijo, da se reče, <q>»očka,
               mamica, vrni se živ, živa domov«</q>. Hvala lepa.</p>
            </sp>
            <sp xml:id="SDZ7-Redna-25-2016-12-20.sp71">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Mitja Horvat. Dovolite pa, da jaz vendar do konca preberem, kdo še ni
               prečrtan na tem mojem spisku. Gospod Benedikt Kopmajer, dr. Bojan Dobovšek, mag.
               Bojana Muršič, gospod Franc Jurša in gospod Marko Ferluga.</p>
               <p>Izvolite, dr. Mitja Horvat.</p>
            </sp>
            <sp xml:id="SDZ7-Redna-25-2016-12-20.sp72">

               <speaker>DR. MITJA HORVAT (PS SMC):</speaker>

               <p>Najlepša hvala, predsedujoči za dano besedo. Spoštovani državni sekretar, poslanke,
               poslanci, gostov nimamo več!</p>
               <p>Mestoma bom tudi svoje kolege zaprosil, da mi dovolijo privilegij, da nekaj besed
               spregovorim tudi na podlagi prvega odstavka 82. člena Ustave Republike Slovenije.
               Vsekakor cenim napore ministrstva in skrbno pripravo gradiva, ki ga imamo danes pred
               seboj, upam in verjamem, da je res, da boste pripombe, ki bodo dane med to razpravo,
               upoštevali v nadaljnjem delu, zlasti tudi ko nas čakajo še pripombe
               Zakonodajno-pravne službe.</p>
               <p>Uvodoma bi želel reči, da je stanje ocenjeno na ta način, da naloge policije v
               pravni državi niso samovoljna učinkovitost, pač pa varstvo posameznika in skupnosti
               ob spoštovanju zakonov in legitimnih družbenih ciljev. Učinkovitost pomeni
               profesionalno, odzivno i visoko strokovno policijo, ki zagotavlja javni red in mir s
               spoštovanjem prava in najmanjšim možnim posegom v človekove pravice. Glede tega kljub
               obsežni analizi, ki jo imamo pred seboj moram reči da mestoma nisem zadovoljen z
               razlago. Manjkajo mi bistveni, ključni poudarki ne pa da s samim seboj utemeljujete
               recimo nujnost, primernost ukrepov, ki so predlagani.</p>
               <p>Če sem pri vprašanju legitimnih družbenih ciljev, se bojim, da smo pri napačnem
               zakonu da ta zakon nima pravega naslova. Danes se v glavnem pogovarjamo o prisilnih
               sredstvih, tukaj pa imamo pred seboj na dnevnem redu točko Zakon o nalogah in
               pooblastilih policije. Najverjetneje gre za določeno pomešanje, do katerega je prišlo
               že pri prvem sprejetju zakona, kjer imamo seveda še bistveno več težav in upam, da
               vas bom lahko spodbudil k temu, da bi pravzaprav posegli še v nekatere določbe, ki
               jih imamo že v obstoječem zakonu in se mestoma sprašujem, ali je vse to res in ali je
               vse to res potrebno.</p>
               <p>Ko pogledam cilje, ki so navedeni v predlogu, ugotovim, da so cilji predloga
               sprememb in dopolnitev ureditev hrambe profilov odvzetih vzorcev DNK v skladu z
               odločbo Ustavnega sodišča Republike Slovenije s 13. februarja 2014 in dopolnitev in
               natančnejša ureditev določb na področju opravljanja policijskih nalog in izvajanja
               policijskih pooblastil, kot da nekaj manjka, glede na to, o čemer danes večinoma
               razpravljamo.</p>
               <p>Jaz se absolutno strinjam, tako kot je navedeno v nadaljevanju, da je v demokratični
               družbi nujno, da skrbimo za državno varnost, javno varnost, ekonomsko blaginjo
               države, da se prepreči nered ali zločin, da se varuje zdravje ali morala ali da se
               zavarujejo svoboščina in pravice drugih ljudi. Jaz se bojim, da večinoma danes
               razpravljamo predvsem o policistih, ne o vseh ljudeh v Republiki Sloveniji.</p>
               <p>Opustitev tega, kar smo poznali celo v času, ko sem jaz recimo spoznaval svet in
               domovino, ko sem živel v policijski državi, nisem zaznal, da bi takrat imeli tako
               široka pooblastila, kakršna imamo danes. Da imamo na koncu napisano <q>»razen če,
               drugače ni mogoče opraviti policijske naloge«</q>. Kaj pa to pomeni, lepo vas prosim?
               Mislim, da ne gre za to, kar zdaj predlagate, ampak kar je že v zakonu. Predlagam, da
               se s tem vprašanjem resneje pozabavamo, če želimo res omejiti policiste, če želimo
               policijska pooblastila takšna, da omejujejo policiste, kolikor je mogoče, sledeč
               izhodiščem, ki so podana in kjer pravim, da cilji enostavno niso določeni. Cilji, o
               katerih govorimo danes, so čisto drugi kot tisti, ki so napisani v predlogu, jih je
               treba razširiti ali predrugačiti, ampak nekaj čisto drugega imamo več kot očitno pred
               seboj po dobrem letu, kot pravite, kar se zakon pripravlja. In zdaj na temeljno
               dilemo, ki je bila izpostavljena danes. Ali je grožnja terorizma tista, ki narekuje
               spremembo zakona glede policijskih pooblastil? Ali se, kot je bilo na drugi strani
               povedano, varnostno nič ni spremenilo v času od sprejetja zakona do danes?</p>
               <p>Sam moram reči, da sem glede tega kar pred težko dilemo. Za mene smo se s terorizmom
               začeli ukvarjati 11. septembra 2001 in se svet od leta 2001 ni kaj bistveno
               spremenil. Že takrat je prišlo ne samo do grožnje, ampak kar enostavno do napada.
               Čisto malo za ocvirek, da ne vse skupaj preveč patetično. Leto preden so opravili
               odstranitev Osame bin Ladna, sem prespal v kraju Abbottabad, če bo komu to kaj
               pomenilo. Ko sem povprašal, ali obstaja kakšna možnost, da bi jaz okno zaprl, ker sem
               imel iz sobe okno na stopnišče hotela in od stopnišča direktno izhod na ulico
               Abbottabada, so rekli: <q>»No problem, sir. Security.«</q> Peljali smo se tudi mimo križišča
               za Swat Valley in moram priznati, da nas je zamikalo, da bi šli pogledat, ker smo
               slišali, da je ta dolina zelo zelo lepa. Skratka, hočem reči, da sem bil tam, hočem
               reči, da živim v tem svetu, in hočem reči, da se ukvarjamo s temeljno mislijo: ali
               gre za to, kar je pravzaprav temeljni namen in cilj terorističnega delovanja, ali gre
               za realne grožnje.</p>
               <p>Seveda sem pričakoval danes, čudi me samo, da še nismo prišli do Slovenije, da
               zagotovo je voznik tovornjaka včeraj prešel Slovenijo in nismo nič naredili glede
               tega. To moram reči, da sem resno presenečen, in verjamem, da se bo to dogajalo še v
               nadaljevanju, ker smo danes šele v prvi obravnavi. Ampak ali je vse to res? Ali smo
               res padli na izpitu in ali bomo res, če resno premislimo, gojili voljo teroristov po
               tem, da še naprej teroristično delujejo? Njihov namen je ravno to, da nas je strah.
               To, kar je bilo povedano pri prejšnjih razpravah, da 80 % ljudi izraža, da jih je
               strah. Strah česa? Kakšno slabo izkušnjo imajo vsi ti, ki jih je strah? Jaz moram
               zase reči, da nimam nobene slabe izkušnje. Seveda vsi tisti, ki so jo imeli, seveda
               tisti, ki so žrtve teh napadov, zagotovo jih imajo. Ali bomo razglasili pravzaprav
               zdaj že sleherno vožnjo po naših cestah, ko vemo, da prihaja do žrtev, ali bomo kar
               razglasili, da so to resna ogrožanja varnosti, da gre pravzaprav za grožnjo
               terorizma? In nas bo strah in se ne bomo več vozili po cestah, ker je nevarno.
               Objektivno je nevarno. In po mojih izkušnjah bistveno bolj nevarno, kot so posledice
               terorističnih akcij. Seveda boste vsi tisti, ki se ukvarjate z varnostjo, rekli,
               <q>»temu se je utrgalo«</q>. Ampak ne morem pomagati. Zato sem uvodoma rekel, lepo prosim,
               naj mi bo v delu dovoljeno, da govorim na podlagi prvega odstavka 82. člena Ustave,
               torej brez kakršnihkoli navodil, da izlijem tiste svoje osebne občutke v tem
               trenutku, dokler smo še pri prvi obravnavi zakona, preden pridemo do samih rešitev.</p>
               <p>Če vzamem samo informacijsko zasebnost, na eni strani, kot je bilo lepo povedano,
               tri strani imamo opozoril s strani informacijske pooblaščenke. In nekaj je, kar me pa
               močno preseneča. Ali pa tudi ne. Pravzaprav, če sem iskren, nisem še čisto prepričan,
               ali bom to izrazil ali ne o tem, kaj je Amnesty International, kakšna je njegova
               vloga v svetu. V tem trenutku, kjer gre za resna opozorila z mnogih strani ali morda
               ne pretiravamo z razpravami, z izražanjem ogroženosti, varnostnih tveganj, Amnesty
               International je pa zadovoljen. Ni pa bil zadovoljen pred enim letom, ko smo izvajali
               določene ukrepe, da smo zagotovili varnost tako ljudi, ki so prehajali Republiko
               Slovenijo po tako imenovanem humanitarnem koridorju, kot tudi varnost ljudi in
               premoženja v Republiki Sloveniji. Takrat je bil kar precejšen halo, če se boste
               spomnili, tudi demonstracije, česa vse nismo imeli in kakšne burne debate smo imeli
               tudi v Državnem zboru. Da o javnosti sploh ne govori., In te debate obstajajo še
               danes. Ne dolgo nazaj, ko smo se pogovarjali, ali ljudi, za katere je treba
               poskrbeti, organizirano in na znanem mestu nastanimo ali naj se prosto gibajo na
               območju Republike Slovenije, je nastalo kar precej razburjanja in kar precejšnja
               akcija civilne družbe. Legitimna. Nobenih težav nimam. Ampak ali želimo kaj glede
               tveganj, o katerih govorimo, resno storiti, ali bomo ločevali, ali so te grožnje
               utemeljene na realnem tveganju ali gre samo za nek strah pred neznanim, ali se bo
               zgodilo tisto, kar kot liberalec pričakujem: spoštovanje človekovih pravic in da v
               slehernem prebivalcu Zemlje, ne bom rekel samo slehernem državljanu ali pa prebivalcu
               Republike Slovenije, vidim človeka z vsemi njegovimi pravicami. Še enkrat poudarjam,
               moje izkušnje so dobre, ene slabe izkušnje nimam. Upam, in verjamem, da bo tako tudi
               ostalo. Upam in verjamem, da bodo tudi pooblastila. Glede na to, kar sem prebral, da
               so cilji zakona, in ne vidim, da so namenjeni temu vprašanju, ali nehamo govoriti o
               tem vprašanju, ga ne povezujemo več s terorističnimi grožnjami in tveganji ali pa
               določimo v zakonu, da je cilj tudi organiziranje družbe zaradi varnostnih tveganj,
               zaradi grozečega terorizma oziroma terorističnih akcij.</p>
               <p>Če grem k zadnjemu vprašanju, potem pa pustim kolegu še nekaj časa, če se ukvarjam
               samo z vprašanjem zasebnosti. Pred časom sem študente vprašal, kako čutijo ta
               vprašanja informacijske zasebnosti. Ne boste verjeli, mladi ljudje se ne ukvarjajo
               pretirano z vprašanjem zasebnosti. To zanje ni vprašanje. Če nisi na Facebooku, te
               ni. Ne ukvarjajo se s tem, da bi razumeli svojo udeležbo, svoje aktivno delovanje
               prek interneta kot vdor ali kot grožnjo za svojo zasebnost. Razumejo, da zaradi
               tehnološkega razvoja, v katerem smo, se je pač treba odpovedati zasebnosti. Lahko
               razumem mlade, lahko kot starši kaj naredimo, lahko kot stari starši, če je to
               aktualna tema že kar nekaj časa, lahko vplivamo, kajti stari starši bodo glede tega
               gotovo lahko več naučili naše otroke, kot bomo to lahko storili sami, ki uporabljamo
               informacijsko tehnologijo dnevno, ko bodo povedali, da se je dalo in da se da živeti
               brez informacijske tehnologije. Ali dogodek izpred kakšnega tedna dni, ko mi je ena
               od učiteljic rekla: <q>«Ko sem jim rekla, sedajle pa odložite mobilne telefone, je
               sledilo veliko presenečenje.«</q> Razred, mešan razred, dekleta in fantje niso vedeli,
               kaj naj počnejo sami s seboj in eden z drugim, skratka vprašanje odnosa. V družbi, v
               kateri živimo, prisegamo na tehnološki razvoj, tudi moji kolegi liberalci, zato sem
               rekel in še enkrat poudarjam, govorim na podlagi prvega odstavka 82. člena. Tudi
               velik del liberalcev meni, da mora tehnološki napredek, tehnološki razvoj, inovacije,
               investicije, imeti prednost pred posameznikovimi pravicami. Bomo pač malo odstopili
               od človekovih pravic. Ja, seveda, ker je od 2. svetovne vojne že 70 let. Ko je naša
               toleranca do vdorov v človekove pravice kar precej narasla, nismo več občutljivi, ker
               nimamo prave izkušnje vdorov v človekove pravice. Bojim se, da je v lepem delu,
               verjamem, da bo Zakonodajno-pravna služba na to tudi opozorila, zato vam res polagam
               na srce, da premislite o tistih določbah, ki govorijo o tem, da se moramo kot
               posamezniki, kot družba odpovedati svoji zasebnosti zaradi nekih višjih ciljev. In
               vprašajmo se, ali je res nujno, ali je primerno in v ožjem smislu ali je sorazmerno,
               ali je utemeljen tolikšen nadzora iz razloga, ki se imenuje grožnja, varnostne
               grožnje, grožnja za posameznika, za policiste, za družbo v celoti, za ekonomijo in
               tako dalje in tako naprej, kar je še vse razlogov v tem zakonu. Resno se moramo prej
               izprašati, kadar govorimo o policijskih pooblastilih.</p>
               <p>Jaz razumem in verjamem – da ne bo narobe razumljeno – da policija dela strokovno.
               Nikoli me še niste slišali, da bi kakorkoli kritiziral. Moramo pa biti ostali dovolj
               modri, da ne bomo padli na izpitu, ki se imenuje Cilj posvečuje sredstva. Da naredimo
               bolj strokovno, bolj učinkovito policijo za vsak primer, ker obstajajo najrazličnejše
               oblike grožnje, moramo zaradi tega dati široka pooblastila policistom, ker tudi sami
               po sebi niso dolžni dajati svoja življenja, zato da zavarujejo napade od drugih
               zaradi storitve raznih raznih kaznivih dejanj.</p>
               <p>Ko sem ravno pri tem in s tem bom zaključil, cele strani kaznivih dejanj imamo,
               zaradi katerih damo na tem informacijskem področju pooblastila policistom, ker na
               zalogo uporabljamo, zbiramo, obdelujemo podatke, ker obstaja grožnja, ker je nek
               cilj, ki ga nisem prav zasledil, da bomo preprečili ta ravnanja. Ali je to skladno z
               našim pravnim redom v tem delu, da lahko zaradi tega, ker menimo, da nekdo utegne
               storiti eno od na eni strani naštetih kaznivih dejanj? Oprostite, bojim se, da ta
               predlog zakona s temi rešitvami, ki jih imamo danes, pomeni, da smo vsi potencialna
               teroristična grožnja, da smo tveganje za to družbo. Najlepša hvala.</p>
            </sp>
            <sp xml:id="SDZ7-Redna-25-2016-12-20.sp73">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Benedikt Kopmajer.</p>
            </sp>
            <sp xml:id="SDZ7-Redna-25-2016-12-20.sp74">

               <speaker>BENEDIKT KOPMAJER (PS DeSUS):</speaker>

               <p>Hvala lepa za besedo.</p>
               <p>Vsekakor predlagana pooblastila predstavljajo poseg v zasebnost posameznika, pri
               čemer pa je možnost posegov v človekove pravice pravzaprav že sedaj po sedanjem
               zakonu. Kot sam razumem ta Predlog zakona o spremembah in dopolnitvah Zakona o
               nalogah in pooblastilih policije, ta sledi predvsem odločbi Ustavnega sodišča, ki je
               zahtevalo ureditev hrambe odvzetih vzorcev DNK že leta 2014 in pa nekaterih
               pomanjkljivosti sedanjega zakona. Prepričan sem, da predlog sledi sodobnim trendom in
               postopkom pri delu policiji v Evropski uniji. Po zagotovilih vodstva Policije oziroma
               Ministrstva za notranje zadeve ne gre za širjenje pooblastil, temveč za nove
               pristope, nove metode dela, tehnične rešitve, tudi za izvajanje sedanjega obsega
               pooblastil. Kot rečeno, le način izvedbe se spreminja.</p>
               <p>Državni sekretar me bo mogoče v tem korigiral. Iz dodatnih obrazložitev o uporabi
               paralizatorja, na katerega se moram tudi jaz nekako nasloniti, je zagotovljeno, da je
               uvedba paralizatorja v celoti usklajena z Ministrstvom za zdravje in z Amnesty
               International. In kar je najvažnejše, zdravje ne bo ogroženo, ker ne deluje na
               človekov voljo za upiranje, pač pa na njegovo zmožnost upiranja. To pomeni, da so
               učinki predvidljivi. Na moje izrecno vprašanje, kako paralizator vpliva na ljudi, ki
               imajo na primer srčne spodbujevalnike, je bilo zagotovljeno, da tudi za te ljudi ni
               nobenih nevarnosti, ker paralizator deluje na drugi frekvenci kot srčni
               spodbujevalnik. Tako da tudi v tem primeru je to nekakšna boljša varianta, kot pa
               pištola. Da deluje 2, 3 minute, da se uporaba zabeleži in da ga bodo uporabljale le
               intervencijske skupine, ki bodo usposobljene za delo s to vrsto represivnega
               sredstva.</p>
               <p>Omenil bi še rešitve glede opredelitve pogojev za zbiranje podatkov letalskih
               potnikov. To je ena izmed posledic ukrepov za preprečevanje in odkrivanje terorizma.
               Optična prepoznava registrskih tablic pri nadzoru cestnega prometa je nova oblika
               nadzora cestnega prometa, ki pa že spada med temeljne naloge policije, ki jih imajo
               že sedaj. Po zagotovilih predlagateljev bodo zlorabe onemogočene tudi zaradi višjega
               nivoja izobraževanja policistov.</p>
               <p>Seveda živimo v času, ko bomo morali za varnost tudi poskrbeti in nekaj žrtvovati.
               Predlog zakona bom zato v tej fazi podprl, ker ocenjujem, da je primeren za nadaljnjo
               obravnavo. Hvala.</p>
            </sp>
            <sp xml:id="SDZ7-Redna-25-2016-12-20.sp75">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Bojana Muršič. Izvolite.</p>
            </sp>
            <sp xml:id="SDZ7-Redna-25-2016-12-20.sp76">

               <speaker>MAG. BOJANA MURŠIČ (PS SD):</speaker>

               <p>Hvala, podpredsednik za besedo. Moram reči, da me preseneča, prijetno preseneča
               razprava kolega Mitja Horvata, ki je v bistvu podal veliko argumentov, ki upam, da
               jih bo tudi ministrstvo za notranje zadeve tudi upoštevalo, kajti tudi sama se moram
               kar v marsikateri zadevi, ki jo je izpostavil, z njim globoko strinjati. Na tem mestu
               bi rada izpostavila, da veljavni zakon o nalogah in pooblastilih policije velja zgolj
               tri leta. Najprej bi se bilo treba vprašati, ali policisti potrebujejo nova
               pooblastila, ali jih imajo preveč, ali dovolj. Pomembno je tudi, ali se v državi
               počutimo varne. Verjamem, da mi bo državni sekretar na tem mestu hitro odgovoril, da
               se v svetu spreminjajo razmere. Tudi pri nas v Sloveniji se lahko hitro spremenijo.
               Temu je res tako. Ampak ali zato policisti potrebujejo dodatna pooblastila, ne vem.
               Povsem razumljivo pa je, da je na prvem mestu varnost državljank in državljanov, zato
               se gre pri tem strinjati s tezo, da je treba prilagoditi ustrezno zakonodajo, ob
               predpostavki, da se ugotovi, da obstajajo indici, da se ne počutimo varne. Ampak
               Slovenija spada med države, ki kljub spremenjenim varnostnim okoliščinam sodi med ene
               izmed najbolj varnih držav. Seveda se pa tudi strinjam s tem, da se to lahko
               spremeni.</p>
               <p>V predlogu zakona, ki ga imamo v obravnavi, imamo želje policistov. Policisti so
               tisti, , ki zaznavajo težave s katerimi se vsakodnevno srečujejo pri svojem delu na
               terenu. Nekatere njihove želje se želijo uzakoniti že dobro desetletje. Pa naj
               spomnim, če mi dovolite. Električne paralizatorje je slovenska policija poskusno
               uporabljala v specialni enoti policije, kjer so imeli 15 naprav, in to v času, ko je
               notranje ministrstvo vodil gospod Rado Bohinc. Nato ga je nasledil Dragutin Mate, ki
               paralizatorjev sicer ni prepovedal, se je pa po poročilu iz policije, da niso
               primerni za uporabo, odločil, da te ne bo uvedel oziroma ne bo trajne uporabe. V času
               ministrice Kresalove in državnega sekretarja Klemenčiča pa so se paralizatorji
               ukinili.</p>
               <p>Zakaj menim, da paralizatorji niso primerni za uporabo oziroma je treba biti pri
               njegovi uporabi zelo pazljiv, še posebej pri ogroženih osebah, kot so starejši,
               nosečnice, otroci in osebe s srčnimi boleznimi? Pri tem se mi postavlja vprašanje,
               ali je policist toliko sposoben, da oceni posameznika, da gre za ogroženo osebo. Kot
               ogroženo osebo v teh konkretnih primerih, ki sem jih navedla, lahko policist oceni
               zgolj otroka.</p>
               <p>Prav tako obstaja bojazen, da bi se ti paralizatorji pogosteje uporabljali, kot bi
               bilo to nujno potrebno. Informacijska pooblaščenka pa opozarja še na druge pasti
               oziroma na pretirane posege v zasebnost posameznikov. Zato je toliko bolj pomembno,
               da smo pri sprejemanju novih pooblastil policije ravnamo skrbno, premišljeno,
               zadržano, saj bomo s sprejetjem zakona določili, kakšno stopnjo zasebnosti bomo
               uživali državljanke in državljani Republike Slovenije. Kljub temu da se je
               informacijska pooblaščenka aktivno vključevala v pripravo zakonov, kot je navedel že
               državni sekretar, tekli ste kar nekaj krogov, ampak kljub temu smo pridobili novo
               njeno pojasnilo oziroma novo njeno mnenje, da pripombe le niso bile upoštevane.
               Opozarja, da gre v nekaterih primerih za znižanje ravni varstva zasebnosti, ki je kot
               demokratična država ne bi smeli dopustiti. Izpostavlja pa sledeče: tiralično kontrolo
               vseh letalskih potnikov, vključno s potniki na notranjih letih, tiralično kontrolo
               vseh vozil in lastnikov vozil, ki jih bodo s svojimi kamerami zajemala opremljena
               vozila prometne in obmejne policije, domala splošno podlago za uporabo brezpilotnih
               letalnikov pri izvajanju nalog policije, domala splošno podlago tudi za zbiranje
               biometričnih podatkov, fotografij, prstnih odtisov, brisov ustne sluznice, vzorcev
               telesne tekočine zavoljo izvajanja nalog policije. To je zapisano v mnenju
               informacijske pooblaščenke. Srž skrbi pa predstavlja tudi to, da policija s tem
               dobiva na razpolago nove tehnične možnosti, da zbere in obdela določene podatke o
               večjem številu posameznikov, ne da bi bil pri tem izkazan sum zoper določenega
               posameznika ali na zakonsko dopustne primere rutinske kontrole. Torej vsi bomo
               osumljenci, dokler ne bomo dokazali nasprotnega.</p>
               <p>Zaradi navedenega, pa tudi argumentov predvsem informacijske pooblaščenke, takšnega
               posega v zasebnost ne morem podpreti. Ključno pri tem pa je, kar izhaja tudi iz
               kodeksa policijske etike, ki ima 10, bomo rekli, skoraj zapovedi, med katerimi je
               prva vrednota in vrlina, ki ji morajo slediti policisti, in to je, da služijo ljudem.
               Hvala lepa.</p>
            </sp>
            <sp xml:id="SDZ7-Redna-25-2016-12-20.sp77">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Marko Ferluga. Izvolite.</p>
            </sp>
            <sp xml:id="SDZ7-Redna-25-2016-12-20.sp78">

               <speaker>MARKO FERLUGA (PS SMC):</speaker>

               <p>Po vseh teh debatah se človek začne spraševati, ali mi sploh potrebujemo policijo.
               To je meni nekaj neverjetnega. Mi imamo en tak velik paradoks tukaj pri nas. Po eni
               strani imamo veliko zaupanje v policijo, po drugi strani imamo neznansko nezaupanje
               in potem začnemo govoriti. Enkrat zahtevamo večjo varnost, po drugi strani zahtevamo
               več človekovih pravic. Vse to skupaj zmešati, to nekako ne gre. Meni je osnovno
               vprašanje, ali mi sploh vemo, kaj hočemo. Še eno drugačno vprašanje bi si zastavil:
               ali je to neko temeljno nezaupanje v delo policije? In če je to temeljno nezaupanje
               policije, prihaja še iz prejšnjih časov, ko je bila policija tudi precej politično
               obarvana. Ampak jaz mislim, da se je v teh 25 letih zagotovo modernizirala in
               demokratizirala. Če pa imamo probleme v tem smislu, da ji ne zaupamo in da imamo ta
               ambivalentni odnos, kot ga imamo na primer do športnikov, ko so na vrhu so super
               dobri, takoj ko ima pa 7., 8. Mesto, pa je že zelo slab. Mi se zelo čudno obnašamo.
               Jaz mislim, da je treba dati veljavo strokovnjakom in policiji, če ne zaradi drugega,
               mogoče zaradi tega, če si je kdo prebral, so pri tem zakonu priloge. Imamo strokovno
               analizo glede električnega paralizatorja, glede nadzora registrskih številk, glede
               zbiranja in shranjevanja podatkov. Ja, lahko debatiramo, lahko debatiramo o tem, da
               je to večinoma naredila policija. Pa je spet to vprašljivo, če je to demokratično.
               Ampak, ljudje božji, če pa enkrat ne bomo zaupali enemu takšnemu organu, kot je
               policija, potem smo izgubili smer. Ker dejansko rušimo vse stvari pred sabo in potem
               ustvarjamo neko praznino, nek kaos, ob katerem je možno manipulirati, se sprenevedati
               in biti licemer. Policija po vseh statistikah in po vseh analizah opravlja več kot
               korektno svoje delo, za kar gre vsa čast in je treba čestitati še enkrat vsem
               policistom in policistkam za korektno opravljeno delo. Da pa so deviacije znotraj –
               seveda so, saj so povsod, tako kot je v življenju, tako so tudi tam. In da bo en
               zakon rešil vse to, da se to ne bo zgodilo, ni mogoče. In to vsi vemo. Ker noben
               zakon še tega ni naredil, da je vse čisto, lepo, da samo rožice rastejo. Ni. Tega ni
               in ne more biti. Če smo korektni do vsega tega, ja, moramo biti pazljivi do tega,
               morajo biti nadzori, ampak policija vse te varovalke ima. Po drugi strani je pa še
               zmeraj ta zunanja sfera, ki skrbi in bdi nad tem, da ne gremo v ekstreme. Če smo
               pravični do vsega skupaj, je ta vlada in ta ministrica s svojo ekipo naredila daleč
               največ za varnost policajev, ki so v končni fazi tudi državljani Republike Slovenije.
               In tudi njim gre nekaj, da so lahko tudi varni. S tem zakonom pa delamo korake tudi
               za to. Hvala.</p>
            </sp>
            <sp xml:id="SDZ7-Redna-25-2016-12-20.sp79">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Prehajamo v sklepni del razprave, v katerem dobi besedo predstavnik Vlade gospod
               Boštjan Šefic.</p>
            </sp>
            <sp xml:id="SDZ7-Redna-25-2016-12-20.sp80">

               <speaker>BOŠTJAN ŠEFIC:</speaker>

               <p>Hvala lepa, gospod podpredsednik.</p>
               <p>Morda še nekaj dodatnih pojasnil ali pa poizkusa odgovorov. Najprej glede prikrite
               kontrole in namenske kontrole. Seveda to že obstaja v obstoječem zakonu. Mi v tem
               primeru samo prilagajamo novi evropski regulativi. Povedati moram, da smo imeli v
               Sloveniji daleč najmanj ukrepov na tem področju. Je pa pomembno z vidika varovanja
               tudi naše šengenske meje, preprečevanja čezmejnega organiziranega kriminala, tako da
               tukaj ne gre za novo pooblastilo, ampak gre samo za uskladitev. Povedati moram tudi,
               da smo z Ministrstvom za pravosodje v zvezi s tem zakonom usklajeni v celoti, edino
               kar je in kar je bilo tudi povedano, načelno stališče Ministrstva za pravosodje glede
               paralizatorja, ne glede ureditve, pa seveda pri ministru še vedno ostaja.</p>
               <p>Gospod poslanec dr. Horvat je izpostavil vrsto dilem, ki so na mestu, so vprašanja,
               s katerimi smo se in se tudi sedaj ukvarjamo. Ves čas. Vedno je to ravnovesje med
               varnostjo in posegom v človekove pravice izjemno pomembno. Moram pa poudariti, da se
               pa ne morem strinjati s tem, da so ti ukrepi namenjeni zgolj z vidika boja proti
               terorizmu. Seveda je en del ukrepov tudi za boj proti terorizmu, ampak tu je vrsta
               novosti, ki posegajo tudi na področje zagotavljanja javnega reda in miru,
               preiskovanje drugih kaznivih dejanj. Vsa kazniva dejanja, ki so pri posameznih
               ukrepih navedena, so realna in z njimi se policija, organi odkrivanja in pregona
               srečujejo vsak dan. To ni nekaj abstraktnega, nekaj, kar bi morda bilo na zalogo.
               Ampak to je in se danes srečujemo s tem. Če želimo biti učinkoviti, potrebujemo
               učinkovita sredstva. Dejstvo je namreč, da organizirani kriminal, storilci kaznivih
               dejanj so vedno bolj sofisticirani. Sledijo sodobnim trendom, če lahko tako rečem. In
               tudi policija mora temu slediti, če želi biti učinkovita. Ali pač bomo zavestno
               prevzeli oziroma se nekako sprejeli, da bomo na določenih področjih imeli manjšo
               stopnjo varnosti oziroma odkritih kaznivih dejanj, s čimer verjetno se ne moremo
               strinjati, saj ne nazadnje se v Državnem zboru pogosto izpostavi vprašanje večje
               učinkovitosti pri tudi preiskovanju gospodarskega kriminala, bančnega kriminala itn.
               In ne nazadnje naj omenim, da nekatera pooblastila so tudi, bom rekel, čisto
               namenjena reševanju življenj. Govorim o iskanju oseb. Kolikokrat dobimo v policiji pa
               tudi na ministrstvu zahteve svojcev, da opravimo nekatere aktivnosti, pa jih ne
               smemo, ker jih nimamo v zakonu. In če jih nimamo v zakonu, jih ne smemo izvajati. S
               tem zakonom sedaj omogočamo policiji, da pod določenimi pogoji, ki so notri natančno
               zapisani, vgrajene so varovalke v vseh pooblastilih ali pa pri uporabi sredstev,
               povsod je načelo sorazmernosti in vgrajene so tudi varovalke.</p>
               <p>Ne trdim, da je vse idealno, zato bomo tudi te, in to dajem besedo, kot če bi bila
               tu ministrica, da bomo vse te pripombe in tudi pripombe, ki jih je dala informacijska
               pooblaščenka tudi naknadno po že začetku postopka tega zakona, se pravi, po sprejetju
               na Vladi, da bomo tudi to še proučili, ker nam je do tega, da je ta zakon dejansko
               takšen, kot sem uvodoma rekel, učinkovit, vendar tudi takšen, da pri tem ne bo
               prekomerno posegel v človekove pravice. Seveda pa, kot rečeno, ravnovesje med
               človekovimi pravicami in varnostjo pa smo že tudi pri nekaterih drugih dokumentih in
               resolucijah, ki smo jih sprejeli, tudi opredelili.</p>
               <p>Zakon o nalogah in pooblastilih policije je bil sprejet pred štirimi leti. Kot sem
               rekel, nekatere pomanjkljivosti in slabosti so se pokazale. To je nekaj običajnega.
               Pri tovrstni zakonodaji na eni strani, in v primeru zelo hitro spreminjajočega
               varnostnega okolja in tu jaz vendarle mislim, da je, vsaj kar se nas tiče ali pa
               pričakujem tudi v tem krogu soglasje, pa ne govorim samo o terorizmu, strinjam se z
               dr. Horvatom, terorizem je od nekdaj, ni od včeraj, in se tudi leta 2001 ni začel,
               ampak davno prej, tudi v naši bližnji okolici, tudi mi smo se srečevali se
               terorizmom. Ampak so tudi druge grožnje, kot rečeno, na področju mednarodnega
               organiziranega kriminala, bančne kriminalitete, gospodarske kriminalitete in tako
               naprej. Ta zakon moramo tem novim okoliščinam prilagoditi. In verjemite, to je tudi v
               samih obrazložitvah, kar smo tudi večkrat poudarili, je vedno narejena temeljita
               ocena, kaj je ta zakon prinesel, kje so slabosti in kaj bodo dale novosti v zakonu.</p>
               <p>Ne morem se strinjati, tu bi vendarle moral popraviti, kar je bilo v razpravi
               rečeno, želje policistov. Ne gre za želje policistov, gre za potrebe policistov, gre
               za varnost policistov. Naša odgovornost je, da tem policistom zagotovimo tudi
               varnost, ker samo takrat lahko varujejo tudi nas vse. V nasprotnem, če bodo policisti
               sami ogroženi in sami, kar se nam je na žalost v letošnjem letu in lanskem letu
               dogajalo, tudi ubiti, potem ne bodo mogli varovati oziroma učinkovito izvajati vseh
               ukrepov. Strinjam se s tistim, kar je bilo rečeno že malo prej v razpravi, da moramo
               tukaj biti tudi odgovorni do te naše policije kot organizacije.</p>
               <p>Glede paralizatorja želim še enkrat poudariti, da je tukaj zagotovljena sledljivost.
               Od vseh prisilnih sredstev, ki jih sicer že policija ima, je tukaj sledljivost na
               najvišji stopnji zagotovljena.</p>
               <p>Ne želimo si le mi, ne policija, nihče, da bi bili v tej državi vsi osumljenci.
               Daleč od tega. Mislim, da tudi ta zakon ne gre v tej smeri. Kot sem poudaril, vsak
               ukrep je zamejen, ima svoje varovalke tako da je možnost prekoračitve ali drugih
               zlorab izjemno omejena. Sem pa uvodoma rekel, imamo sisteme, s katerimi lahko tudi
               izjemoma, ko se to zgodi, ustrezno ukrepamo. Hvala lepa.</p>
            </sp>
            <sp xml:id="SDZ7-Redna-25-2016-12-20.sp81">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Vsi prijavljeni razpravljavci ste dobili besedo. Ali želi še kdo razpravljati?
               Prosim, če se prijavite.</p>
               <p>Gospod Jožef Horvat, izvolite.</p>
            </sp>
            <sp xml:id="SDZ7-Redna-25-2016-12-20.sp82">

               <speaker>JOŽEF HORVAT (PS NSi):</speaker>

               <p>Hvala lepa, spoštovani gospod podpredsednik. Spoštovani državni sekretar, kolegice in
               kolegi!</p>
               <p>Moji kolegi iz poslanske skupine so bili zelo aktivni, zato zdaj izkoriščam teh 5
               minut in si tudi sam postavljam ob tem zakonu vprašanje podobno kot kolega Ferluga,
               kaj bi mi pravzaprav želeli v pogledu zagotavljanja varnosti. Država kot institucija
               je dolžna zagotoviti varnost svojim državljanom. Včasih si samo v mislih poskušam
               predstavljati policista, ki mora iti, kot pravimo, v ogenj, bodisi da je to, recimo,
               včerajšnji sinočnji brutalni napad na civilno prebivalstvo, in to s kamionom.</p>
               <p>Jaz bi naslednjih nekaj trenutkov želel razpravljati o varnosti kot posameznikovi in
               družbeni vrednoti. Trdim da je ta trenutek, pa morda tudi v preteklosti, čeprav o tem
               nismo toliko govorili, varnost ena najpomembnejših, morda najpomembnejša vrednota. Pa
               morda nekaj, kaj je pravzaprav vrednota. Pojmom, ki opredeljujejo stvari, stanja in
               kategorije, ki jih visoko vrednotimo in si jih prizadevamo doseči, pravimo vrednote.
               Definicije so gotovo različne, vsak ima najbrž svojo. Nekateri poznavalci označujejo
               vrednote kot pojmovanje zaželenega, ki vpliva na to, kako se ljudje odločajo za
               akcije in kako ocenjujejo pojave. Slovenski psiholog in raziskovalec gospod Musek pa
               meni, da so vrednote posplošena in relativno trajna pojmovanja o ciljih in pojavih,
               ki jih visoko cenimo, ki se nanašajo na visoke kategorije podrejenih objektov in
               odnosov, in usmerjajo naše vedenje.</p>
               <p>Varnost, gospe in gospodje, je pogoj za razvoj kogar koli in česar koli. Mislim, da
               je to aksiom. Brez nje, torej brez varnosti ni pričakovati napredka, saj so že
               zdavnaj spoznali da je med najpomembnejšimi vrednotami prav varnost, ki omogoča
               uresničevanje večine drugih vrednot, zaradi česar jo problematizirajo prenekatere
               družbene znanosti, kot so pravo, sociologija, ekonomija in tudi druge. Zgodovinsko
               gledano je varnost temeljna vrednota medčloveških odnosov, njeno zagotavljanje se
               institucionalizira z nastankom suverene države in s sistemom vrednosti med državami.
               Za Thomasa Hobbsa, ki je angleški filozof iz 17. stoletja, dal je neke usmeritve za
               politično filozofijo, je bila varnost najbolj temeljna vrednota, na kateri je
               človeško gradilo svoja individualna in kolektivna življenja. Varnost posameznika in
               njegovih bližnjih v okolju, kjer delajo in bivajo, je ena izmed ključnih sestavin
               človekove kakovosti življenja. Vključno s človekovimi pravicami in temeljnimi
               svoboščinami pomeni vrednoto, ki je vedno pomembnejša v demokratičnih ureditvah, kjer
               se ljudje ob upoštevanju svojih pravic in obveznosti zavedajo tudi svojih pravic do
               vedno bolj varnega življenja. Posameznik torej išče svoje varstvo predvsem v sistemu,
               to je v določeni ureditvi oziroma organizaciji. Sebe in svoje bližnje lahko varuje le
               do določene meje, ki pa je odvisna od obsega nevarnosti v okolju, v katerem deluje in
               biva, in od razvitosti družbenih mehanizmov in instrumentov za zagotavljanje
               varnosti. Ko govorimo o zakonu, o nalogah in pooblastilih naše slovenske policije,
               vedno dobim tudi asociacijo in željo po tem, da bi mi morali ustvarjati okolje, da
               bodo naši policisti motivirani za to, kar delajo. Saj to velja za vse – da smo
               motivirani. Ampak mi smo tisti, ki tudi s proračunom ustvarjamo okolje, ki moramo
               ustvarjati okolje, ki lahko omogoči potem motivirane policiste.</p>
               <p>Mi ocenjujemo, jaz osebno prav tako seveda, da je ta zakon primeren za nadaljnjo
               obravnavo. Potreben bo temeljit razmislek glede nadzora, v vseh sistemih je treba o
               tem razmisliti, in mislim, da pridemo lahko do dobre rešitve.</p>
            </sp>
            <sp xml:id="SDZ7-Redna-25-2016-12-20.sp83">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Zaključujem splošno razpravo. O predlogu sklepa, da je predlog zakona primeren za
               nadaljnjo obravnavo, bomo odločali v okviru glasovanj. S tem prekinjam 21. točko
               dnevnega reda in tudi 15. sejo zbora, ki jo bomo nadaljevali ob 16.50.</p>
               <stage type="time">(Seja je bila prekinjena ob 16.17 in se je nadaljevala ob 16.51.)</stage>
            </sp>
            <sp xml:id="SDZ7-Redna-25-2016-12-20.sp84">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo Državnega zbora. Preden preidemo na postopek
               glasovanja, vas želim obvestiti, da bo Državni zbor glasovanje opravil po naslednjem
               vrstnem redu, 27., 2., 21., 23., 24., 25., 26., 19., 20., 4., 5. in 29. točka
               dnevnega reda.</p>
               <p>Prehajamo na glasovanja Državnega zbora o predlogih odločitev. Poslanke in poslance
               prosim, da preverite delovanje glasovalnih naprav. <title>Nadaljujemo s prekinjeno 27. točko dnevnega reda, to je z obravnavo Poročila o delu Komisije za nadzor obveščevalnih in varnostnih služb v letu 2015
                  (tajno).</title>
               </p>
               <p>Ker k predlogu sklepa ni bilo vloženih amandmajev, prehajamo na odločanje o
               naslednjem predlogu sklepa:</p>
               <p>Prvič. Državni zbor Republike Slovenije se je seznanil s poročilom o delu Komisije za
               nadzor obveščevalnih in varnostnih služb v letu 2015.</p>
               <p>Drugič. Državni zbor predlaga Vladi ter pristojnim obveščevalnim in varnostnim
               službam, da Ocene, ugotovitve in stališča Komisije za nadzor obveščevalnih in
               varnostnih služb upoštevajo pri nadaljnjem delu in sodelovanju z Državnim zborom in
               parlamentarno Komisijo za nadzor obveščevalnih in varnostnih služb.</p>
               <p>Glasujemo. Navzočih je 72 poslank in poslancev, za je glasovalo 69, proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 2. točko dnevnega reda, to je z obravnavo Predloga zakona o
                  spremembah in dopolnitvah določenih zakonov s področja zdravstvenih dejavnosti po nujnem postopku.</title>
               </p>
               <p>Nadaljujemo z drugo obravnavo, to je z odločanjem o vloženih amandmajih, ki ga bomo
               opravili na podlagi pregleda vloženih amandmajev z dne 20. 12. 2016, ki ste ga
               prejeli na e-klop.</p>
               <p>Prehajamo na odločanje o amandmaju Poslanske skupine italijanske in madžarske narodne
               skupnosti k 4. členu.</p>
               <p>Obrazložitev glasu v imenu Poslanske skupine italijanske in madžarske narodne
               skupnosti bo predstavil dr. László Göncz.</p>
            </sp>
            <sp xml:id="SDZ7-Redna-25-2016-12-20.sp85">

               <speaker>DR. LÁSZLÓ GÖNCZ (PS IMNS):</speaker>

               <p>Hvala lepa za besedo, gospod predsednik. Spoštovane kolegice in kolegi!</p>
               <p>Ker sta oba amandmaja identična, tudi tisti amandma, ki sledi temu prvemu, bom
               obrazložil oba na enkrat. Gre za eno specifično zadevo v tem primeru, in sicer
               zdravstvena ustanova sekundarne narave, torej bolnica se ne nahaja na narodnostno
               mešanem območju in zato madžarski narodni skupnosti oziroma njenim pripadnikom ni
               omogočeno, da v ustanovi, ki je izven narodnostno mešanega območja, de jure
               uporabljajo svoj materni jezik. Mi se zavedamo, da kriteriji, ki veljajo za določitev
               tovrstnih pravic za narodnostno mešano območje, niso identični s tistimi,ki veljajo
               izven tega območja, zato uporabljamo 64. člen Ustave, ki določa, da se pravice izven
               teritorija, kjer živita obe avtohtoni narodni skupnosti, urejajo z zakonom. V tem
               amandmaju točno določamo, da zgolj v enem primeru, v primeru najbližje tovrstne
               ustanove se omogoči možnost uporabe maternega jezika. Torej omogoči se možnost, in to
               besedno zvezo poskušamo obelodaniti v tem amandmaju z besedico <q>»lahko«</q>. To torej ne
               pomeni neposrednega prenosa pravic, ki veljajo na narodnostno mešanem območju, ampak
               zgolj možnost, da se to uredi.</p>
               <p>Ta amandma oziroma ta vsebina je po naši presoji sporočilne narave. Jaz se
               zahvaljujem vsem, ki ste prisluhnili tem našim stališčem in pa predvsem želji
               pomurske madžarske narodne skupnosti, da se zadeva uredi. Naš primer je drugačen od
               primera italijanske skupnosti, ker tam k sreči tega problema ni. Tam se ustanove
               nahajajo na narodnostno mešanem območju, medtem ko v našem primeru je drugače. Jaz
               upam, da smo mi s tem besedilom nadgradili te možnosti brez tega, da bi prekosili
               sedanji ustavni nivo, in smiselno rešili to zadevo, ki je korak naprej pri uporabi
               jezika avtohtone narodne skupnosti izven območja, kjer leta avtohtono živi.</p>
               <p>Midva bova ta amandma in tudi amandma k 10. členu podprla. Hvala lepa.</p>
            </sp>
            <sp xml:id="SDZ7-Redna-25-2016-12-20.sp86">

               <speaker>PREDSEDNIK DR. MILAN BRGLEZ:</speaker>

               <p>Sprašujem, ali še kdo v imenu poslanske skupine. Ne.</p>
               <p>Obrazložitev glasu v lastnem imenu bo predstavil Matjaž Hanžek.</p>
            </sp>
            <sp xml:id="SDZ7-Redna-25-2016-12-20.sp87">

               <speaker>MATJAŽ HANŽEK (PS ZL):</speaker>

               <p>Hvala lepa, predsednik.</p>
               <p>Preden sem šel glasovat, sem slišal nekaj pripomb, zakaj pa je treba Madžarom
               omogočiti, da govorijo izven, saj zakon pove, kje je. Ta slovenski koncept, da te
               mora zakon prisiliti, da daš kakšnemu sodržavljanu kakšno dodatno ugodnost, je že kar
               ena huda slovenska, bi rekel, slaba posebnost. Najbrž so drugod, ampak drugod me ne
               zanimajo. Če greste v London, bodo našli v bolnišnici tudi arabsko, pa nemško, pa
               francosko, tudi bosansko, dvomim da slovensko, morda tudi. Nihče ne reče: zakon nas
               prisiljuje. To je del osnovnih človekovih pravic, del kulture nekega naroda, da
               omogoča svojim državljanom tudi izven nekaj več pravic, kot jih predpisuje zakon
               oziroma vsaj minimalno tisto, kar človeška humanost predpisuje.</p>
               <p>Zato jaz bi sicer, ampak to ne bom, lahko pa povem, glasoval tudi, če bi bilo
               napisano zavezujoče, da morajo vsaj nekoga v bolnišnici najti, ki bi znal tudi
               madžarski jezik, da bi lahko pomagal ljudem, ki pridejo tja, ampak žal zame nista
               poslanca narodnosti tega predlagala. Ampak vseeno v tem primeru, ne samo da pravim,
               da bom jaz glasoval, pozivam tudi druge. Hvala lepa.</p>
            </sp>
            <sp xml:id="SDZ7-Redna-25-2016-12-20.sp88">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu bo predstavil gospod Roberto Battelli.</p>
            </sp>
            <sp xml:id="SDZ7-Redna-25-2016-12-20.sp89">

               <speaker>ROBERTO BATTELLI (PS IMNS):</speaker>

               <p>Hvala lepa, gospod predsednik. Spoštovane kolegice in kolegi!</p>
               <p>Zadnji odstavek 4. člena veljavnega zakona pove naslednje: <q>»Na območjih občin, v
               katerih živita italijanska ali madžarska narodna skupnost, se bolniku zagotovi
               pravica do sporazumevanja z zdravstvenimi delavci in zdravstvenimi sodelavci v
               italijanskem ali madžarskem jeziku na stopnji znanja iz drugega ali tretjega odstavka
               tega člena.«</q> To velja sedaj. Naj opozorim na dejstvo, da ta določba ne bo mogla
               veljati za madžarsko narodno skupnost, če ne sprejmemo teh dveh amandmajev, ker je
               bolnišnica v našem primeru v Izoli, v primeru madžarske narodne skupnosti je pa edina
               najbližja bolnišnica v Murski Soboti. Že sedaj v šolstvu za nekatere poklicne šole
               obstaja v zakonodaji možnost poučevanja madžarskega jezika izven tistih občin, kjer
               zgodovinsko živi madžarska narodna skupnost. Že sama ustava to omogoča prav zaradi
               takih primerov, in to so edine izjeme. Tako da, lepo vas prosim, ne izpade, da bi
               država imela en tretma, kako bi rekel, za italijansko narodno skupnost in slabši in
               drugačen tretma za madžarsko narodno skupnost.</p>
               <p>Tako da apeliram na vašo državniško vest in zavest, da se ta diskrepanca odpravi.
               Hvala lepa.</p>
            </sp>
            <sp xml:id="SDZ7-Redna-25-2016-12-20.sp90">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 71 poslank in poslancev, za je glasovalo 71, proti nihče.</p>
               <p><stage>(Za je glasovalo 71.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju Poslanske skupine italijanske in madžarske
               narodne skupnosti k 10. členu.</p>
               <p>Glasujemo. Navzočih je 71 poslank in poslancev, za je glasovalo 71, proti nihče.</p>
               <p><stage>(Za je glasovalo 71.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               nujnega postopka.</p>
               <p>Ugotavljam, da je zbor v drugi obravnavi sprejel amandmaja k 4. in 10. členu
               dopolnjenega predloga zakona. Sprašujem kvalificirane predlagatelje, ali nameravajo k
               tema členoma vložiti amandmaje? Ne.</p>
               <p>Potem prehajamo na <title>tretjo obravnavo</title> predloga zakona. Ugotavljam, da k
               predlogu zakona za tretjo obravnavo ni bilo vloženih amandmajev. Obveščam vas, da me
               Zakonodajno-pravna služba oziroma Vlada nista obvestili, da bi bil zaradi amandmajev,
               sprejetih v drugi obravnavi, predlog zakona neusklajen. Prehajamo na odločanje o
               predlogu zakona.</p>
               <p>Glasujemo. Navzočih je 73 poslank in poslancev, za je glasovalo 56, proti 12.</p>
               <p><stage>(Za je glasovalo 56.)</stage> <stage>(Proti 12.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 21. točko dnevnega reda, to je s prvo obravnavo Predloga zakona o
                  spremembah in dopolnitvah Zakona o nalogah in pooblastilih policije.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o nalogah in pooblastilih policije je primeren za nadaljnjo
               obravnavo.</p>
               <p>Glasujemo. Navzočih je 72 poslank in poslancev, za je glasovalo 53, proti 15.</p>
               <p><stage>(Za je glasovalo 53.)</stage> <stage>(Proti 15.)</stage></p>
               <p>Ugotavljam, da je zbor sklep sprejel, zato bo predlog zakona dodeljen v obravnavo
               Odboru za notranje zadeve, javno upravo in lokalno samoupravo kot matičnemu delovnemu
               telesu. S tem zaključujem to točko dnevnega reda. <title>Nadaljujemo s prekinjeno 23.
                  točko dnevnega reda, to je s prvo obravnavo Predloga zakona o dopolnitvah Zakona o
                  bančništvu.</title>
               </p>
               <p>Prehajamo na odločanje o naslednjem predlogu sklepa: Predlog zakona o dopolnitvah
               Zakona o bančništvu je primeren za nadaljnjo obravnavo.</p>
               <p>Glasujemo. Navzočih je 72 poslank in poslancev, za je glasovalo 11, proti pa 51.</p>
               <p><stage>(Za je glasovalo 11.)</stage> <stage>(Proti 51.)</stage></p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan. S tem zaključujem to točko dnevnega reda. <title>Nadaljujemo s
                  prekinjeno 24. točko dnevnega reda, to je s prvo obravnavo Predloga zakona o
                  spremembah Zakona za uravnoteženje javnih financ.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah
               Zakona za uravnoteženje javnih financ je primeren za nadaljnjo obravnavo.</p>
               <p>Obrazložitev glasu v imenu Poslanske skupine Slovenske demokratske stranke bo
               predstavil gospod Žan Mahnič.</p>
            </sp>
            <sp xml:id="SDZ7-Redna-25-2016-12-20.sp91">

               <speaker>ŽAN MAHNIČ (PS SDS):</speaker>

               <p>Hvala za besedo, predsednik. Spoštovane poslanke in poslanci!</p>
               <p>V Slovenski demokratski stranki oziroma v Slovenski demokratski mladini, našemu
               podmladku, želimo z zakonom, ki smo ga predlagali. doseči dvoje. Prvo je, da se
               denar, ki se zbere od koncesnin od študentskega dela, to se pravi dela, ki ga
               opravijo dijaki in študentje, razdeli med večje število mladih. Drugi cilj, ki ga
               želimo s tem zakonom doseči, je, da se ga razdeli bolj transparentno. Za kaj gre?
               Približno med 9 in 10 milijonov evrov se zbere letno od študentskega dela. Ta denar
               dobi direktno Študentska organizacija Slovenije brez kakršnega koli razpisa, brez
               kakršnega koli nadzora, dobijo ga tisti, ki so prijatelji in imajo funkcijo v tej
               organizaciji. Kaj predlagamo mi? Predlagamo, da se ta denar razdeli drugače. Če
               vzamemo primer, da recimo letno dobijo 9 milijonov evrov, predlagamo naslednjo
               razdelitev, da še vedno dobi dobre 3 milijone Študentska organizacija Slovenije,
               dobrih 700 tisoč evrov dobijo direktno študentski klubi lokalnih skupnosti, približno
               milijon 400 od tega denarja naj gre v sklad za štipendije in malo manj kot 4 milijone
               dobi Urad Republike Slovenije za mladino. Urad Republike Slovenije za mladino je
               krovna organizacija, ki bdi nad mladinskim sektorjem. Ta krovna organizacija vsako
               leto pripravi številne razpise, na katere se prijavi 100 in več mladinskih
               organizacij. Seveda morajo ustrezati pogojem. Ko dobijo denar, morajo tudi oddati
               poročilo, ali so ta denar porabili za to, za kar so ga prijavili, in kako so ga tudi
               porabili.</p>
               <p>Menimo, da bi na ta način več mladih bilo upravičenih in bi dobili denar, ki ga
               mladi sami zberejo. To se pravi, gre na nek način za solidarnost in da mladi dobijo
               denar za študijske in pa obštudijske dejavnosti. Ne bom tukaj govoril, kolegice in
               kolegi, sami dobro veste, kako se porablja denar Študentske organizacije Slovenije.
               Če vtipkate notri študentski funkcionarji, korupcija je beseda, ki označuje to
               študentsko organiziranje. In prav je, da temu rečemo konec. Nihče od nas, od vas,
               niti od organizacij ne dobi takšnega denarja. Predstavljajte si, da bi Zveza društev
               upokojencev Slovenije kar tako dobila 9 milijonov evrov in da ne bi nobenem poročala,
               kako ta denar porablja oziroma da bi sama določila organe in pa notranje nadzornike,
               ki bi bdeli nad to porabo.</p>
               <p>Prosim vas, vseh nas je polna usta, kako se borimo proti korupciji, kako smo za
               mlade. Ta zakon pomeni dvoje – borba proti korupciji in delo v korist mladih.</p>
            </sp>
            <sp xml:id="SDZ7-Redna-25-2016-12-20.sp92">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Stranke modernega centra bo predstavil
               gospod Saša Tabaković.</p>
            </sp>
            <sp xml:id="SDZ7-Redna-25-2016-12-20.sp93">

               <speaker>SAŠA TABAKOVIĆ (PS SMC):</speaker>

               <p>Hvala za besedo.</p>
               <p>Že v času razprave te novele smo v Poslanski skupin SMC natančno razložili
               zakonodajne ravnine sistema financiranja študentskih organizacij iz dajatve koncesnin
               študentskih servisov. Gre za področje, ki ga pokrivata dve ministrstvi, tako
               Ministrstvo za izobraževanje kot tudi Ministrstvo za delo, družino, socialne zadeve
               in enake možnosti. Če želimo dejansko uresničevati temelje transparentnosti in
               korektnega poslovanja študentskih organizacij, ki smo ga tudi sami v poslanski
               skupini tako kot predlagatelj spoznali za akutnega, je treba enostavno novelirati
               Zakon o skupnosti študentov, ki eksplicitneje določa nadzor Računskega sodišča,
               urejanje javnega naročanja in pa tudi uvajanja protikorupcijskih klavzul. To je
               Ministrstvo za izobraževanje tudi že naredilo na pobudo Odbora za izobraževanje, tudi
               storilo nekako usklajeno z deležniki študentske javnosti, kar pomeni, da je zakon
               oziroma novela tudi že v javni razpravi. Poslanci Državnega zbora smo tudi dobili
               obvestilo Študentske organizacije in pa Študentske organizacije Iskra po elektronski
               pošti, da je temu res tako.</p>
               <p>Predlagatelj transparentnost pogojuje tudi s samim razrezom sredstev, preden ta
               sploh pridejo do študentskih organizacij. Za ta del je pristojno Ministrstvo za delo,
               družino, socialne zadeve, ki je tudi že v sami razpravi obrazložilo, da mora
               enostavno ta prerazporeditev sredstev potekati v dogovoru z deležniki študentske
               javnosti, pa konec koncev tudi sama prerazporeditev sredstev še ne more korektno
               naslavljati same transparentnosti.</p>
               <p>Ker dialoga med predlagateljem in deležniki študentske javnosti ni bilo oziroma je
               predlog nastal arbitrarno, zaenkrat v Poslanski skupini SMC predlogu ne moremo izreči
               podpore. Hvala lepa.</p>
            </sp>
            <sp xml:id="SDZ7-Redna-25-2016-12-20.sp94">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 72 poslank in poslancev, za je glasovalo 26, proti 40.</p>
               <p><stage>(Za je glasovalo 26.)</stage> <stage>(Proti 40.)</stage></p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan. S tem zaključujem to točko dnevnega reda. <title>Nadaljujemo s prekinjeno 25. točko dnevnega reda, to je s prvo obravnavo Predloga zakona o dopolnitvah zakona o dedovanju.</title>
               </p>
               <p>Prehajamo na odločanje o naslednjem predlogu sklepa: Predlog zakona o dopolnitvah
               zakon o dedovanju je primeren za nadaljnjo obravnavo.</p>
               <p>Obrazložitev glasu v imenu Poslanske skupine Slovenske demokratske stranke bo
               predstavila gospa Anja Bah Žibert.</p>
            </sp>
            <sp xml:id="SDZ7-Redna-25-2016-12-20.sp95">

               <speaker>ANJA BAH ŽIBERT (PS SDS):</speaker>

               <p>Kot veste, je že pred časom odjeknil zopet nov škandal naših sodišč, in sicer
               ugotovilo se je, da je bilo od leta 1945 pa do danes 5 tisoč 429 založenih oporok.
               Posledično tudi ni prišlo do njihove razglasitve. S predlagano spremembo zakona o
               dedovanju želimo stvari v Slovenski demokratski stranki urediti tako, da bodo
               funkcionirale, kajti dejstvo je, da trenutna zakonodaja tega ne omogoča. Prav tako v
               samem postopku predlagamo, da se spremeni tisto bistveno, in sicer da za vpis v ta
               enotni centralni register ni treba več plačati nadomestila. To je pomembno in
               zagotovo lahko prispeva k uspešnejši izvedbi oziroma aktivnostih, ki so povezane s
               področjem dedovanja in tudi oporok. Dejstvo je, da te nerazglašene oporoke nikogar v
               tej dvorani ne morejo pustiti hladnega. Pomembno pa je, da damo obstoječi zakon na
               hladno in da podprete predlog Slovenske demokratske stranke, ki te zadeve sedaj ureja
               oziroma izboljšuje in gotovo bo v končnem prineslo pozitivno korist. Kličem na razum.
               Hvala lepa.</p>
            </sp>
            <sp xml:id="SDZ7-Redna-25-2016-12-20.sp96">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 73 poslank in poslancev, za je glasovalo 23, proti 49.</p>
               <p><stage>(Za je glasovalo 23.)</stage> <stage>(Proti 49.)</stage></p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan. S tem zaključujem to točko dnevnega reda. <title>Nadaljujemo s 
                  prekinjeno 26. točko dnevnega reda to je s 
                  prvo obravnavo Predloga zakona za odpravo posledic in povračilo škode zaradi
                  nerazglašenih oporok.</title>
               </p>
               <p>Prehajamo na odločanje o naslednjem predlogu sklepa: Predlog zakona za odpravo
               posledic in povračila škode zaradi nerazglašenih oporok je primeren za nadaljnjo
               obravnavo.</p>
               <p>Obrazložitev glasu v imenu Poslanske skupine Slovenske demokratske stranke gospa
               Anja Bah Žibert.</p>
            </sp>
            <sp xml:id="SDZ7-Redna-25-2016-12-20.sp97">

               <speaker>ANJA BAH ŽIBERT (PS SDS):</speaker>

               <p>Hvala lepa za besedo, predsedujoči.</p>
               <p>Dejstvo je, da je bila državljanom narejena škoda. Škoda s strani sodišč, posledično
               s strani države. Na nas je, da sedaj to škodo odpravimo. Predlagani zakon prinaša
               ravno to, da se v državi vsem tistim, ki jim je bila ta škoda, huda krivica narejena,
               omogoči vsaj materialno zadoščenje. Seveda je to krivico treba popraviti tako tistim,
               ki so zapustili svojo, bom rekla, zapuščino, kot tistim, ki so jo prejeli
               neupravičeno, pa tega niso vedeli. In ta zakon ureja ravno to. Dejstvo je, da ne
               moremo v tej državi dopustiti, da na eni strani država dobesedno jemlje za 100 evrov
               državljanom premoženje, ko gre za terjanje dolga, na drugi strani pa se obrne proč,
               ko ugotovi, da je sama kršila ne samo zakonodajo, ampak tudi ustavo.</p>
               <p>Gre za prvo branje in gre za to, da lahko pomanjkljivosti ali pa kakšne še dodatne
               rešitve poiščemo skupaj, ampak pomembno je, da odreagiramo, kajti na ta način zopet
               puščamo določene državljane kot drugorazredne in celo spodbujamo k temu, da se
               pravdajo sami. Kako pa to zgleda?! Najprej mu krivično stvari odvzameš, potem pa
               praviš, da naj se pravda. To je nedopustno in trenutno stanje, ki ga imamo v
               zakonodaji, tega ne omogoča rešiti na način, kot se spodobi. Gre za kompleksno
               zadevo, gre za 5 tisoč oporok in več in gre še vsaj enkrat toliko in mnogo več
               dedičev, ki so tukaj bili prikrajšani.</p>
               <p>Tako da prosim, da ta predlog preučite in razmislite o tem, da vendarle podprete
               zakon in da uredimo to področje tako, kot se za pravno državo ali pa vladavino prava
               spodobi. Dejstvo je, da je bila krivica narejena in naša naloga je, da jo popravimo.
           </p>
            </sp>
            <sp xml:id="SDZ7-Redna-25-2016-12-20.sp98">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Stranke modernega centra bo predstavila
               gospa Ksenija Korenjak Kramar.</p>
            </sp>
            <sp xml:id="SDZ7-Redna-25-2016-12-20.sp99">

               <speaker>KSENIJA KORENJAK KRAMAR (PS SMC):</speaker>

               <p>Hvala lepa. Spoštovani!</p>
               <p>V Stranki modernega centra obžalujemo nastalo situacijo, kar smo v svojem stališču
               in pa tudi v razpravi izrecno poudaril-, Menimo pa, da tako ustava kot zakonske
               podlage dajejo vso legitimnost in podlago za povračilo škode, ki je nastala
               državljanom. Menimo, da v tem primeru poseben zakon ni potreben, kajti takšna
               ureditev tako ustave kot zakona zadostuje, zato tudi predlaganega posebnega
               zakonskega predloga ne bomo podprli. Hvala.</p>
            </sp>
            <sp xml:id="SDZ7-Redna-25-2016-12-20.sp100">

               <speaker>PREDSEDNIK DR. MILAN BRGLEZ:</speaker>

               <p>Želiše kdo besedo v imenu poslanske skupine ali v lastnem imenu?</p>
               <p>Obrazložitev glasu v lastnem imenu bo predstavil gospod Roberto Battelli.</p>
            </sp>
            <sp xml:id="SDZ7-Redna-25-2016-12-20.sp101">

               <speaker>ROBERTO BATTELLI (PS IMNS):</speaker>

               <p>Hvala lepa, gospod predsednik.</p>
               <p>Jaz bom ta predlog zakona podprl. V uradnem pojasnilu, ki je bilo dano s strani
               Ministrstva za pravosodje, je bil med drugim podan kot razlog za nerazglasitev oporok
               dejstvo, da je bilo določeno število teh oporok spisanih v italijanskem jeziku. Ne
               glede na jezik, v katerem je ena oporoka napisana, se ne sme zaradi tega je ne
               razglasiti. Se preprosto ne sme. Tudi ko smo sprejemali pred leti Zakon o notariatu,
               je bilo kar nekaj razprave okoli tega, ali naj notarji znajo tudi toliko
               italijanskega in madžarskega jezika predvsem zaradi oporok starejših ljudi. Ker je
               bil en amandma, je bila prav zaradi tega ta sprememba zakona pri notariatu</p>
               <p>Tako da jaz bom predlog podprl. Vem, da je verjetno zaman, ampak jaz bom to podprl,
               ker je nezaslišano, da se ne razglasijo oporoke. Hvala.</p>
            </sp>
            <sp xml:id="SDZ7-Redna-25-2016-12-20.sp102">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu bo predstavil gospod Primož Hainz.</p>
            </sp>
            <sp xml:id="SDZ7-Redna-25-2016-12-20.sp103">

               <speaker>PRIMOŽ HAINZ (PS DeSUS):</speaker>

               <p>Hvala lepa, gospod predsednik.</p>
               <p>Sam seveda ne bom podprl tega zakona, ampak iz preprostega razloga, med drugim, ker
               ne gre niti za vsebino. Če bi Socialna demokratska stranka resno mislila, potem bi
               bila tukaj, pa preprosto noben predlog njihov ne more iti skozi, ker jih ni, ker jih
               je manj kot polovica na glasovanju. Kako lahko računajo, da bo nek predlog sploh
               sprejet?</p>
               <p>Jaz predloga zakona ne bom podprl.</p>
            </sp>
            <sp xml:id="SDZ7-Redna-25-2016-12-20.sp104">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu bo prestavila gospa Anja Bah Žibert. <stage>/oglašanje iz
               dvorane/</stage> Prosim, da se izključite.</p>
            </sp>
            <sp xml:id="SDZ7-Redna-25-2016-12-20.sp105">

               <speaker>ANJA BAH ŽIBERT (PS SDS):</speaker>

               <p>Hvala, da mi gospod Hainz vsaj dovoli, da povem.</p>
               <p>Dejstvo je, da nas je v Državnem zboru danes dovolj, da popravimo škodo, ki je
               nastala našim državljankam in državljanom. Dejstvo je tudi, da obstoječa zakonodaja
               tega ne omogoča. Pogorela sodnica, sedaj namestnica Vrhovnega sodišča Betettova, je
               dala državljanom naslednji dopis: <q>»Spoštovani! Opravičujemo se vam za nastalo škodo
               in vas pošiljamo v postopek pravdanja.«</q> Ali je to rešitev, spoštovani? Najprej
               dobesedno državljane okradeš, potem pa od njih zahtevaš, da se pravdajo in najemajo
               drage sodnike. Morda si gospa Klemenčič Zidar obeta kakšno novo pogodbo, ampak mi smo
               dolžni tole vrniti, spoštovani. Sramotno je, da nekdo tukaj v Državnem zboru govori,
               da nečesa ne bo podprl zato, ker na drugi strani ni nekoga na svojem mestu.</p>
            </sp>
            <sp xml:id="SDZ7-Redna-25-2016-12-20.sp106">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 72 poslank in poslancev, za je glasovalo 21, proti 48.</p>
               <p><stage>(Za je glasovalo 21.)</stage> <stage>(Proti 48.)</stage></p>
               <p>Ugotavljam, da je zbor predlaganega sklepa ni sprejel, zato je zakonodajni postopek
               o predlogu zakona končan. S tem zaključujem to točko dnevnega reda. <title>Nadaljujemo s prekinjeno 19. točko dnevnega reda, to je s prvo obravnavo Predloga zakona o
                  spremembah Zakona o prikritih vojnih grobiščih in pokopu žrtev.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah
               Zakona o prikritih vojnih grobiščih in pokopu žrtev je primeren za nadaljnjo
               obravnavo.</p>
               <p>Obrazložitev glasu v imenu Poslanske skupine Slovenske Slovenske demokratske stranke
               bo predstavil gospod Janez Janša.</p>
            </sp>
            <sp xml:id="SDZ7-Redna-25-2016-12-20.sp107">

               <speaker>JANEZ JANŠA (PS SDS):</speaker>

               <p>Hvala lepa za besedo.</p>
               <p>S poskusom, da popravimo nek zakon, ki ga bomo podprli, se dotikamo teme, ki je
               ključna za slovensko prihodnost. Razkol v slovenskem narodu in prebivalstvu na sploh,
               ki je bil povzročen z okupacijo in s krvavo revolucijo, državljansko vojno ter z
               uzurpacijo oblasti, je še vedno ena od travmatičnih tem. To poglavje bo pač treba
               zapreti po vrstnem redu, ki ga ni možno preskočiti. Najprej resnica, potem pravni
               epilog, potem obžalovanje in kesanje in na koncu sprava. Pred zgodovino se bodo nekoč
               opravičevali tisti, ki tega ne razumejo in ki bodo danes glasovali proti popravku
               zakona, ki celo mrtve rojake deli na prvo in na drugorazredne. Takšno ravnanje in to
               glasovanje in razprava o tem seveda ni edino v tej kategoriji, ki slovenski narod in
               Slovenijo zavira v razvoju in jo potiska v nek prostor, ki mu Eliot pravi mrtva
               civilizacija. Ta ureditev, ki jo skušamo popraviti s tem zakonom, je tudi v nasprotju
               s temeljnim mednarodnim pravom, ki ga je Slovenija ratificirala, po katerem zločini
               proti človeštvu in genocid ne zastara. Države so te zločine dolžne preganjati. Tukaj
               ni poljubnosti. Slovenija bo v prihodnosti soočena z mednarodno dimenzijo dejstva, da
               ta temeljna načela mednarodnega prava država krši. Tisti, ki računajo na to, da se bo
               stvar pozabila – ne bo se pozabila. Konec 30. let je imelo vodstvo
               Nacionalsocialistične delavske stranke v Nemčiji razpravo o končni rešitvi židovskega
               vprašanja, o iztrebitvi Židov oziroma Judov. Eden od nacističnih veljakov je vprašal
               Hitlerja, če misli, da bo zgodovina to pozabila, in on je rekel: <q>"Pred dvajsetimi
               leti so Turki pobili Armence, pa se tega nobeden več ne spomni."</q> Zelo se je motil.
               Danes se vsi spomnijo holokavsta in letos je Evropski parlament ob 100. obletnici
               genocida nad Armenci sprejel posebno resolucijo o tem. Se pravi, to se ne pozablja.
           </p>
            </sp>
            <sp xml:id="SDZ7-Redna-25-2016-12-20.sp108">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 72 poslank in poslancev, za je glasovalo 12, proti 59.</p>
               <p><stage>(Za je glasovalo 12.)</stage> <stage>(Proti 59.)</stage></p>
               <p>Ugotavljam, da Državni zbor predlaganega sklepa ni sprejel, zato je zakonodajni
               postopek o predlogu zakona končan. S tem zaključujem to točko dnevnega reda. <title>Nadaljujemo s prekinjeno 20. točko dnevnega reda, to je s prvo obravnavo Predloga zakona o osebni asistenci.</title>
               </p>
               <p>Prehajamo na odločanje o naslednjem predlogu sklepa: Predlog zakona o osebni
               asistenci je primeren za nadaljnjo obravnavo.</p>
               <p>Obrazložitev glasu v imenu poslanske skupine Nove Slovenije – krščanskih demokratov
               bo predstavil mag. Matej Tonin.</p>
            </sp>
            <sp xml:id="SDZ7-Redna-25-2016-12-20.sp109">

               <speaker>MAG. MATEJ TONIN (PS NSi):</speaker>

               <p>Poslanska skupina Nove Slovenije bo z največjim veseljem podprla ta sklep, da je
               zakon primeren za nadaljnjo obravnavo. Ob tej priložnosti se zahvaljujem tudi vsem
               poslanskim skupinam in vsem poslancem, ki ste v včerajšnjem dnevu izrazili
               pripravljenost, da boste ta sklep tudi podprli in da bo zakon nadaljeval svojo
               proceduro.</p>
               <p>Kot pa smo že povedali, smo kot predlagatelji pripravljeni na nadaljnja usklajevanja
               zlasti na področjih, ki ste jih nekateri v razpravi identificirali kot kritična in
               jih je treba še dodelati.</p>
               <p>Verjamem pa, da bomo lahko ob začetku prihodnjega leta vendarle dokončno po dolgih
               letih čakanja in obljub spravili pod streho ta zakon. Srečno!</p>
            </sp>
            <sp xml:id="SDZ7-Redna-25-2016-12-20.sp110">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 71 poslank in poslancev, za je glasovalo 70, proti 1.</p>
               <p><stage>(Za je glasovalo 70.)</stage> <stage>(Proti 1.)</stage></p>
               <p>Ugotavljam, da je Državni zbor sklep sprejel, zato bo predlog zakona dodeljen v
               obravnavo Odboru za delo, družino, socialne zadeve in invalide, kot matičnemu
               delovnemu telesu. S tem zaključujem to točko dnevnega reda. <title>Nadaljujemo 
                  s prekinjeno 4. točko dnevnega reda, to je z obravnavo 
                  Predloga zakona o spremembi in dopolnitvi zakona o uveljavljanju pravic iz
                  javnih sredstev po skrajšanem postopku.</title>
               </p>
               <p>Nadaljujemo z drugo obravnavo, to je z odločanjem o vloženih amandmajih, ki ga bomo
               opravili na podlagi pregleda vloženih amandmajev z dne 16. 12. 2016.</p>
               <p>Prehajamo na odločanje o amandmaju Poslanske skupine Združena levica k 2. členu.</p>
               <p>Obrazložitev glasu v imenu Poslanske skupine Združena levica bo predstavila Violeta
               Tomić.</p>
            </sp>
            <sp xml:id="SDZ7-Redna-25-2016-12-20.sp111">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Najprej se bom zahvalila vsem poslancem, ki boste podprli to, da bodo naši otroci,
               ki živijo pod pragom revščine, vsi dobili brezplačno šolsko kosilo.</p>
               <p>Smo pa vložili tudi dva amandmaja. Naj najprej spregovorim o drugem. Koalicija je v
               obravnavi na matičnem delovnem telesu iz zakona črtala določbo o obveznem obveščanju
               vseh upravičencev. V Združeni levici predlagamo spremenjeno določbo, ki predvideva
               obveščanje vseh upravičencev v roku 30 dni. Če kdo, potem ministrstvo razpolaga z
               vsemi podatki. Ti podatki so tudi podlaga za vse izračune, ki jih delajo, in verjetno
               vedo, kdo so upravičenci. Verjetno bodo imeli nekaj dela s tem, vendar je to delo, ki
               ga je definitivno treba opraviti.</p>
               <p>Iz terena nam prihajajo obvestila, da mnogi starši ne prijavijo otrok k brezplačnemu
               kosilu ali subvencionirani prehrani, ker preprosto ne vedo, ali so upravičeni ali
               niso. Zato smo mnenja, da mora obveščanje v predlogu ostati. Hvala.</p>
            </sp>
            <sp xml:id="SDZ7-Redna-25-2016-12-20.sp112">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 69 poslank in poslancev, za je glasovalo 18, proti 49.</p>
               <p><stage>(Za je glasovalo 18.)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine Združena levica k 3. členu.</p>
               <p>Obrazložitev glasu v imenu Poslanske skupine Združena levica bo predstavila Violeta
               Tomić.</p>
            </sp>
            <sp xml:id="SDZ7-Redna-25-2016-12-20.sp113">

               <speaker>VIOLETA TOMIĆ (PS ZL):</speaker>

               <p>Amandma k 3. členu pa pravi, da naj bi zakon začel veljati s 1. januarjem leta 2017.
               Zakon je namreč treba uveljaviti čim prej, kajti izgubili smo že kar veliko časa.
               Koalicija sicer stoji na stališču, da naj bi začel veljati februarja. Ta datum
               zagovarjajo s tem, da se morajo šole tehnično pripraviti. Vendar naj uporabim besede
               enega od ravnateljev, da to je sladka in prijetna obveznost in z veseljem se bodo
               pripravili na to.</p>
               <p>Dajte, podprite ta amandma in naj otroci, tako kot imamo zdaj 2. januar kot dela
               prost dan, naj otroci na prvi šolski dan v letu 2017 dobijo to brezplačno kosilo.
               Izgubili smo že dovolj časa, pogovarjamo se o tem že leto in pol in ne bi radi in ni
               smisla, da izgubljamo še en mesec. Hvala.</p>
            </sp>
            <sp xml:id="SDZ7-Redna-25-2016-12-20.sp114">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 73 poslank in poslancev, za je glasovalo 27, proti pa 45.</p>
               <p><stage>(Za je glasovalo 27.)</stage> <stage>(Proti 45.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               skrajšanega postopka.</p>
               <p>Prehajamo na <title>tretjo obravnavo</title> predloga zakona. Ker k drugi obravnavi
               predlagana amandmaja nista bila sprejeta, prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 73 poslank in poslancev, za je glasovalo 73, proti pa ni bil
               nihče.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 5. točko dnevnega reda, to je z obravnavo Predloga zakona
                  o spremembah in dopolnitvah Zakona o socialnovarstvenih prejemkih v okviru
                  skrajšanega postopka.</title>
               </p>
               <p>Nadaljujemo z drugo obravnavo, to je z odločanjem o vloženih amandmajih, ki ga bomo
               opravili na podlagi pregleda vloženih amandmajev z dnem 16. 12. 2016.</p>
               <p>Prehajamo na odločanje o amandmaju Poslanske skupine Združena levica k 1. členu.
               Amandma je vsebinsko povezan z amandmajem Poslanske skupine Združena levica k 5.
               členu. Če ta amandma ne bo sprejet, postane amandma Poslanske skupine Združena levica
               k 5. členu brezpredmeten.</p>
               <p>Obrazložitev glasu v imenu Poslanske skupine Združena levica bo predstavila Violeta
               Tomić.</p>
            </sp>
            <sp xml:id="SDZ7-Redna-25-2016-12-20.sp115">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>V Združeni levici se prav ob vseh priložnostih zavzemamo za dosledno odpravo
               vračljivosti socialnih prejemkov. Če hoče koalicija resno odpraviti problem, ki je
               nastal leta 2012, potem mora spremeniti prvotni predlog in odpraviti omejitev na 120
               tisoč evrov, kajti ta predlog je izrazito diskriminatoren do vseh revnih prebivalcev,
               ki živijo v centru Ljubljane ali pa na Primorskem, ko vemo, da je kakšna garsonjera
               vredna 120 tisoč evrov, medtem ko kje drugje na podeželju pa je to kar pošteno velika
               hiša.</p>
               <p>Skratka, absolutno ne drži, da je nujno vedno postavljati omejitve. Če bi število
               prejemnikov zaradi našega predloga se povečalo za nadaljnjih tisoč, bi bilo to še
               vedno 1,8 milijona evrov letno. To je z vidika proračuna izjemno malo, z vidika ene
               ostarele ženske s kakšne revne kmetije, ki so ji odvzeli edini dohodek, se pravi
               nekdanjo državno pokojnino, pa bi bilo to ogromno. Tega denarja ne bo odnesla v
               tujino ali pa si kupila nek razkošen avto, ampak bo takoj porabljen tukaj in zdaj za
               njene vsakodnevne potrebe. Zato poslance predvsem koalicije pozivam, da naj odpravijo
               omejitev 120 tisoč evrov, kajti ta predlog je, kot sem že rekla, diskriminatoren in
               stanovanjska enota, v kateri prosilec živi, ne more biti predmet vračljivosti.
               Govorili smo tudi, da naj tisti, ki ima hišo, jo proda in potem živi v kakšnem
               cenejšem stanovanju. Ampak, veste, mnogi se odrečejo socialnim prejemkom ravno zaradi
               tega, ker bi radi svojim otrokom zapustili vsaj to. Država nima nobene strategije,
               vsak mlad človek nima nobene možnosti, da bi prišel do stanovanja, mnogi so brez
               zaposlitve, zaposleni pa bi morali delati več kot 30 let, če ne bi ne jedli in ne
               pili, da bi prišli do stanovanja.</p>
               <p>Skratka, naj bo vsaj dom, v katerem je človek rojen, nedotakljiv in ne predmet
               vračljivosti in plombe. Hvala.</p>
            </sp>
            <sp xml:id="SDZ7-Redna-25-2016-12-20.sp116">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 71 poslank in poslancev, za je glasovalo 21, proti 50.</p>
               <p><stage>(Za je glasovalo 21.)</stage> <stage>(Proti 50.)</stage></p>
               <p>Ugotavljam, da amandma ni sprejet.</p>
               <p>Ker amandma Poslanske skupine Združena levica k 1. členu ni bil sprejet, je postal
               amandma k 5. členu brezpredmeten.</p>
               <p>Prehajamo na odločanje o amandmaju Poslanske skupine SDS k 7. členu pod številko 1.
               Če bo ta amandma sprejet, postane amandma Poslanske skupine Združena levica pod
               številko 2 brezpredmeten.</p>
               <p>Glasujemo. Navzočih je 72 poslank in poslancev, za je glasovalo 19, proti 52.</p>
               <p><stage>(Za je glasovalo 19.)</stage> <stage>(Proti 52.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine Združena levica k 7. členu pod
               številko 2.</p>
               <p>Glasujemo. Navzočih je 71 poslank in poslancev, za je glasovalo 19, proti 51.</p>
               <p><stage>(Za je glasovalo 19.)</stage> <stage>(Proti 51.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine SDS k 9. členu.</p>
               <p>Glasujemo. Navzočih je 71 poslank in poslancev, za je glasovalo 19, proti 50.</p>
               <p><stage>(Za je glasovalo 19.)</stage> <stage>(Proti 50.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               skrajšanega postopka.</p>
               <p>Prehajamo na <title>tretjo obravnavo</title> predloga zakona. Ker k drugi obravnavi
               predlagani amandmaji niso bili sprejeti, prehajamo na odločanje o predlogu zakona.
               Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 72 poslank in poslancev, za je glasovalo 69, proti 3.</p>
               <p><stage>(Za je glasovalo 69.)</stage> <stage>(Proti 3.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 29. točko dnevnega reda, to je z obravnavo Mandatno-volilnih zadev.</title>
               </p>
               <p>Prehajamo na zahteve Okrožnega sodišča v Mariboru, Preiskovalni oddelek, za
               dovoljenje Državnega zbora za začetek kazenskega postopka zoper poslanko mag. Bojano
               Muršič. Zahtevo je v obravnavo zboru posredovalo Okrožno sodišče v Mariboru,
               Preiskovalni oddelek. Zahtevo je obravnavala Mandatno-volilna komisija kot matično
               delovno telo, ki je zboru pisno poročala.</p>
               <p>Prehajamo na odločanje. Mandatno-volilna komisija predlaga Državnemu zboru, da
               sprejme naslednji sklep: Državni zbor na podlagi 83. člena Ustave Republike Slovenije
               in 22. člena Zakona o poslancih v zvezi z zahtevo Okrožnega sodišča v Mariboru,
               Preiskovalni oddelek, št. I Kpr 48334/2016, z dne 8. 12. 2016, za dovoljenje
               Državnega zbora za začetek kazenskega postopka zoper poslanko mag. Bojano Muršič
               zaradi suma storitve kaznivega dejanja zlorabe uradnega položaja ali uradnih pravic
               po tretjem odstavku 257. člena Kazenskega zakonika in kaznivega dejanja napeljevanja
               h kaznivemu dejanju ponareditev ali uničenje poslovnih listin po prvem odstavku 235.
               člena Kazenskega zakonika v zvezi s prvim odstavkom 37. člena Kazenskega zakonika ne
               prizna imunitete poslanki mag. Bojani Muršič.</p>
               <p>Na podlagi prvega odstavka 207. člena Poslovnika zbora Državni zbor o predlogu
               sklepa odloča brez razprave.</p>
               <p>Glasujemo. Navzočih je 68 poslank in poslancev, za je glasovalo 66, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je sklep sprejet. S tem zaključujem to točko dnevnega reda.</p>
               <p>Zaključujem tudi 25. sejo Državnega zbora.</p>
               <p>Članice in člane Kolegija obveščam, da se bo ob 17. 55 v sobi 217 začela 83. seja
               Kolegija. <stage type="time">Seja se je končala 20. decembra 2016 ob 17.40.</stage>
               </p>
            </sp>
         </div>
      </body>
   </text>
</TEI>