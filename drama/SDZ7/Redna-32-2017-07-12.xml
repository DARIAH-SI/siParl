<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Redna-32-2017-07-12">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|A20242FA2BB2B358C12581FD0042A853</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=A20242FA2BB2B358C12581FD0042A853</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-32-2017-07-12.DZ" n="32">
               <name>Redna</name>
               <date when="2017-07-12"/>
            </setting>
         </settingDesc>
         <particDesc>
            <listOrg>
               <org xml:id="Redna-32-2017-07-12.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 32. seje</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Matjaž Nemec.</stage>
            <stage type="time">Seja se je začela ob 9. uri. </stage>


            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 32. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in
               poslanci: Violeta Tomić, gospa Jelka Godec, gospa Iva Dimic od 14.30 do 18. ure,
               gospa Andreja Potočnik, mag. Matej Tonin od 14.30 do 18. ure, gospod Jernej Vrtovec
               od 14.30 dalje, dr. Franc Trček do 14. ure, Matjaž Hanžek do 13. ure, gospod Marko
               Ferluga od 10. do 12. ure, gospod Simon Zajc od 10. do 12. ure in mag. Dušan Verbič
               do 15. ure.</p>
               <p>Vse prisotne lepo pozdravljam!</p>
               <p>Prehajamo na <title>2. TOČKO DNEVNEGA REDA, TO JE NA PREDLOG ZAKONA O SPREMEMBAH IN
                  DOPOLNITVAH ZAKONA O ZDRAVNIŠKI SLUŽBI PO NUJNEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade,
               ministrici za zdravje gospe Mariji Milojki Kolar Celarc.</p>
            </sp>
            <sp who="SDZ7:KolarCelarcMarijaMilojka">

               <speaker>MARIJA MILOJKA KOLAR CELARC:</speaker>

               <p>Dober dan! Spoštovani predsednik Državnega zbora, cenjeni poslanke in poslanci!</p>
               <p>Z novelo Zakona o zdravniški službi, ki je pred vami, sledimo usmeritvam Resolucije
               o nacionalnem planu zdravstvenega varstva 2016–2025 <q>»Skupaj za družbo zdravja«</q>. Ta
               kot poseben cilj določa s pravicami čim bolj polno obvezno zdravstveno zavarovanje,
               ki je očiščeno vsebin, ki vanj ne sodijo; med drugim tudi specializacije zdravnikov
               in pripravništva. Zato s predlogom zakona financiranje pripravništva vseh
               zdravstvenih delavcev in sodelavcev ter specializacij zdravnikov in doktorjev
               dentalne medicine iz sredstev obveznega zdravstvenega zavarovanja prenašamo na
               proračun Republike Slovenije. Proračun bo stroške pripravništva ter specializacij
               zdravnikov in doktorjev dentalne medicine kril postopoma, in sicer v letošnjem letu
               že 23 milijonov in nato v naslednjih letih po 20 milijonov, tako da bodo v letu 2020
               v celoti financirani iz proračuna. Zavod za zdravstveno zavarovanje bo odslej ta
               sredstva namenjal za zagotavljanje pravic zavarovanih oseb iz obveznega zdravstvenega
               zavarovanja oziroma za dodatne zdravstvene storitve. To pomeni skrajševanje čakalnih
               dob v mreži javne zdravstvene službe. S prenosom plačila navedenih stroškov dela na
               proračun bomo tudi pripomogli k dolgoročni zagotovitvi finančne vzdržnosti
               zdravstvenega sistema.</p>
               <p>Cilj predloga zakona je tudi sistemsko načrtovanje kadrov, zdravnikov v zdravstvu,
               skladno s strateškimi usmeritvami. Na novo določamo pristojnosti glede načrtovanja
               števila zdravnikov in doktorjev dentalne medicine. Pristojni organ za načrtovanje
               zdravnikov bo Ministrstvo za zdravje, Zdravniška zbornica pa bo na podlagi usmeritev
               ministrstva odobrila specializacije, jih spremljala, koordinirala in skrbela za
               kakovost izvajanja. Ministrstvo za zdravje bo pri načrtovanju upoštevalo dostopnost
               in potrebe prebivalstva, zato uvajamo tako imenovano dvotirno načrtovanje
               specializacij zdravnikov. To pomeni, da bomo število zdravnikov in doktorjev dentalne
               medicine načrtovali za celotno državo, tako imenovani nacionalni nivo, in za
               posamezne izvajalce zdravstvene dejavnosti. Pri tem bodo izvajalci zdravstvene
               dejavnosti dobili večjo vlogo, saj bodo sodelovali v postopku izbire kandidata in
               vplivali tudi na njihov izbor. Zaradi pomanjkanja zdravnikov specialistov na primarni
               ravni in da bi zagotovili zaposlitve mladih zdravnikov, ki niso uspeli pridobiti
               specializacije, uvajamo enoletno usposabljanje ali tako imenovani sekundariat. Z
               uvedbo sekundariata omogočamo, da bodo mladi zdravniki po opravljenem pripravništvu
               pridobili možnost specializacije in ne bodo več brezposelni na Zavodu za
               zaposlovanje. Po končanem pripravništvu in opravljenem strokovnem izpitu bodo ostali
               zaposleni še določeno obdobje kot sekundariji. Ob izpolnjevanju določenih pogojev se
               bo to obdobje vštelo tudi v obdobje specializacije. Da bi razbremenili osebne izbrane
               zdravnike in uredili status zdravnikov s strokovnim izpitom, pa zakon omogoča
               specializantu, da pod pogoji, ki jih določa ta zakon, opredeljuje paciente. Istočasno
               se specializantom omogoči lažji prehod iz specializanta v status specialista. S tem
               bomo tudi v regijah zagotovili zadostno število zdravnikov. Kaj prinaša novela
               zakona? Upoštevala bo dejanske potrebe prebivalstva in izkazan javni interes.
               Spodbujala in omogočala bo zaposlovanje mladih zdravnikov, ki jim ni uspelo pridobiti
               specializacije; izboljšujemo njihov socialni položaj. Razbremenjujemo zdravnike
               primarne ravni in zaradi finančne razbremenitve Zavoda za zdravstveno zavarovanje,
               ker se bodo izobraževanja plačala iz proračuna, bomo omogočili plačilo dodatnih
               zdravstvenih storitev. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za zdravstvo kot matično delovno telo.</p>
               <p>Za predstavitev poročila odbora dajem besedo predsedniku gospodu Tomažu Gantarju.
           </p>
            </sp>
            <sp who="SDZ7:GantarTomaž">

               <speaker>TOMAŽ GANTAR (PS DeSUS):</speaker>

               <p>Hvala, predsednik. Dober dan vsem! Kolegice in kolegi, ministrstvo!</p>
               <p>Odbor za zdravstvo je na 33. nujni seji 7. 7. 2017 kot matično delovno telo
               obravnaval Predlog zakona o spremembah in dopolnitvah Zakona o zdravniški službi, v
               nadaljevanju predlog zakona, ki ga je Državnemu zboru v obravnavo predložila Vlada in
               je objavljen na spletni strani Državnega zbora v Poročevalcu. Kolegij predsednika
               Državnega zbora je na svoji 100. seji 30. 6. sklenil, da se predlog zakona obravnava
               po nujnem postopku. Odbor se je seznanil z gradivom, objavljenim na spletni strani,
               in sicer z mnenjem Zakonodajno-pravne službe, mnenjem Komisije Državnega sveta za
               socialno varstvo, delo, zdravstvo in invalide in pripombami Zdravniške zbornice
               Slovenije. K predlogu so bili vloženi tudi amandmaji, in sicer s strani Poslanske
               skupine Levica, s strani predstavnikov Desusa v odboru in Poslanske skupine SMC. V
               imenu predlagatelja je uvodno obrazložitev predstavila ministrica za zdravje Marija
               Milojka Kolar Celarc. Povedala je, da se s predlogom zakona financiranje
               pripravništev vseh zdravstvenih delavcev in sodelavcev ter specializacij zdravnikov
               iz sredstev obveznega zdravstvenega zavarovanja postopno prenaša na proračun
               Republike Slovenije. V letošnjem letu v višini 23 milijonov in še vsako nadaljnje
               leto do leta 2020 po 20 milijonov evrov. Sredstva, ki jih je Zavod za zdravstveno
               zavarovanje Slovenije planiral v ta namen, bodo tako namenjena zagotavljanju pravic
               zavarovanih oseb iz obveznega zdravstvenega zavarovanja oziroma bodo namenjena
               dodatnim zdravstvenim storitvam. Cilj predloga zakona je tudi sistemsko načrtovanje
               kadrov v zdravstvu, skladno z usmeritvami iz resolucije. Na novo se določajo
               pristojnosti glede načrtovanja števila zdravnikov in doktorjev dentalne medicine, saj
               je v predlogu zakona kot pristojni organ za načrtovanje števila zdravnikov določeno
               Ministrstvo za zdravje.</p>
               <p>S predlogom zakona se daje tudi večjo vlogo izvajalcem zdravstvene dejavnosti, saj
               bodo tisti izvajalci, za katere bo razpisana specializacija, sodelovali v postopkih
               izbire kandidata, s čimer bodo lahko vplivali na sam izbor kandidatov. Ponovno se
               uvaja tudi sekundariat, kar je bilo tudi obrazloženo. Predstavnik Zakonodajno-pravne
               službe dr. Samo Divjak je poudaril, da spremembe in dopolnitve predloga zakona
               odpirajo nova vprašanja, povezane pa so tudi z nekaterimi drugimi zakoni, kar terja
               dodatne razjasnite. To velja tudi za vprašanje opredelitve mreže javne zdravstvene
               službe, saj predstavlja opredelitev te mreže doktrinarno vprašanje zdravstvenega
               varstva. Z vidika predloga zakona ima takšna opredelitev določene posledice tudi za
               specializante. S predlogi amandmajev se nekatere pripombe upoštevajo, za ostale pa se
               s strani predlagatelja pričakuje pojasnila. Predstavnik Komisije Državnega sveta za
               socialno varstvo, delo, zdravstvo in invalide Tomaž Horvat je povedal, da komisija
               predlog zakona podpira. Stališča k predlogu zakona so s strani vabljenih na sejo
               podali predstavniki Fidesa, Zdravniške zbornice, Združenja zdravstvenih zavodov
               Slovenije, Mladih zdravnikov Združenja zdravnikov družinske medicine Slovenije in
               tudi direktorica Bolnišnice Sežana.</p>
               <p>V razpravi so bili člani odbora, predvsem s strani opozicije, zelo kritični do
               predloga zakona, ki bi moral biti celovit sistemski zakon; ne pa zakon, s katerim se
               rešuje zadeve parcialno, brez upoštevanja stroke. Tako pomemben zakon bi se moral
               obravnavati po rednem in ne po nujnem postopku. Glede na predstavljena stališča in
               mnenja vabljenih na sejo je bil s strani opozicije podan predlog, da se o predlogu
               zakona opravi javna razprava. Predlog ni dobil podpore. V razpravi je bilo govora
               tudi o položaju mladih zdravnikov. S predlaganimi ukrepi se pogoji dela mladim
               zdravnikom ne izboljšujejo; nasprotno, porajajo se dileme, da bodo v še slabšem
               položaju. V nadaljevanju razprave je bilo izpostavljeno, da predlog zakona ureja
               dvoje področij, zato bi bilo smiselno podpreti člene, ki urejajo financiranje na
               področju zdravstva, dele predloga, ki se nanašajo na spremembo urejanja načina
               specializacij, pa bi prenesli v sistemski zakon. V razpravi so člani odbora s strani
               koalicije zavrnili očitke o nekorektnosti postopka ter izključevanju strokovne
               javnosti. Glede področja specializacij in specializantov ter stanja, v katerem se
               nahaja Slovenija, je odbor večkrat razpravljal na rednih in izrednih sejah,
               pristojnosti načrtovanja specializacij se s predlogom zakona prenašajo iz zbornice na
               ministrstvo. Odbor je sprejel amandmaje Poslanske skupine SMC, ostali amandmaji so
               bili zavrnjeni, nato je v skladu s 128. členom Poslovnika Državnega zbora glasoval o
               vseh členih predloga zakona in jih sprejel. Glede na sprejete amandmaje je na podlagi
               prvega odstavka 133. člena Poslovnika Državnega zbora pripravljeno besedilo
               dopolnjenega predloga zakona, v katerega so vključeni vsi sprejeti amandmaji.
               Dopolnjen predlog zakona je sestavni del tega poročila. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Slovenske demokratske stranke, v njenem imenu gospa
               Nada Brinovšek.</p>
            </sp>
            <sp who="SDZ7:BrinovšekNada">

               <speaker>NADA BRINOVŠEK (PS SDS):</speaker>

               <p>Hvala za besedo. Lepo pozdravljeni!</p>
               <p>Vlada Republike Slovenije predlaga Državnemu zboru, da sprejme Zakon o spremembah in
               dopolnitvah Zakona o zdravniški službi po nujnem postopku, da se preprečijo težko
               popravljive posledice za delovanje države, kot je zapisano v uvodu obrazložitve k
               temu zakonu. Ja, ampak jaz bi rekla, da težko popravljive posledice za delovanje
               države je Ministrstvo za zdravje v teh treh letih svojega delovanja na področju
               zdravstva že naredilo. Ministrstvo je začelo s projektom nujne medicinske pomoči, ki
               še vedno ni urejeno ne organizacijsko, ne kadrovsko, ne finančno; odpravljanja
               čakalnih dob se je ministrstvo lotilo tako, da so se v treh letih čakalne dobe
               povečale za 30 %. Projekt eNapotnica je prinesel spremembe, le da so te spremembe
               take, da so pacienti zdaj še bolj zbegani in da je še več birokracije. In še bi lahko
               naštevala, ampak naj bo to za jesensko sejo. Dejstvo je, da je Ministrstvo za zdravje
               v tem mandatu uspelo poteptati temeljno načelo Ustave, in to je kršitev enakosti pred
               zakonom bolnikov ter tudi zdravnikov. Ministrstvo s svojimi zakoni krši evropski
               pravni red, zdaj pa bo brezbrižno ponovno povožena še naša zakonodaja. Sistemske
               spremembe ali, če hočete, zdravstvena reforma, med katero sodi tudi Zakon o
               zdravniški službi, se ne sprejemajo po nujnem postopku, se ne sprejemajo brez javne
               razprave in brez sodelovanja stroke. Reforma se dela namreč za več let naprej in za
               vse državljane, ne samo za privilegirane. Pa četudi bi bila navedena trditev Vlade in
               Ministrstva za zdravje, da brez proračunskih sredstev ne bo mogoče zagotoviti
               skrajšanja čakalnih dob, na matičnem odboru nismo dobili odgovora, zakaj se pa potem
               posega v sistemske spremembe tega zakona o zdravniški službi. Zakaj se posega na
               področje priprave in izvedbe razpisov? Zakaj se posega na izbiro in sam način
               specializacije?</p>
               <p>Specializanti s področja na primer družinske medicine, ki bodo opravljali četrto
               leto specializacije, naj bi po novem zakonu že bili tudi izbrani zdravniki. Dejstvo
               je, da je to preveliko breme in odgovornost za mlade zdravnike. Ti mladi zdravniki
               bodo morali opravljati to delo brez licence, ki je pogoj za samostojno opravljanje
               dela; zdaj pa razumi to, če moreš. Prav tako se od mladih zdravnikov zahteva tudi
               zaposlitev na prvo delovno mesto ne glede na kraj bivanja ali pa na kraj zaposlitve
               med specializacijo. To nas spominja na tiste stare čase, ko je oblast učitelje in
               zdravnike pošiljala z dekretom na podeželje. Ampak vlada, ministrstvo in koalicija ne
               prisluhnete stroki, ne prisluhnete mladim zdravnikom, ne prisluhnite opozorilom
               opozicije; kaj šele da bi prisluhnili bolnikom. Dejstvo je, da spremembe tega zakona
               ne posegajo zgolj in samo v financiranje, temveč korenito posegajo v sam sistem
               podiplomskega izobraževanja mladih zdravnikov in zakon sprejemamo po nujnem postopku.
               Dejstvo je tudi, da vse več mladih zdravnikov odhaja v tujino. V letu 2016 je
               Zdravniška zbornica izdala 260 potrdil o dobrem imenu, to je priporočil za
               delodajalce v tujini, in najbrž jih zbornica ni izdajala brez namena. S tem zakonom
               torej mladim zdravnikom dejansko na stežaj odpiramo vrata v tujino oziroma, bom rekla
               drugače, jih dobesedno podimo iz države. To so in bodo, spoštovani kolegi poslanci,
               dolgoletne in nepopravljive posledice za naše zdravstvo in za našo državo. V
               Slovenski demokratski stranki tega zakona ne bomo podprli. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, v njenem
               imenu gospod Tomaž Gantar.</p>
            </sp>
            <sp who="SDZ7:GantarTomaž">

               <speaker>TOMAŽ GANTAR (PS DeSUS):</speaker>

               <p>Še enkrat hvala za besedo. Lep pozdrav vsem!</p>
               <p>Predlog novele Zakona o zdravniški službi je še en zakonski predlog, s katerim smo
               tudi v naši poslanski skupini ponovno postavljeni pred precejšnjo dilemo, ali zakon
               podpreti ali ne. Pri tem mora biti popolnoma jasno, da v stranki Desus smo in tudi
               bomo podpirali predloge, ki prinašajo rešitve in pomenijo izboljšanje slovenskega
               javnega zdravstvenega sistema. Vendar pa istočasno pričakujemo od ministrice, da bo
               znala izbrati prioritete, da bo znala predstavljati vsebine, ki pomenijo korak naprej
               v zagotavljanju javnega zdravstvenega sistema, predvsem pa tudi pripravljati takšne
               predloge, ki ne bodo v nasprotju z osnovnimi strokovnimi načeli, ki ne bodo v
               nasprotju s pravno zakonodajo Republike Slovenije, tudi evropsko zakonodajo; in ki bi
               jim nasprotovala širša strokovna javnost, ki je običajno izključena iz razprave. V
               Poslanski skupini Desus menimo, da spreminjanje Zakona o zdravniški službi brez
               ustrezne argumentirane razprave, ki bi vključevala tudi zdravnike kot nosilce
               zdravstvene dejavnosti, enostavno ni prava pot pri reševanju vedno hujših težav, s
               katerimi se sooča slovensko zdravstvo. Še bolj pa skrbi nasprotovanje mladih
               zdravnikov, ki že danes vedno pogosteje, predvsem zaradi slabih razmer, odhajajo v
               tujino in jih bomo v prihodnje še kako potrebovali. Zaplet pri sprejemanju Zakona o
               zdravniški službi vidimo kot povsem nepotreben.</p>
               <p>V stranki Desus smo se strinjali, da ob vse daljših čakalnih dobah in hudih
               finančnih težavah, ki že ogrožajo javni zdravstveni sistem, čim hitreje zagotovimo
               vsaj nekaj dodatnega denarja za zdravstvo po nujnem postopku. To je bil tudi dogovor
               s predsednikom Vlade in tega dogovora smo se držali. Govorimo o 23 milijonih evrov, s
               katerimi bomo že v letošnjem letu vsaj delno razbremenili zdravstveno blagajno in jih
               namenili za zdravstvene storitve. Tudi uvedbo sekundariata ocenjujemo kot dobro
               rešitev in jo podpiramo. Vendar pa v sklopu koalicije ni bilo dogovorjeno in
               dorečeno, da se s tem predlogom zakona poseže v zahteven sistem razpisovanja
               specializacij, ki, mimogrede, trenutno ne predstavljajo nobenega posebnega problema
               in ne rešujejo nobene trenutno aktualne težave, ki jih imamo v zdravstvenem sistemu
               na pretek. Ministrstvo se je enostavno odločilo za enostranski poseg in v negotov
               položaj potisnilo predvsem mlade zdravnike. Poleg tega pa manjka za ustrezno
               načrtovanje potrebnega števila zdravnikov specialistov tudi pripravljena mreža za
               sekundarni nivo, na katero se spremembe opirajo in ki jo ministrica že dalj časa
               obljublja ter napoveduje. V stranki Desus smo zato predlagali, da vprašanje
               razpisovanja specializacij izločimo iz sedanjega predloga zakona. V nasprotnem
               primeru smo napovedali amandmaje, ki smo jih tudi vložili na seji Odbora za
               zdravstvo. Žal nam je, da ti amandmaji niso bili sprejeti. Tako imamo danes pred
               seboj predlog, s katerim je težko biti zadovoljen; vendar pa mu zaradi predvidenega
               postopnega prenosa sredstev za pripravništva in specializacije na državni proračun
               ter s tem razbremenitev zdravstvene blagajne v času hude sedanje krize ne bomo
               nasprotovali. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, v njenem imenu mag. Bojana Muršič.
           </p>
            </sp>
            <sp who="SDZ7:MuršičBojana">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsednik, za besedo. Spoštovana ministrica z ekipo, kolegice in
               kolegi!</p>
               <p>Pred nami je novela Zakona o zdravniški službi, pri kateri je bilo dvignjenega
               veliko prahu s strani Mladih zdravnikov in strokovne javnosti. A bolj kot vsebina se
               je dvigal prah glede na postopek njegove obravnave, torej to, da je Državni zbor
               obravnaval zakon po nujnem postopku. Tudi v Poslanski skupini Socialnih demokratov
               imamo o tem pomisleke, a dejstvo je, če želimo, da se financiranje pripravništev in
               specializacij, ki ne sodi neposredno v financiranje zdravstvenih storitev, iz
               sredstev obveznega zdravstvenega zavarovanja prenese na proračun Republike Slovenije,
               je treba zakon sprejeti čim prej. Čim prej pa je treba sprejeti zakon tudi zaradi
               dejstva, da uveljavitev zakona pomeni tudi ukrep ter sprostitev sredstev obveznega
               zdravstvenega zavarovanja v višini 22,9 milijona evrov, ki bodo že to leto namenjena
               skrajševanju čakalnih vrst, za katere vemo vsi, da številke letijo v nebo in da s tem
               ogrožamo zdravje ljudi. Zaradi prekomernih čakalnih dob prihaja do povečanja tveganj
               in višjih stroškov zdravljenja, daljše odsotnosti iz dela, slabše kakovosti življenja
               posameznika in svojcev, poslabšanje socialnega statusa posameznikov, daljše in
               zahtevnejše rehabilitacije in slabšega stanja pacientov po zdravljenju. Tudi vlada se
               zaveda, da so čakalne dobe v zdravstvu eden od ključnih problemov slovenskega
               zdravstvenega sistema in eden od ključnih problemov za delovanje države, ki
               neposredno in posredno povzročajo zdravstvene, socialne, gospodarske in finančno
               težko popravljive posledice za državo. Skrajševanje čakalnih dob v zdravstvu pa je
               nemogoče zagotoviti brez dodatnih finančnih sredstev v zdravstveni blagajni oziroma v
               razbremenitvi financiranja iz sredstev zdravstvene blagajne za namenske izdatke;
               torej izdatke, namenjene za zagotavljanje zdravstvenih storitev, zdravil in
               zdravstvenih pripomočkov.</p>
               <p>Novela zakona pa prinaša tudi spremembe na področju razpisovanja specializacij. Kot
               pristojni organ za načrtovanje števila zdravnikov bo po novem določeno Ministrstvo za
               zdravje. Zbornica pa bo na podlagi usmeritev ministrstva objavila razpis
               specializacij, odobravala specializacije, jih spremljala, koordinirala in skrbela za
               njihovo kakovost izvajanja. Še ena rešitev, ki pomeni kadrovske okrepitve, je uvedba
               sekundariata, s čemer se izboljšuje tudi položaj mladih zdravnikov. Z uvedbo
               sekundariata se omogoča, da mladi zdravniki po opravljenem pripravništvu do
               pridobitve možnosti specializacije ne preidejo v status brezposelnosti, ampak
               ostanejo po končanem pripravništvu in opravljenem strokovnem izpitu zaposleni še
               določeno obdobje kot sekundariji, ki se jim ob izpolnjevanju določenih pogojev potem
               šteje v obdobje specializacije. Dejstvo je, da je treba mladim zdravnikom zagotoviti
               ustreznejše pogoje za delo, da nam ne uhajajo v tujino. Trenutni sistem ne deluje
               dobro, zato so določene spremembe sistema resnično nujne. Po našem mnenju novela
               prinaša nekatere dobre rešitve, saj novela vsebuje kar nekaj sprememb, ki so šle
               nasproti pripombam Mladih zdravnikov ter tudi Zdravniške zbornice, a se vsega nikoli
               ne more v celoti upoštevati. Ker zakon prinaša kar nekaj dobrih rešitev, tudi
               optimalnih kompromisov, ki so plod sprejetih amandmajev, ki gredo v smeri povečanja
               števila specializantov ter povečanja sredstev, namenjenih za skrajševanje čakalnih
               dob, ter bolj učinkovitemu sistemu podeljevanja koncesij, v pričakovanju priprave
               tudi hitre ocene potreb specializantov, da do leta 2025 dosežemo povprečje Evropske
               unije 28 ter čim hitreje v Sloveniji izobrazimo, usposobimo in nadomestimo zdravnike
               specialiste, ki se upokojujejo, bomo Socialni demokrati zakon pri glasovanju podprli.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, v njenem imenu
               gospod Jernej Vrtovec.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi, lep dober dan vsem skupaj!</p>
               <p>Zakon o zdravniški službi, ki ga danes sprejemamo po skrajšanem postopku, najprej
               nomotehnično. Nobenega utemeljenega razloga ni, da tako pomemben zakon sprejemamo, v
               bistvu ga dopolnjujemo na odborih, sestavljamo skupaj in ga sprejemamo po skrajšanem
               postopku. Zakon, ki ureja delo in poslanstvo zdravnikov, je eden pomembnejših
               elementov zdravstvene reforme v narekovajih in bi ga morali sprejemati, obravnavati
               zagotovo po rednem postopku. Kdo deli še takšno mnenje? Ne boste verjeli, stanovska
               organizacija Mladi zdravniki, ki pa jih ministrica že skoraj pogovorno ne vključuje v
               dialog. Nasploh je dialog in iskanje kompromisnih rešitev šibka točka ministrice in
               njenega resorja. In postaja vedno težji argument in posledično tudi vedno glasnejši
               poziv k njenemu odstopu. Mladi zdravniki. Draga ministrica in koalicija, povejte, kaj
               so se vam ti Mladi zdravniki tako zamerili, da bijete tako bitko proti njim, vedno
               znova, iz zakona v zakon. Tudi tokrat, pri sprejemanju te zakonodaje so Mladi
               zdravniki nas, poslance, pozvali, naj ne hitimo z nujnim postopkom v polovične
               spremembe, ki ne zagotavljajo ustreznih rešitev. Seveda so spremembe zdravstvenega
               sistema in podiplomskega usposabljanja potrebne, vendar Mladi zdravniki pozivajo, da
               se oblikuje celostno in z rednim postopkom. Nezadovoljstvo nad pogoji dela,
               neenakopraven položaj z ostalimi zaposlenimi v javnem zdravstvu, vmešavanje politike
               v stroko so le nekateri razlogi, ki Mlade zdravnike skrbijo. In Mladi zdravniki tudi
               menijo, da ta zakon postaja del problema zdravstvenega sistema in ne del rešitve, kar
               bi sicer pričakovali v Novi Sloveniji.</p>
               <p>Za nas, krščanske demokrate, je pri obravnavi tega zakona zgolj in samo eno temeljno
               vprašanje, in sicer: Ali bomo zaradi spremembe zakona imeli pri nas več zdravnikov in
               posledično boljšo dostopnost do zdravstvenih storitev in manjše čakalne vrste? To je
               ključno vprašanje za nas, ko spremljamo ta zakon. In kako se zdravniki na vse težje
               razmere za delo in brezposelnost odzivajo? V največji meri tako, da se zanimajo za
               delo v tujini; in ga tudi dobijo in tudi gredo potem v tujino, in sicer najbolj
               usposobljeni mladi kadri, ki jih tukaj 10 let izobražujemo, potem pa gredo za boljši
               kruh v tujino. In po tem zakonu bo pogrom mladih zdravnikov v tujino samo še večji.
               Poglejmo nekaj statističnih podatkov: v Sloveniji imamo po nekaterih podatkih okoli
               400 brezposelnih zdravnikov, ki pa niso vsi prijavljeni na Zavodu za zaposlovanje.
               Število odhodkov zdravnikov v tujino v zadnjih letih narašča med mladimi zdravniki in
               tudi med nekoliko starejšimi specialisti. V preteklem letu je Zdravniško zbornico za
               potrdilo o dobrem imenu za odhod v tujino zaprosilo 236 zdravnikov, v letošnjem letu
               že 114 zdravnikov. V Sloveniji je po zadnjih dostopnih podatkih OECD povprečje 2,4
               zdravnika na tisoč prebivalcev. Če se dotaknemo še števila specialistov družinske
               medicine, zadnji dostopni podatki kažejo, da je povprečno število specialistov
               družinske medicine na 100 tisoč prebivalcev 49,9; kar Slovenijo spet uvršča v spodnji
               del seznama vseh držav. Irska, ki je na vrhu seznama, ima na primer 272,5 specialista
               družinske medicine na 100 tisoč prebivalcev. Slovenija torej najbolj zaostaja po
               številu zdravnikov. In v Novi Sloveniji bi od ministrice pričakovali, da bomo lahko
               obravnavali takšen zakon o zdravniški službi, ki bo kar najbolje usklajen z
               deležniki, ki jih le-to najbolj zadeva; vendar smo spet ostali praznih rok. Tudi
               dvotirni sistem specializacij, kjer bodo imeli vlogo tudi izvajalci zdravstvenih
               storitev, ne bo rešil pomanjkanja oziroma odhoda zdravnikov. Od ministrstva torej
               pričakujemo, da bo rešilo že več kot 25-letni problem nevzpostavljene javne mreže;
               ampak tudi s tem zakonom temu ni tako. Krščanski demokrati, kot že rečeno, iz
               navedenih razlogov tega zakona ne moremo podpreti.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Levica, v njenem imenu Miha Kordiš.</p>
            </sp>
            <sp who="SDZ7:KordišMiha">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>Kot vsi drugi zakoni s področja zdravstva je tudi ta naletel na hud odpor Zdravniške
               zbornice, Fidesa in združenj privatnih zdravnikov. In tukaj ne gre, vsaj ne v prvi
               vrsti, za strokovno javnost, kot se izrekajo režimski poslanci, ampak predvsem za
               interesno javnost, za zdravniški lobi. Kaj lahko razberemo iz tega? Razberemo lahko
               to, da vodstvu teh organizacij sedanje stanje ustreza. Bolniki sicer vedno dlje
               čakamo na zdravljenje, ampak zaslužki koncesionarjev in zdravniških podjetij se ne
               zmanjšujejo. Kriza zdravstvenega sistema tepe bolnike, koristi pa tistim, za katere
               je zdravstvena služba pridobitna dejavnost. Po drugi strani se potrjuje to, na kar v
               Levici stalno opozarjamo. Politični razred prepričuje državljane, da potrebujemo
               reformo zdravstva; ne pove pa, da sta na mizi dve reformi. Eno je reforma za
               izboljšanje javnega zdravstvenega sistema, da bi ta postal dostopen za vse bolnike
               pod enakimi pogoji. Nekaj čisto drugega pa so zahteve zdravstvenih podjetij in
               zavarovalnic, da se zdravstvo privatizira in da bi obvezno zdravstveno zavarovanje
               prešlo v zaslužkarske roke komercialnih zavarovalnic. In ta reforma, ki jo podpirajo
               ne samo Fides, Zdravniška zbornica in zavarovalniško združenje, ampak tudi Ameriška
               trgovinska zbornica AmCham, pelje v amerikanizacijo slovenskega zdravstva. Vemo, da
               je ameriški zdravstveni sistem najdražji na svetu, da pušča skoraj 40 milijonov ljudi
               brez zdravstvenega zavarovanja in da je izjemno neučinkovit. Takega sistema si naši
               državljanke in državljani ne zaslužijo.</p>
               <p>Levica bo ta zakon podprla v prvi vrsti zato, ker namenja dodatnih 80 milijonov
               evrov za javni zdravstveni sistem. Kot je znano, je plačilo specializacij na Zavod za
               zdravstveno zavarovanje dokončno prenesla prva Janševa vlada, čeprav je bila takrat v
               času visoke rasti. Od takrat mora zavod s prispevki, ki jih prebivalke in prebivalci
               plačujemo za zdravljenje, plačevati vse stroške specializacije. In okoli pol
               milijarde evrov, ki smo jih na ta način privarčevali, se je porabilo za druge
               bistveno manj koristne namene. Zakon torej v prvi vrsti vrača ta denar nazaj javnemu
               zdravstvenemu sistemu. Levica bo zakon podprla tudi zato, ker bo Zdravniški zbornici
               odvzel pristojnosti načrtovanja specializacij zdravnikov. Zbornica se vedno bolj
               spreminja iz strokovnega v interesno združenje, ki zastopa koristi zdravstvenih
               podjetij in zavarovalnic. Primeri otroške srčne kirurgije in drugih strokovnih napak
               kažejo, da je zbornica zatajila pri opravljanju svoje osnovne dejavnosti. In
               kakorkoli se izgovarja, je najbolj odgovorna za pomanjkanje zdravnikov, tudi recimo
               anesteziologov v mariborskem kliničnem centru. In zato je treba načrtovanje
               specializacij prenesti na javni organ, ki je načeloma neodvisen od interesnih skupin.
               Socialisti od zdravnikov pričakujemo samo to, da bodo v zameno za plačano
               specializacijo za 4–6 let delali v Sloveniji, in sicer tam, kjer jih državljanke,
               državljani ne najbolj potrebujemo. In tega ne predpisujemo zato, ker bi komurkoli
               želeli zagreniti življenje, ampak zato, da bi odpravili pomanjkanje specialistov. Ja,
               morda se bo kdaj zgodilo, da bo moral zdravnik iz Ljubljane sprejeti delo na drugem
               koncu države, recimo v Murski Soboti. In skupina tako imenovanih Mladih zdravnikov je
               zagrozila, da bodo zaradi tega zdravniki množično odhajali v tujino. Take grožnje so
               nesprejemljive. Nekdo, ki noče iti za 4 leta delat v Mursko Soboto, potem ko smo mu
               državljanke in državljani plačali vse izobraževanje, nam pač ne bi smel groziti s
               tem, da se bo odselil v Nemčijo; še posebej ne zato, ker bo ta zakon na predlog
               Levice, naš amandma je bil namreč sprejet na resornem odboru, zdravnikom omogočil, da
               brezplačno zamenjajo specializacijo oziroma da brezplačno pridobijo tudi drugo
               specializacijo. Zaradi vseh teh navedenih razlogov bomo socialisti zakon podprli.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina nepovezanih poslancev, v njenem imenu mag. Alenka
               Bratušek.</p>
            </sp>
            <sp who="SDZ7:BratušekAlenka">

               <speaker>MAG. ALENKA BRATUŠEK (PS NP):</speaker>

               <p>Lep pozdrav vsem, spoštovani kolegice in kolegi, predsednik, ministrica!</p>
               <p>V naši poslanski skupini zakona ne bomo podprli. Zakaj? Prvenstveno zato, ker ga
               sprejemate po postopku, ki je za tak zakon nedopusten, to je nujni postopek. Tri leta
               je Ministrstvo za zdravje v rokah ministrice Milojke Kolar in največje vladne
               stranke. Tri leta je bil čas, da se ta zakon pripravi tako, da bi se ga lahko
               sprejemalo po rednem, normalnem postopku. To je prvi razlog. Drugi; ker ta zakon ni
               usklajen niti minimalno, niti minimalno s tistimi, ki se jih najbolj dotika. To so ne
               tako imenovani mladi zdravniki, ampak Mladi zdravniki. Zakon o zdravniški službi je
               zakon za in o zdravnikih. Sprejemati zakon, ob tem da mu nasprotujejo praktično vse
               organizacije, ki na področju zdravstva delujejo, je po moji oceni neodgovorno.
               Situacija v zdravstvu je alarmantna, razmere v zdravstvu se poslabšujejo že dlje
               časa, to je dejstvo. Je pa drugo dejstvo, ministrica, da ste odgovorni, da se v času,
               odkar vodite resor, to je tri leta, ni zgodilo nič; še več, stvari so se res
               drastično in alarmantno poslabšale. Daljšajo se čakalne vrste, izgube bolnišnic se iz
               meseca v mesec večajo, ob tem da je danes v zdravstvenem sistemu 300 milijonov evrov
               več, kot ga je bilo v času najhujše krize, to je leta 2013 oziroma 2014. 300
               milijonov evrov. In s 300 milijoni evrov ste uspeli konkretno za 10 % in več
               podaljšati čakalne vrste in enormno povečati izgube bolnišnic. Nešteto sej je bilo v
               tem sklicu Državnega zbora, od sej Odbora za zdravstvo do plenarnih zasedanj v tej
               dvorani.</p>
               <p>Do včeraj ali pa dva dni nazaj je ministrica zatrjevala, da so izgube oziroma
               pomanjkanje denarja pač problem javnih zavodov. Jaz sem vesela, da smo zdaj končno
               vsi na isti strani in da smo oziroma ste tudi na vladajoči strani ugotovili, da denar
               oziroma izgube bolnišnic niso samo problem bolnišnic. Bi pa želela spomniti, ko ste
               sprejemali odpravo določenih ukrepov v javnem sektorju in so bila dana opozorila, da
               bo to poslabšalo stanje v zdravstvu, je takrat ministrica na seji odbora vehementno
               zatrjevala, da tisti dogovor z javnimi uslužbenci ne bo imel nikakršnih posledic za
               zdravstveno blagajno oziroma javne zavode. Danes se seveda kaže, da so bila tista
               naša opozorila še kako resna in še kako resnična. Večkrat smo lahko slišali, da so
               bolnice opravile preveč dela oziroma le-tega niso dobile plačanega. Preveč verjetno
               ni bilo opravljeno, ker verjamem, da v naših javnih zavodih, bolnišnicah opravijo
               samo to, kar je treba, se pravi zdravijo bolnike, ne zdravijo tistih, ki so zdravi.
               In danes dati na mizo problem, težak približno 160 milijonov, pred pol leta pa
               zatrjevati, da je vse v redu, je najmanj neodgovorno. Je pa res, da za vse te
               probleme nikakor ni kriva samo ministrica, absolutno je odgovoren in kriv tudi
               predsednik Vlade ter obe koalicijski partnerki, ki do danes nista jasno in glasno
               povedali ter se postavili na stališče, da so v zdravstvu potrebne korenite in
               takojšnje spremembe. Kot pa sem že rekla, v naši poslanski skupini tega zakona ne
               bomo podprli.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, v njenem imenu gospa Vlasta
               Počkaj.</p>
            </sp>
            <sp who="SDZ7:PočkajVlasta">

               <speaker>VLASTA POČKAJ (PS SMC):</speaker>

               <p>Spoštovani predsedujoči, predstavniki Vlade, spoštovani poslanke in poslanci!</p>
               <p>S predlogom novele Zakona o zdravniški službi se dotikamo vsebin, ki v zdravstvu že
               dolgo veljajo za področja, ki jih je treba primerno urediti. Zdravstveni resor je
               potreben korenitih sprememb. Postopno, premišljeno in odgovorno stopamo k sprejemanju
               primernih rešitev, seveda glede na zmožnosti in stanja na terenu. Zakon, ki ga danes
               obravnavamo, je pomemben premik v pravo smer, saj prinaša spremembe na področju
               načrtovanja specializacij, financiranja le-teh, izboljšanja položaja zaposlenih v
               zdravstvu in pacientov, saj bo z zadostnim številom zdravnikov posledično lahko
               zagotovljena tudi boljša oskrba. V zadnjem obdobju je bilo veliko govora o dveh
               skrajnostih – na eni strani o pomanjkanju zdravnikov v javnih zdravstvenih zavodih;
               na drugi strani pa smo bili soočeni z dejstvom, da imamo po končanem študiju
               nezanemarljivo število nezaposlenih zdravnikov. S tem zakonom to rešujemo. Uvajamo
               namreč mehanizem zaposlitve mladih brezposelnih zdravnikov, ki iz različnih razlogov
               niso pridobili specializacije in običajno čakajo na priložnost na zavodu za
               zaposlovanje. Po pripravništvu in strokovnem izpitu se namreč uvaja šestmesečno
               dodatno usposabljanje, ki se všteva v specializacijo, tako imenovani sekundariat.
               Poznamo tudi dejstvo, da je primarna raven zdravstva v Sloveniji preobremenjena. Z
               namenom razbremenitve osebnih izbranih zdravnikov se omogoča, da specializanti
               družinske medicine, ki opravljajo četrto leto specializacije iz družinske medicine,
               lahko že opredeljujejo paciente, kar se smiselno uporablja tudi za specializante
               pediatrije in ginekologije. Na ta način lahko pripomoremo k razbremenitvi zdravnikov
               primarne ravni in lažji dostopnosti pacientov do zdravstvenih storitev.</p>
               <p>Znano je, da prav krepitev primarne dejavnosti v zdravstvu omogoča bolj kvalitetno
               obravnavo pacientov, več časa za obravnavo in posledično manj napotitev na sekundarno
               raven. Gre za ukrep s pozitivnimi posledicami za pacienta in za zdravstveni sistem.
               Zelo pomemben del zakona predstavlja nov način načrtovanja specializacij, kjer se na
               novo opredelijo pristojnosti posameznih akterjev v tem postopku. Zaradi številnih
               negativnih učinkov, ki jih je prinesel obstoječ sistem, zlasti konstantno
               primanjkovanje specialistov določenih specialnosti, bo po novem pristojni organ za
               načrtovanje števila zdravnikov ministrstvo. Ministrstvo bo pri načrtovanju upoštevalo
               dostopnost in spremljajoče potrebe prebivalstva, zato se uvaja dvotirno načrtovanje
               specializacij zdravnikov. Število zdravnikov se bo načrtovalo za državo in tudi za
               posamezne zdravstvene izvajalce zdravstvene dejavnosti. Zbornica, ki glede na
               veljavno zakonodajo načrtuje specializacije, pa bo to funkcijo izgubila. Bo pa še
               vedno vključena v sistem na način, da bo na podlagi usmeritev ministrstva objavila
               razpis specializacij, odobravala specializacije, jih spremljala, koordinirala in
               skrbela za njihovo kakovost izvajanja. Zbornica bo morala v postopek izbire kandidata
               v primeru razpisa za določenega izvajalca vključiti tudi predstavnika tega izvajalca,
               s čimer bo omogočeno, da imajo izvajalci zdravstvene dejavnosti možnost vpliva na
               izbor kadra.</p>
               <p>In kot zadnje, pa vsekakor ne najmanj pomembno, se s to novelo prenašajo tudi
               finančna sredstva za pripravništvo in specializacije, ki se danes zagotavljajo iz
               zdravstvene blagajne, na proračun Republike Slovenije. S prenosom financiranja
               pripravništva in specializacij v zdravstvu na proračun bodo za te vsebine sicer
               planirana sredstva obveznega zdravstvenega zavarovanja namenjena za zagotavljanje
               pravic zavarovanih oseb iz obveznega zdravstvenega zavarovanja oziroma se bodo
               namenila za dodatne zdravstvene storitve; s tem pa za skrajševanje čakalnih dob.
               Glede na Finančni načrt Zavoda za zdravstveno zavarovanje Slovenije za leto 2017 naj
               bi se v tem letu namenilo za financiranje pripravništva 22,9 milijona evrov, za
               financiranje specializacij 56,7 milijona evrov; skupaj torej 79,6 milijona evrov.
               Prenos sredstev iz obveznega zdravstvenega zavarovanja na proračun bo postopen. V
               Poslanski skupini Stranke modernega centra predlog novele Zakona o zdravniški službi
               podpiramo. Zavedamo se, da je to eden od pomembnih gradnikov korenitih sprememb, ki
               jih sprejemamo v okviru tega resorja. S tem in z ostalo zakonodajo na področju
               zdravstva sledimo cilju zagotavljanja kakovostnega in učinkovitega zdravstva, kar
               mora ostati prioriteta vseh nas. Menimo, da mora zdravstveni sistem ohraniti svojo
               univerzalnost in dostopnost pod enakimi pogoji za vse državljane, zato si želimo, da
               bi bile te spremembe deležne čim širše podpore v dobro pacientov, osebja in vseh nas.
               Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>S tem smo končali s predstavitvami stališč poslanskih skupin.</p>
               <p>Prehajamo na razpravo o členih in vloženih amandmajih.</p>
               <p>V razpravo dajem 9. člen ter amandma poslanskih skupin SMC in SD. Želi kdo
               razpravljati? Prosim za prijavo.</p>
               <p>Besedo ima Miha Kordiš.</p>
            </sp>
            <sp who="SDZ7:KordišMiha">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>Ker smo pri prvem amandmaju k temu zakonu, mi dovolite, da obravnavam kontekst, s
               katerim imam opravka, in da se opredelim do nekaterih predlaganih rešitev, ki jih
               nisem mogel predstaviti nekaj minut nazaj v svojem stališču. Zakaj je to pomembno?
               Glede tega zakona je bilo v javnost vrženih kar nekaj dezinformacij s strani
               Zdravniške zbornice in tako imenovanih Mladih zdravnikov. Če preidem na konkretne
               točke, uvedba sekundariata. To so podprli celo koalicijski kritiki tega zakona
               znotraj vladne koalicije. Ta sekundariat je nova oblika plačanega pripravništva
               zdravnikov, ki do sedaj ni bilo mogoča, in se skozenj rešuje problem brezposelnosti
               zdravnikov, ki je plod in posledica aktualno veljavne ureditve. Zakaj tukaj gre?
               Zdravnik opravi pripravništvo, potem pa čaka na specializacijo. In čeprav že ima
               nekaj znanja, celo veliko znanja, se trenutno ne more zaposliti. Po novem pa bo lahko
               pomagal pri delu na urgenci in tako naprej. Število aktivnih zdravnikov se bo s tem
               ukrepom povečalo. Podobne učinke lahko pričakujemo tudi z uvedbo možnosti, da
               specializanti v zadnjem letu specializacije družinske medicine opravljajo delo
               izbranega zdravnika. Ta rešitev je odziv na hudo preobremenjenost splošnih
               zdravnikov, ki s seboj prinaša precej drastične posledice – v prvi vrsti za zdravnike
               in zdravnice, potem pa tudi za paciente. Nedavna raziskava je pokazala, da ti
               zdravniki umirajo bistveno bolj zgodaj od splošne populacije. Posledica je tudi to,
               da si ne morejo vzeti dovolj časa za bolnike; in tu imamo široko razširjenost
               sesutja, izgorelosti in tako naprej. Prav je, da se ta problem naslovi in vsaj začne
               odpravljati, če se že ne odpravi.</p>
               <p>Posebej poudarjam, da specializanta nihče ne bo silil v delo zdravnika, če se za kaj
               takega ne bo čutil sposobnega; niti ne sme nihče siliti bolnikov, da za osebnega
               zdravnika vzamejo specializanta. Obvezno je tudi soglasje mentorja. Vsem tem
               varovalkam navkljub pa vendar pričakujem od ministrstva, da bo nov sistem uvajalo
               zelo previdno in da bo po tej poti hodilo po prstih. Posebej bi rad poudaril, da so
               bile z amandmaji upoštevane številne zahteve tako imenovanih Mladih zdravnikov. In
               podprli smo amandmaje, ki vsebujejo naslednje varovalke za mlade zdravnike, že pri
               obravnavi na odboru. Bom šel kar skozi alineje. Po sedanjem zakonu mora zdravnik, ki
               se po specializaciji ne zaposli v Sloveniji, povrniti del stroškov specializacije ne
               glede na to, ali je dobil ponudbo za zaposlitev ali ne. Po novem je bolnišnica, kjer
               je zdravnik opravljal specializacijo, dolžna ponuditi zaposlitev temu zdravniku. In
               če tega ne bo storila, mora sama povrniti stroške specializacije, zdravnik pa je
               prost vseh nadaljnjih obveznosti. Meni se zdi to kar elegantna rešitev.</p>
               <p>Dodana je tudi določba, da mora Zdravniška zbornica koordinirati zaposlitev
               zdravnikov in če se le da, se je treba izogniti primerom, da bi se moral zdravnik
               recimo iz Pirana preseliti v Maribor, na drugo stran države. To rekši pa imajo
               potrebe javnega zdravja, potrebe bolnic in bolnikov pri nas prednost pred interesi
               zdravniških krogov. Konec koncev državljani za specializacijo plačamo 20–30 tisoč
               evrov, ne vštevši plače specializanta. In če k temu dodamo še brezplačno visokošolsko
               izobraževanje, vidimo, da državljani za izobraževanje zdravnikov namenimo veliko
               denarja, in seveda upravičeno pričakujemo, da bodo opravljali zdravniško službo v
               Sloveniji vsaj nekaj časa. Zato tudi ni bil sprejet predlog tako imenovanih Mladih
               zdravnikov, da bi jim morali omogočiti zaposlitev v bolnišnici, ki ne bi bila več kot
               70 kilometrov oddaljena od kraja, kjer prebivajo. Ker po tej logiki nekemu zdravniku
               iz Ljubljane ne bi bilo treba sprejeti zaposlitve na drugem koncu države, recimo v
               Celju, Metliki, kjerkoli že. Blokirali bi kakršnokoli prehajanje med regijami in tu
               bi najkrajšo potegnili periferni konci Slovenije, ki so že zdaj kadrovsko najbolj
               podhranjeni. Mi predlagamo, da se več sredstev nameni za manjše bolnišnice in da se
               potem temu kadru zagotovi tudi solidna službena stanovanja, da se recimo zdravstveni
               delavci lahko preselijo iz Ljubljane v Trbovlje, Mursko Soboto, Brežice in podobno.
               Še enkrat pa ponavljam, ne pristajamo na grožnje zdravniških organizacij, da se bodo
               zdravniki zaradi tega zakona izseljevali iz Slovenije. Ne razumem, kako bi lahko bil
               za nekega zdravnika tak problem, da bi štiri leta delal v Murski Soboti, Brežicah,
               kjerkoli na obrobju; ampak bi se namesto tega raje izselil recimo v Nemčijo, Anglijo
               ali pa Argentino, kamorkoli že.</p>
               <p>Ta grožnja je nepoštena in nedostojna, sploh ker smo prav v vrstah Levice vztrajali
               pri tem, da se ohrani pravica do dveh brezplačnih specializacij. V ta namen smo
               vložili amandma in ta amandma je bil na obravnavi tega zakona na odboru tudi sprejet.
               Zakaj je to važen ukrep? Okoli 10 % specializantov med specializacijo ugotovi, da jim
               ta konkretna specializacija ne odgovarja iz kakršnegakoli razloga, zato smo jim
               omogočili, da jo lahko prekinejo in se brezplačno specializirajo za drugo
               specialnost. Če bi potegnil neko vzporednico z našim visokošolskim izobraževanjem, bi
               bilo to tako kot pravica do ponovnega ali drugega brezplačnega vpisa. In še več,
               zdravnikom, ki že imajo specializacijo, smo zagotovili tudi pravico, da se brezplačno
               kvalificirajo tudi kasneje. Trenutno je tako, da se take specializacije izvajajo za
               znanega naročnika. Neka bolnišnica recimo iz svojih tržnih prihodkov plača
               specializacijo zdravnika, trenutno o drugi specializaciji odloča trg, ne pa potreba
               bolnikov in javni interes. Po novem se bo lahko bolnišnica prijavila na razpis za
               izvajalce in če ne bo boljših kandidatov, bo lahko izbran tudi zdravnik, ki že ima
               opravljeno eno specializacijo. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Nada Brinovšek.</p>
            </sp>
            <sp who="SDZ7:BrinovšekNada">

               <speaker>NADA BRINOVŠEK (PS SDS):</speaker>

               <p>Hvala za besedo.</p>
               <p>Če se že tak sistemski zakon sprejema po nujnem postopku, upam, da mi bo dovoljeno,
               da bom pred začetkom prvega amandmaja razpravljala malo širše. Ministrica, vi ste se
               v uvodu svoje obrazložitve k temu zakonu sklicevali na resolucijo in katere zakone ta
               resolucija predvideva. Seveda nihče ne oporeka temu. Ampak da jih sprejemate kar
               tako, vzamete en zakon na sredini, se odločite, da ga boste po nujnem postopku
               sprejeli in meni nič, tebi nič karavana gre dalje. Napovedali oziroma našteli ste
               tudi sistemske spremembe, torej gre za sistemske spremembe, ne samo za finančne
               posledice, kot ste na odboru govorili; in zakon se sprejema po nujnem postopku.
               Najbolj hecna je bila pa tista vaša izjava v stališču, da se bodo s tem zakonom
               uresničile dejanske potrebe in javni interes ter da bo zakon spodbujal mlade
               zdravnike. Seveda jih bo spodbujal s tem, da bodo še rajši odhajali v tujino. Prav
               zanima me, kako vi ugotavljate dejanske potrebe, če pa nimate javne mreže?! Dotaknila
               se bom tudi stališča Poslanske skupine Stranke modernega centra. V stališču je bilo
               rečeno, da je zdravstveni sistem potreben korenitih sprememb. Torej se tudi vi
               zavedate, da gre za sistemske spremembe, ampak vendarle dopuščate, da se sprejemajo
               po nujnem postopku, brez javne razprave in brez sodelovanja stroke. Zgleda, da je to
               neka nova praksa v tem državnem zboru. Človek se, bom rekla tako, kot sem rekla na
               odboru, nekako naveliča stalno kritizirati, predvsem na področju zdravstva, vse, kar
               pride v Državni zbor. Dobro, pri tobačnem zakonu smo si bili nekako enotni, ampak pri
               vsem drugem pa ne moreš drugače, kot da izpostaviš ali pa vsaj opozoriš na probleme,
               ki se kar kopičijo na področju zdravstva.</p>
               <p>Ministrica, vi že tri leta obljubljate zdravstveno reformo, ampak kar naredite, je
               dejstvo, da naredite še slabše in zadeve poslabšate. Ministrica, vam je uspelo
               prepričati predsednika Vlade, kaj vse ste naredili. Zadnjič je predsednik Vlade na
               poslansko vprašanje kolegice Godec odgovoril, da ne more našteti v treh minutah, kaj
               vse je ministrica v teh treh letih naredila. Ampak mislim, da bi v petnajstih
               sekundah zaključil, če bi naštel; če bi povedal, da je to Zakon o lekarniški
               dejavnosti, zoper katerega teče ocena ustavnosti; da je to tobačni zakon in Zakon o
               pacientovih pravicah, ki je pa tako ali tako pesek v oči, predvsem pa bolnikom.
               Ministrica, v opoziciji vas vseskozi opozarjamo, da je potrebna reforma, ampak te
               reforme se je treba lotiti postopoma. Najprej javna mreža, potem Zakon o zdravstvenem
               varstvu in zdravstvenem zavarovanju. Tu bomo videli, koliko denarja rabimo in koliko
               ga imamo na razpolago. Zakon o zdravstveni dejavnosti. Javno mrežo sem že omenila in
               če bi še pripravili zakon o vodenju in poslovanju javnih zdravstvenih zavodov, sem
               prepričana, da bi se stanje na področju zdravstva izboljšalo, vsaj do neke določene
               mere. Ampak vi pač pripravljate zakone po svoje, brez javnih razprav, brez
               sodelovanja stroke: o tem že vrabčki čivkajo in ni nič novega. Ta zakon sprejemamo
               danes po nujnem postopku, ko da gre za neke izredne razmere v državi, kot da gre za
               neko vojno stanje.</p>
               <p>Vlada je v obrazložitvi za današnjo sejo napisala, da se preprečijo težko
               popravljive posledice za delovanje države, saj brez proračunskih sredstev za
               financiranje pripravništev zdravstvenih delavcev ne bo mogoče zagotoviti skrajševanja
               čakalnih dob. Jaz bi rekla, da se preprečijo težke popravljive posledice, ministrica,
               je to, da vi takoj odstopite. Le tako se bodo preprečile te težko popravljive
               posledice. Kot sem že prej rekla, vsega, kar se lotite, v bistvu poslabšate
               situacijo. Urgentni centri še zdaj ne živijo. Poglejte, kaj se je zgodilo s skupnimi
               javnimi razpisi. Leta 2015 ste jih začeli, pa še ni končano. Da tukaj ne omenjam
               projekta eNapotnice, da tukaj ne omenjam projektov skrajševanja čakalnih dob. Dejstvo
               je, da je Zakon o zdravniški službi sistemski zakon. To smo slišali danes iz vaše
               obrazložitve in tudi s stališč drugih poslanskih skupin. Tukaj ne gre samo za prenos
               financiranja iz zdravstvene blagajne na proračun, gre za sistemske spremembe. V
               bistvu gre za sam način razpisovanja specializacij, za možnost izbire, kako bodo
               izbirali specializanti svoje področje, način izvajanja specializacij. Ampak zakon bi
               moral kot osnovo za razpis imeti predhodno narejeno javno mrežo. To vedno in povsod
               poudarjamo, ampak, ministrica, vi se še po treh letih niste odločili, ali javno mrežo
               imamo, ali je nimamo. Zadnjič ste na Odboru za zdravstvo rekli in trdili, da javno
               mrežo imamo; ampak v istem stavku ste pa rekli, da jo je tako težko narediti, da
               boste za to prosili strokovnjake iz tujine. Na ministrstvu pri pripravi tega zakona,
               dejstvo je, niste upoštevali stroke, mladim zdravnikom niste niti prisluhnili.
               Zadnjič je na Odboru za zdravstvo malo manjkalo, da bi se predstavnica 400 mladih
               zdravnikov zjokala, ker pač niste hoteli prisluhniti njihovim pripombam, ampak vi ste
               tam lepo trdili, da je vse usklajeno z Mladimi zdravniki.</p>
               <p>V gradivu piše, da bomo do leta 2020 potrebovali 700 ali tisoč novih zdravnikov. Le
               na kakšen način jih bomo dobili?! Na tak način, kot to predvidevate v tem zakonu,
               definitivno ne. Zaskrbljujoče je dejstvo, da je v lanskem letu 260 mladih zdravnikov
               zaprosilo za potrdilo o dobrem namenu, kar pomeni, da so se odpravljali na delo v
               tujino; in verjetno je, da je marsikomu tudi uspelo to delo v tujini dobiti. Ni se za
               čuditi, zakaj mladi zdravniki odhajajo v tujino, tam imajo boljše pogoje za
               izobraževanje, boljše pogoje nagrajevanja, seveda delajo na boljši opremi, imajo tudi
               boljšo plačo. Govoriti o tem oziroma spremembo tega zakona izvajati na plečih mladih
               zdravnikov, po nujnem postopku in ta zakon predstavljati, da bodo s tem rešili
               Slovenijo, če rečem po domače, je naravnost smešno. Če se s tem zakonom ne bi
               preprečile te težko popravljive posledice za delovanje države in se posledično ne
               bodo skrajšale čakalne vrste, se pravi, da mladi zdravniki ne bodo krivi, ker bo
               zakon sprejet, vas povprašam, kdo bo potem kriv, če se čakalne vrste ne bodo
               skrajšale. Mislim, da bo spet tisoč in eden razlog, zakaj je temu tako. V
               obrazložitvi k tej točki je tudi zapisano, da je osnovno vodilo zakona, da bo
               načrtovanje zdravnikov v skladu s potrebami prebivalcev, kar bi privedlo do boljšega
               dostopa do zdravstvenih storitev. Jaz ne vem, kako načrtujete potrebe prebivalcev.
               Kje imate javno mrežo?</p>
               <p>Zakon tudi v enem izmed členov določa, da bo specializant četrto leto specializacije
               na primer družinske medicine delal kot izbrani zdravnik na terenu. Ali se zavedate,
               kakšno odgovornost s tem nalagate mlademu zdravniku ali pa kakšne posledice so tu
               lahko za bolnike? Jaz sem prepričana, da se bo pojavilo ob tem še več e-napotnic, še
               več bo napotovanj k specialistu. Nismo dobili odgovora glede licence, ki je pogoj za
               opravljanje samostojnega dela; pa jo lepo kar prezremo in zanemarimo. Kaj bo s
               kroženjem teh specialistov in kako bodo plačani ti specialisti; to ostaja odprto
               vprašanje. Kaj menijo mladi zdravniki, sem že rekla. 400 mladih zdravnikov je
               predstavljala predstavnica na Odboru za zdravstvo, ampak vi ste gluhi za njihove
               pripombe oziroma, bom že rekla, priprošnje. Ko bo specialist zaključil specializacijo
               v nekem kraju, bo moral sprejeti zaposlitev v nekem drugem javnem zavodu v nekem
               drugem kraju, ampak tu ne gre za Mursko Soboto, tu ne gre za Novo mesto; tu se gre za
               Solčavo, tu se gre za Sveto Ano, tu gre za manjše kraje. Glede na zapisano si človek
               lahko misli samo eno, in to je, da boste zopet z dekreti pošiljali mlade zdravnike na
               neko delovno mesto v nek oddaljen kraj, seveda vemo, po kakšnem načelu in kakšnih
               kriterijih. Po drugi strani pa vas nič ne skrbi, kaj bo s tistimi opredeljenimi
               pacienti, ki jih je specializant obravnaval kot paciente v času specializacije. Tisti
               bodo spet<gap n="…"/> Kaj bo z njimi? Ministrica, še glede samega razpisa specializacije. Zakon
               tudi tukaj predvideva, da se bo upoštevala predvsem javna mreža, ki je pa ni; vemo,
               da je ni. Zakon prinaša tudi novost glede razpisa za znanega izvajalca. Meni je ta
               znani izvajalec zelo čuden. Tu se lahko nekako pokaže moč močnejšega ali pa politični
               interesi glede na to, kako bo tudi sestavljena ta razpisna komisija. Vemo, da bo zdaj
               sestavljena tudi iz predstavnikov ministrstva. V tem zakonu ne gre samo za finančne
               spremembe, ampak gre predvsem za sistemske spremembe. In dejstvo je, da ministrstvo
               zopet ni prisluhnilo v prvi vrsti Mladim zdravnikom, ni prisluhnilo stroki. Tudi
               način samega sprejemanja, kot sem že rekla, da se ta zakon sprejema po nujnem
               postopku, je, milo rečeno, absurden. Morala bi biti javna razprava, morala bi
               sodelovati stroka in moral bi se ta zakon sprejemati po rednem postopku, to je
               definitivno. Jaz sem skoraj sigurna, da bo danes ta zakon šel skozi proceduro, ampak
               s tem zakonom bomo pač dobili zakon, ki krši načelo enakosti; in zakon, ki bo naše
               mlade zdravnike podil iz države. Podil jih bo v tujino. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Prosim za prijavo.</p>
               <p>Besedo ima mag. Bojana Muršič.</p>
            </sp>
            <sp who="SDZ7:MuršičBojana">

               <speaker>MAG. BOJANA MURŠIČ (PS SD):</speaker>

               <p>Hvala lepa za besedo.</p>
               <p>Slišali smo marsikaj danes v stališčih, nesporno dejstvo pa je, da Slovenija postaja
               starajoča se družba, potrebujemo več zdravnikov. Govorili smo tudi o mreži. Ta mreža,
               ki obstaja, resnično potrebuje posodobitev, kajti ministrica nam je na odboru v petek
               jasno povedala, da mreža obstaja, čeprav jaz temu ravno ne pritrdim. Ampak
               posodobitev je nujno potrebna in dejansko se sprašujem, kje smo bili tri leta, kajti
               to bi morali že zdavnaj narediti. Ključno je tudi to, da nimamo zakona o zdravstvenem
               varstvu in zdravstvenem zavarovanju, da bomo vedeli, koliko sredstev imamo in kaj
               bomo dejansko pacienti za to tudi dobili. Tukaj je vedno moja osnovna mantra, bom
               tako rekla, da je ta krovni zakoni in dejansko vsi zakoni bi morali potem temu
               slediti. Vendar imamo to, kar pač imamo. Vsekakor se moram strinjati z mojimi
               predhodniki, da je potrebno sodelovanje in pogovor z zdravniki, ampak moram reči, da
               sem v petek po odboru zasledila ta pogovor. Verjamem, da je tudi ta pogovor že bil
               prej z ministrstvom in tudi v naši poslanski skupini so se Mladi zdravniki oglasili.
               Smo slišali njihove pripombe, jih prenesli na ministrstvo. Ti predlogi in amandmaji,
               ki smo jih sprejeli v petek na odboru, sledijo tem predlogom. Temu, da niso bili
               slišani, žal ne morem pritrditi.</p>
               <p>Slovenija zelo zaostaja po zdravnikih. Kje so vzroki v vsem tem času, ki je pač bil;
               mislim, da gre tukaj princip k temu, da je Zdravniška zbornica s stroko načrtovala te
               zdravnike. Na tem mestu me žalosti dejstvo, da je bil že v letu 2014 po Delovi
               informaciji daleč največji problem na revmatologiji. In če danes pogledamo
               revmatologijo, kako so se razpisovale specializacije; mislim, da so pozabili, da je
               čakalna doba na revmatologiji že, poslušajte, leta 2014, ki je imela najkrajšo
               čakalno dobo v Splošni bolnišnici Slovenj Gradec, znašala 270 dni. In najdaljša
               čakalna doba Splošna bolnišnica Novo mesto – 650 dni. Kje je bila tu Zdravniška
               zbornica, da se je razpisovalo tako malo specializacij?! V letu 2011 jih je bilo 15,
               v letu 2012 jih je bilo 15, 2013 sicer 36, kar pomeni, da bodo v prihodnih letih ti
               specializanti na trgu, leta 2014 jih je bilo 13, 2015 jih je bilo 23, 2016 pade na
               16. Jaz ne vem, kam to pelje. Res se mi zdi smiselno pri tem zakonu, ki ga imamo v
               obravnavi, da se odgovornost za razpisovanje specializacij prenese na Ministrstvo za
               zdravje, kajti ta sistem je dokazal, da se enostavno specializacije niso razpisovale
               glede na potrebe; da ne omenjam anesteziologije. Tudi tukaj sledimo po teh tabelah,
               da se dejansko specializacije niso razpisovale glede na to, kar pač dejansko
               potrebujemo. Vemo, kaj se dogaja v UKC Maribor, tudi v ostalih bolnišnicah, saj
               operativnega posega ne more biti brez anesteziologa; in enostavno mislim, da to ne
               pelje več nikamor.</p>
               <p>V nadaljevanju moram reči, da pozdravljam, da se bodo sprostila sredstva iz
               obveznega zdravstvenega zavarovanja za 22,9 milijona evrov že v letu 2017. To je
               vsekakor pozitivni ukrep. Upam, da bodo ta sredstva tudi namenjena skrajševanju
               čakalnih dob, ki se tako povečujejo, da enostavno postaja nevzdržno. V času
               ministrovanja Marušiča so se te čakalne dobe skrajševale, zato bi bilo morebiti
               smiselno pogledati, kaj se je takrat dogajalo, v času njegovega ministrovanja, kakšni
               ukrepi so bili sprejeti. In da te ukrepe, ki so bili takrat, ki so se izkazali za
               pozitivne, ponovno aktiviramo, kajti treba bo nekaj narediti na teh čakalnih dobah,
               ker drugače bodo življenja ugašala. In kdo bo kriv? Krivi bomo tudi mi, ki smo tukaj.
               Mladi zdravniki pozdravljajo uvedbo sekundariata, saj le-ti na ta način ne bo
               odhajali v status brezposelnosti. Sami vemo, da zdravnike potrebujemo, kar je
               nesporno dejstvo, zato je to zelo pameten in dober ukrep. Prav tako ta zakon mladim
               zdravnikom zagotavlja pogoje za delo in dostopnost. Treba se je zavedati, da so mladi
               zdravniki v preteklosti odhajali v tujino, tudi danes odhajajo v tujino za boljši
               jutri; vendar s strani politike morajo biti njim zagotovljeni dobri pogoji dela in
               jih tudi privabljati. Tudi tuje zdravnike je smiselno privabljati v Slovenijo in jim
               zagotavljati dobre pogoje dela, kajti vemo, da teh zdravnikov na vsakem koraku že
               primanjkuje. Glede opredeljevanja pacientov s strani specializantov v 4. in 5.
               letniku imam tudi sama sicer nekaj pomislekov, vendar Mladi zdravniki so nam pri tem
               pogovoru opredelili, da je to pametno in smiselno, vendar je treba zagotoviti dovolj
               strokoven nadzor in kakovost, da ne bo prihajalo do ostalih težav.</p>
               <p>Pa če mi dovolite, da se še opredelim do tega amandmaja k 9. členu, ki ga imamo
               danes v obravnavi in o katerem govorimo, da črtamo – pritožba ne zadrži izvršitev
               odločbe. Mislim, da je to vsekakor zelo pameten amandma, kajti v vsakem upravnem
               postopku je pritožba, ki zadrži izvršitev odločbe. In v teh konkretnih primerih, ko
               se je pač specializant pritožil na odločbo in je že zaradi tega, ker pritožba ni
               zadržala odločitve, opravljal delo in potem, če je bila pritožba utemeljena, je
               prišlo do prekinitve delovnega razmerja. Vsekakor je na mestu ta amandma, da se to
               črta, da dokler pritožba ni rešena, specializant ne opravlja dela. Jaz vsekakor
               mislim, da je ta zakon splet kompromisov, ni idealen, ni vsem povšeči; vendar upam,
               da bo prinesel več zdravnikov na trg in skrajšal čakalne dobe, kajti le-to vsi
               pacienti pričakujemo. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Ljudmila Novak.</p>
            </sp>
            <sp who="SDZ7:NovakLjudmila">

               <speaker>LJUDMILA NOVAK (PS NSi):</speaker>

               <p>Hvala za besedo. Lep pozdrav!</p>
               <p>Seveda si vsi želimo, da bi bil zdravstveni sistem v Sloveniji čim bolj urejen in da
               bi vse službe dobro delovale ter da bi bili pacienti zadovoljni. Dejstvo je, da se
               čakalne dobe podaljšujejo, da imamo staranje prebivalstva in s tem so povezane tudi
               večje potrebe po zadostnem številu zdravnikov. Vsi tudi ugotavljamo, da imamo v
               Sloveniji, žal, premalo zdravnikov na število prebivalstva, zato potrebujemo nove
               zaposlitve. Ob tem pa se sprašujemo, zakaj pa imamo 400 brezposelnih zdravnikov. Jaz
               bi zelo rada verjela vam, spoštovana gospa ministrica, da se s tem zakonom izboljšuje
               položaj zdravnikov oziroma tudi mladih zdravnikov. Na drugi strani pa, ko poslušam
               njih, koliko stvari ne teče, ni urejenih, koliko težav je in bo; pa potem ne vem, kdo
               ima prav. Še bolj pa me vedno znova pri vas čudi to, ko slišim, da niste odprti za
               pripombe stroke in različnih izvajalcev zdravstvenih storitev. Seveda sama ne delam
               na tem področju, sem le pacientka občasno, zato ne poznam vseh problemov. Ko pa
               poslušam te ljudi, ki pa so v zdravstvu zaposleni, pa vlada veliko nezadovoljstvo,
               velika skrb; da ne govorim o tem, kako želite ponekod reševati probleme dolgov
               bolnišnic kar enostavno s priključevanjem in združevanjem, kot je primer bolnišnice
               Topolšice in ne vem, kakšni so še drugi vaši načrti. Rada bi slišala iz vaših ust,
               ali in zakaj se ne posvetujete s temi deležniki, če je to res, kar trdijo različna
               združenja, ali bo dejansko izboljšan položaj mladih zdravnikov, ali se jih bo lahko
               dejansko več zaposlilo in s tem tudi razbremenilo tiste zdravnike, ki so že tako
               preveč obremenjeni, ali bo vaša mreža bolje delovala za področje specializacij, ker
               tukaj pogosto slišimo o pomanjkanju otroških zdravnikov. Ne vem tudi točno, zakaj
               Zdravniška zbornica ni razpisovala dovolj specializacij. Ali je to samo pomanjkanje
               denarja; ali so zadaj tudi drugi interesi. Skratka, vrsta problemov je, na katere
               dobivam različne odgovore.</p>
               <p>V Novi Sloveniji menimo, da bi tako pereč problem oziroma tako pomemben zakon morali
               sprejemati po redni poti, predebatirati vse te dileme in iskati najboljše odločitve,
               zato smo skeptični, da vi tako hitite, hkrati pa imate toliko nasprotovanj celo iz
               vaših koalicijskih vrst. Zakaj takšno hitenje, zakaj neposlušanje in ali bo dejansko
               ta zakon rešil vrsto problemov? Včeraj sem slišala tudi od absolventke medicine, ki
               mi je govorila o tem, da hodijo mladi iz Slovenije in Evrope sedaj celo na
               specializacije v Romunijo. Ne vem, kako so do tega prišli in zakaj. Po eni strani
               imamo premalo zdravnikov za različna področja, po drugi strani pa vedno znova
               srečujemo zdravnike, za katere že iz govorjenja in naglasa ugotovimo, da se niso
               šolali v Sloveniji, da ne prihajajo iz Slovenije, da so prišli od drugod; pa nimam
               nič proti njim, če rešujejo probleme. Ampak vendarle ta zdravstvena mreža, dovolj
               veliko število zdravnikov, primerno število specializantov za posamezna področja – to
               je res pomembno in potrebno, da v Sloveniji učinkovito uredimo. Tukaj bi pričakovala,
               da vendarle imate več posluha oziroma prisluhnete tistim, ki delajo na tem področju;
               ali pa nekdo laže. Vi pravite, da se posvetujete, oni pravijo, da jih ne poslušate,
               tako da resnično ne vem, kje je tukaj resnica.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Marijan Pojbič.</p>
            </sp>
            <sp who="SDZ7:PojbičMarijan">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod predsednik.</p>
               <p>Uvodoma moram povedati, da amandmaja, o katerem razpravljamo, tokrat ne bom podprl,
               tudi ne naslednjih in tudi zakona ne, kot je bilo povedano v stališču poslanske
               skupine. Ker danes razpravljamo oziroma so vsi razpravljali zelo široko o tem zakonu
               in tudi o tem zdravstvenem sistemu, bom tudi jaz nekaj besed namenil temu. Najprej
               moram reči, da sem zelo razočaran, ker poslušam vsak dan o tem, kako je treba paziti
               na denar v zdravstvenem sistemu, da imamo probleme, da so vsi zavodi že v rdečih
               številkah in tako daje. Na drugi strani pa danes preberem v Reporterju informacijo,
               za katero se mi zdi, da je zelo problematična, na katero mora odreagirati tudi
               koalicija, in sicer 70-letni gospod Dušan Keber prejema, bo do konca tega leta dobil
               od Ministrstva za zdravje brez razpisa 20 tisoč evrov za svetovanje. Draga koalicija,
               ministrica, sedaj bi morali biti tukaj, ne da pobegnete pa si dovolite take
               svinjarije.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Prosim!</p>
            </sp>
            <sp who="SDZ7:PojbičMarijan">

               <speaker>MARIJAN POJBIČ (PS SDS):</speaker>

               <p>Spoštovani gospod predsednik, neprestano govorimo o problemu denarja v zdravstvenem
               sistemu. In vas lepo prosim, tudi vi kot predsednik, kot član tega državnega zbora bi
               morali biti vsaj toliko korektni pa reči, tudi koalicija, ministrici, da na tak način
               ni možno zapravljati davkoplačevalskega denarja.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Vse lepo in prav, ampak prisotnost ministrstva je tukaj. Ne na ta način pozivati
               ministrico, da gre lahko vsaj na toaleto, takrat ko želi. O tem ne odločate vi in
               prosim, da ne razpravljate na ta način.</p>
            </sp>
            <sp who="SDZ7:PojbičMarijan">

               <speaker>MARIJAN POJBIČ (PS SDS):</speaker>

               <p>Prav, gospod predsednik, ampak da ravno v tem trenutku, ko jaz povem, da gospa
               ministrica nekomu da denar – človeku, ki je predsednik Rdečega križa Slovenije, ki je
               70-letnik – za svetovanje 20 tisoč evrov; in gospa zapusti ta prostor ravno v tem
               trenutku, ne vem, če to ravno sovpada s tistim, kar ste, gospod predsednik, povedali;
               ampak okej. Če je temu tako, je vse okej.</p>
               <p>Če je koaliciji vseeno, kako se v zdravstvu denar deli, da se 20 tisoč evrov da
               nekomu za neko svetovanje, ker ministrstvo ima dovolj svojega kadra, dovolj svojega
               strokovnega kadra, ki bi moral stati za temi zakoni, ki jih predlaga. Ne bi
               potrebovalo takih ljudi za svetovanje. In če je vam vseeno, da se na tak način
               davkoplačevalski zapravlja, ne vem, potem pa mora biti z vami nekaj narobe,
               oprostite. Po drugi strani pa vsak dan poslušamo, da so vsi zdravstveni zavodi v
               rdečih številkah. Vse je v rdečih številkah, ne plačuje se več tistim dobaviteljem in
               tako dalje. Nekateri dobavitelji celo ne bodo več pošiljali materiala v zdravstvene
               zavode in klinični center. Če to ni alarmantno vprašanje?! Poglejte, 20 tisoč evrov
               je zame dosti denarja. Če je dano nekomu, ki si to ne zasluži; in to brez razpisa. Do
               20 tisoč evrov ni potreben razpis, zaradi tega se je dalo 19 tisoč 500 evrov, ker ni
               bilo treba narediti razpisa, ker bi se morda kakšen mlad strokovnjak našel na tem
               področju, ki bi znal pravilno svetovati; ne pa 70-letni gospod, predsednik Rdečega
               križa Slovenije. Lepo vas prosim. Koalicija, zbudite se! Drugače se bo zbudil
               slovenski narod, vam povem, jaz imam tega dovolj. In če ne boste na to odreagirali,
               nihče, in če boste potem storili vse, da bi take stvari skrili pod preprogo, potem je
               resnično z vami nekaj narobe. In potem Slovenke in Slovenci resnično tega več ne
               morejo gledati. Boste videli, da se vam bo to zgodilo. Prosim, poslušajte, kaj vam
               pravim. Mi smo tukaj tisti odgovorni. In danes je ministrica tu in v kratkem bo tudi
               interpelacija in takrat je treba take stvari upoštevati. In tak človek na taki
               poziciji nima več kaj sedeti, gotovo. Ker je to neracionalna poraba
               davkoplačevalskega denarja.</p>
               <p>Naj se sedaj vrnem nazaj k zakonu. Vsi, ki sedimo tukaj, se zavedamo, da bi ob
               sprejemanju katerekoli zakonodaje v Državnem zboru morali biti posebej pozorni
               predvsem na tiste, ki se jih določen zakon najbolj dotika. Ko sprejemamo, tako kot
               pravi Ministrstvo za zdravje, da je to sistemski zakon, ko sprejemamo sistemsko
               zakonodajo na področju zdravstva, o katerem danes govorimo, sem prepričan, da bi
               morali v prvi vrsti misliti na paciente, potem zdravnike, medicinske sestre, mlade
               zdravnike in tako dalje. Dragi kolegice in kolegi, če iz tega izhajamo, je zelo
               pomembno in jasno vedeti, kakšen napredek želimo doseči s predlaganim zakonom, kakšni
               so cilji tega zakona in ali so ti cilji v tem zakonu, kot so zapisani, uresničljivi.
               Predlog zakona, o katerem danes govorimo, torej zakon o zdravniški službi, je slabo
               pripravljen, nedorečen z večino partnerjev, tu govorimo o Zdravniški zbornici,
               sindikatu Fides, torej sindikatu zdravnikov, z Mladimi zdravniki in tako dalje. Da je
               temu resnično tako, bom povedal naslednje. Zdravniška zbornica Slovenije glede
               nujnega postopka: Kadar se zakon obravnava po nujnem postopku, predlagatelju ni treba
               predložiti podzakonskih aktov, ki so predvideni za sprejetje. Zato zbornico skrbi,
               kako bodo odprta vprašanja v teh podzakonskih aktih urejena. Poleg tega opozarjajo še
               na dejstvo, da je v primeru uporabe nujnega postopka besedilo zakona mogoče
               spreminjati z ustnimi amandmaji na seji Državnega zbora. In tako dalje. To je samo en
               del.</p>
               <p>Potem smo zadnjič slišali na Odboru za zdravstvo zelo jasno rečeno s strani
               predstavnika Fidesa, torej predstavnika zdravnikov, ki je povedal naslednje: <q>»Ta
               zakon, tako kot je predlagan, postaja del problema in ne del rešitve. Nadaljnja
               obravnava tega zakona je nesprejemljiva.«</q> To je povedal predstavnik Fidesa.
               Spoštovani, kar so zapisali Mladi zdravniki, poslali so vsem poslankam in poslancem
               in je prav, da to sliši tudi vsa slovenska javnost. Zapisali so naslednje, saj bom
               samo en delček prebral: <q>»V zvezi s sprejemanjem Zakona o spremembah in dopolnitvah
               Zakona o zdravniški službi se v imenu 3 tisoč 800 mladih zdravnikov iz cele Slovenije
               na vas obračamo s prošnjo, da bi iz nujnega postopka sprejemanja izvzeli tisti del
               zakona, ki se nanaša na formalne pogoje opravljanja specializacije in zaposlovanja
               mladih zdravnikov. Mladi zdravniki Slovenije smo neformalna skupina, ki se je v
               preteklih mesecih oblikovala iz potrebe po večji aktivnosti zdravnikov v zakonodajnih
               postopkih, ki bodo močno vplivali na našo prihodnost. Pozdravljamo prizadevanje
               zakonodajalca za zagotavljanje več sredstev iz zdravstvene blagajne za zdravstvene
               storitve. Iz tega stališča razumemo predlog za sprejetje po nujnem postopku, saj
               predvideva čimprejšnje skrajšanje čakalnih vrst.«</q> Potem pa v nadaljevanju: <q>»Poleg
               finančnih aspektov predlog zakona vsebuje tudi formalne spremembe pogojev opravljanja
               specializacij in zaposlovanja mladih zdravnikov. Za slednji del zakona smo mnenja, da
               bo v zastavljeni obliki imel za skrajšanje čakalnih vrst ravno obratne posledice od
               želenih. Zato predlagamo, da se ta del zakona sprejme po rednem postopku z javno
               razpravo, za katero verjamemo, da bodo najdene učinkovite rešitve. V nasprotnem
               primeru bo prišlo do poslabšanja pogojev izobraževanja in zaposlovanja mladih
               zdravnikov. Posledično bo že tako deficitaren poklic še manj privlačen za mlade
               diplomante medicine, kar bo dolgoročno vodilo v še manjše število zdravnikov v
               Sloveniji in posledično še v daljše čakalne vrste.«</q></p>
               <p>Spoštovani kolegice in kolegi, ali vsi razumemo, kaj ta strokovna javnost zapiše?!
               Oni so zapisali in vse te strokovne institucije trdijo, da bomo s tem zakonom
               poslabšali stanje na tem področju in povečali čakalne vrste. Ali je to cilj nas, ki
               sedimo tukaj? Ali je to cilj koalicije? In če ste poslušali pripombe Desusa, človeka,
               ki je tudi bil minister; in bi nekateri v poslanskih skupinah, ki sedite v koaliciji,
               morali to slišati. In ne na vsak način potiskati takega nedodelanega, nekvalitetnega
               in neprimernega zakona naprej. Ampak vi očitno ne slišite nič. Vi greste po tej poti
               ne glede na to, kaj misli strokovna javnost, kaj mislijo koalicijski partnerji, kaj
               misli opozicija. Vam je to čisto vseeno. Ne vem, kako je to mogoče, da je to sploh
               možno, da tako funkcionirate. Pa sem uvodoma povedal, zakaj sem dva, tri uvodne
               stavke naredil. Ključen cilj mora biti, da bomo najboljše naredili za paciente. Vsak
               zakon, ki ga sprejemamo, ki se nanaša na tako ali drugačno strokovno javnost, ki se
               nanaša na katerokoli skupino, ki v tem sistemu funkcionira, ali so to zdravniki, ali
               so to mladi zdravniki, ali kdorkoli, mora biti sprejet na tak način, da bo te
               zakonske odločitve sploh možno izvajati. In sicer predvsem v prid tistim, ki so v
               sistemu zaposleni, in tistim, ki so na drugi strani, torej pacientom. Ampak temu ni
               tako.</p>
               <p>Vsi povedo, da bo ta zakon poslabšal stanje na tem področju, da se bodo čakalne
               vrste podaljševale zaradi teh slabih rešitev, ki so v zakonu. Nisem posebej bral, kar
               so napisali Mladi zdravniki, so opozorili na naslednja področja. Samo trenutek, da
               najdem. Povedali so, da je pri tem zakonu najprej problem nujni postopek. Tudi to so
               opozorili, da ni usklajeno z ostalimi zdravniškimi organizacijami. Prisilna izbira
               kraja opravljanja specializacij, celotno financiranje se prenaša v proračun, ukinja
               se pojem sobni zdravnik. In na koncu so povedali, da ta zakon, tak kot je, ni
               sprejemljiv. Takšnega zakona, kot je ta predlagan, nima nobena evropska država. In če
               to ni dovolj argumentov, da bi jim prisluhnili tisti, ki danes sedimo v tej dvorani,
               in potem rekli – gospa ministrica, ne glede na to, da ste že lansko leto obljubili,
               da bomo tukaj skupaj s predsednikom Vlade, da bodo reformni zakoni vloženi. Takrat
               sem jaz opozoril, ko je bilo rečeno, da bodo do konca leta vloženi reformni zakoni;
               da ni nobenega problema vložiti, ampak kakšna bo njihova vsebina; torej vsebina, ki
               ni sprejemljiva za nikogar. Kakšen zakon pa je to?! Kakšen reformni zakon je to?!
               Kakšni sistemski zakon je to?! In točno to se nam dogaja. To se nam dogaja pri tem
               zakonu, to se nam dogaja pri zakonu o zdravstveni dejavnosti. In mi se zapičimo na
               ministrstvu v tiste podrobnosti, ki v tem trenutku relativno dobro funkcionirajo,
               relativno dobro funkcionirajo. Ne pa v tiste, ki so ključne. In ne v tisto, kar sem
               danes rekel, v zapravljanje davkoplačevalskega denarja v sistemu zdravstva, kot je ta
               pogodba s tem gospodom, o katerem sem prej govoril, za 20 tisoč evrov. Neverjetno.
               Sem povedal, da tega amandmaja ne bom podprl iz vseh teh navedenih razlogov, ki sem
               jih zdaj navedel. Sprašujem pa se, ali je možno govoriti o ukrepu, ki bi naj bil
               sistemski, reformni. Mislim, da o tem ni mogoče govoriti. Trdim pa, da si državljanke
               in državljani, naši pacienti in pacienti, volivke in volivci lahko o tem, kar sem
               zdajle povedal, sami ustvarijo svoje mnenje. In sem prepričan, da imam prav, da ta
               zakon ni primeren, da o njem tukaj razpravljamo, ker je tako slabo pripravljen. Hvala
               lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Erika Dekleva.</p>
            </sp>
            <sp who="SDZ7:DeklevaErika">

               <speaker>ERIKA DEKLEVA (PS SMC):</speaker>

               <p>Hvala za besedo.</p>
               <p>Mislim, da je mogoče prav danes reči kakšno besedo tudi o temu, kaj se je dogajalo
               na odboru, ko smo sprejemali ta zakon; in kakšno besedo tudi o mladih zdravnikih.
               Predvsem zato, ker imamo ali pa vsaj večina izmed nas ima otroke. In večini je še
               kako mar, kako je z našimi otroki, kako je z našimi študenti in tudi mladimi
               zdravniki. Verjamem, da nihče nikogar ne želi omejevati ali prisilno pošiljati v
               kakšne kraje v službo, kjer je sami ne bi želeli imeti. Pa vendar, treba je zelo
               jasno nekatere stvari izpostaviti in si naliti tudi čistega vina. Predstavnica Mladih
               zdravnikov Brigita Jazbar je bila prisotna na tem odboru in je tudi razpravljala.
               Pravzaprav je imela večkrat možnost razpravljati in zelo jasno povedati, kaj jo tako
               zelo moti pri tem zakonu, zelo konkretno. Večkrat je bila tudi pozvana, kar – je
               treba povedati – ni ravno običaj na sejah odborov. Dejstvo pa je, da na konkretna
               vprašanja ni znala odgovoriti. In da ne bo kdo mislil, da se kaj izmišljam ali da
               želim biti nespoštljiva, bom kar uporabila magnetogram in prebrala. Tudi predsednik
               Tomaž Gantar jo je pozval, in sicer je takole dejal: <q>»Poglejte, če lahko, samo malce
               bi prekinil, vprašanje je bilo zelo konkretno – Kaj je tisto, kar lahko povzroči,
               dajmo reči, težave pri opravljanju dela? Pustite postopek, postopek je naš problem in
               o tem smo že veliko razpravljali. Povejte točno vsebinsko, kaj je tisto, kje vidite
               težavo pri opravljanju dela oziroma pri razpisih za specializacijo, kar je pač v
               povezavi s tem zakonom.«</q> In kako je sledilo nadaljevanje? Brigita Jazbar pravi
               takole: <q>»Naše dogovarjanje ne pomeni, da se ne strinjamo s postopkom in sprejetjem
               tega zakona, in me žalosti, da se je s strani nekaterih pač poskus našega vsaj
               konstruktivnega sodelovanja sprevrgel v to, da se pogovarjamo tu o 70 kilometrih. In
               še ena zadeva, predstavniki Združenja zdravstvenih zavodov niso strokovna javnost in
               mi nismo tako imenovani Mladi zdravniki. In zdaj bom odgovorila na vprašanje, če
               želite.«</q> Potem je v magnetogramu v oklepaju zapisano – <q>»medsebojni pogovor v ozadju«</q>.
               Ona nato nadaljuje: <q>»Mislim, da odgovor na to vprašanje – bilo je zelo veliko
               vprašanj naslovljenih na Mlade zdravnike – ni samo to, v čem nam ni bilo ugodeno,
               vprašanje so čisto vse stvari, na katere, že odkar je bil zakon dan v medije,
               opozarjamo.«</q> In tako dalje in tako dalje, povsem zmedeno. Še zlasti je v tem
               magnetogramu zanimiv prav ta zaznamek v oklepaju – <q>»medsebojni pogovor v ozadju«</q>. Ali
               veste, za kaj je šlo? Vsi tisti, ki smo bili tam, seveda vemo; vsi tisti, ki vas to
               zanima, si lahko to pogledate v video zapisu seje, ki je javno dostopen; za vse
               ostale pa bom povedala zdaj. Predstavnica Mladih zdravnikov ni vedela, s čim v
               predlogu zakona konkretno se ne strinja. In ker se je pač brezglavo zapletala v
               lastne besede, je k njej na pomoč pristopila nič manj kot sama predsednica Zdravniške
               zbornice Slovenije Zdenka Čebašek Travnik in ji prišepnila, kaj mora reči. Mislim, da
               danes vsi dobro vemo, kdo je pristojen za razpisovanje specializacij – Zdravniška
               zbornica. In vsi natančno vemo, kakšni so rezultati. Vsi v en glas govorimo, da imamo
               kronično pomanjkanje specializantov točno določenih specialnosti. Je za to odgovorna
               ministrica? Kronično primanjkuje zdravnikov. In zanima me, ali bi bilo mogoče
               ustvariti tako kronično pomanjkanje, četudi bi ga želeli, v treh letih. Mislim, da
               odgovor poznamo. Brigiti Jazbar oziroma Mladim zdravnikom Slovenije se zdi, pa zopet
               navajam, <q>»zaskrbljujoč prenos financiranja izobraževanja na državni proračun«</q>. Pa bom
               prebrala kar iz zakona: <q>»Ta sredstva obveznega zdravstvenega zavarovanja, ki jih
               plačujemo vsi, niso namenjena plačilu stroškov pripravništva in specializacij v
               zdravstvu, saj ti vsebini nista pravica iz obveznega zdravstvenega zavarovanja.
               Pripravništvo in specializacija sta namreč sestavni del učnega in
               vzgojno-izobraževalnega procesa. Zagotavljanje pogojev za tovrstno izobraževanje pa
               je naloga države.«</q></p>
               <p>Nekaj, kar se trenutno financira iz zdravstvene blagajne in je namenjeno izključno
               pacientom in njihovemu zdravljenju, se porablja za izobraževanje. In to se Mladim
               zdravnikom zdi zaskrbljujoče? Zato se sama nikakor ne morem strinjati z Desusom, ki
               meni, da s tem zakonom potiskamo mlade zdravnike v neugoden položaj. Več kot jasno je
               bilo na tej seji prikazano, kako ti interesni pritiski potekajo pri nas. Zame je bil
               to jasen signal, da Zdravniška zbornica preslikuje svoje mnenje na eno od interesnih
               skupin, tokrat pač na Mlade zdravnike, kar nam razloži tudi, zakaj so tako glasni.
               Meni se sicer zdi žalostno, pa je vendar resnično, da takšna izigravanja in umetno
               ustvarjanje pritiskov v javnosti povsem zanemarja in pozablja interese pacientov. Je
               kdo slišal ali morda danes omenil govor, ki ga je imela predstavnica Bolnišnice
               Sežana na seji odbora. Bi nemara tudi ona morala imeti solze v očeh, da bi jo
               slišali?! Zdravnikov specialistov za polno zaposlitev, še manj pa za krajše obdobje
               ali hitro nadomestitev praviloma ni mogoče najti na trgu. Se kdo spomni podatkov, ki
               jih je navajala? Povedala je, da so v zadnjih 6 letih imeli 87 razpisov oziroma objav
               prostih delovnih mest. 87. Zaposlili so 3. Ali drugi primer iz leta 2014, ko so po
               seznamu specializantov, ki so v tekočem letu zaključevali specializacijo, poklicali
               vseh 14, ki so bili na seznamu; ponujene zaposlitve pa ni sprejel niti eden. Niti
               eden; ob tem, da ponujajo tudi stanovanje. Njihov zavod vse od leta 2006 dalje ni
               imel zaposlenega ali na kroženju niti enega specializanta s področja, ki bi ga lahko
               zaposlili v ustanovi. In tudi to je realnost in tudi to je treba povedati. V Stranki
               modernega centra na interese pacientov ne pozabljamo. Želimo pošten sistem do vseh;
               tudi do tistih, ki niso tako glasni, do pacientov, do zdravnikov in vseh ostalih, ki
               so zaposleni v zdravstvu. Zato podpiramo predlog in znamo tudi argumentirati, zakaj;
               za razliko od mnogih, ki so tudi danes razpravljali ali pa bili prisotni na seji.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Vlasta Počkaj.</p>
            </sp>
            <sp who="SDZ7:PočkajVlasta">

               <speaker>VLASTA POČKAJ (PS SMC):</speaker>

               <p>Hvala za besedo.</p>
               <p>V stališču Poslanske skupine Stranke modernega centra sem res navedla dejstvo, da je
               zdravstveni sistem potreben korenitih sprememb in da postopno in odgovorno prihajamo
               tudi v vrste teh sprememb. Menim, da je Zakon o zdravniški službi eden tistih, ki
               uvaja spremembe v zdravstveni sistem. Predlog zato zajema tiste poglavitne spremembe,
               ki vplivajo predvsem na dolge čakalne dobe. In katere so to? Pomanjkanje finančnih
               sredstev v zdravstvenem sistemu, slabo načrtovanje in razporejanje specialistov,
               nezaposlenost zdravnikov kljub pomanjkanju, preobremenjenost primernega nivoja in
               reorganizacija izvajanja specializacij. S predlogom zakona se bo tako uredilo
               financiranje pripravništva in specializacij, kjer bodo sredstva zagotovljena v
               proračunu in ne več v zdravstveni blagajni, saj so to sredstva obveznega
               zdravstvenega zavarovanja in so namenjena za zdravstvene storitve. Pripravništvo in
               specializacija pa sta učni proces in izobraževalni proces; zato je to delovnopravno
               razmerje med izvajalcem in specializantom, torej je interes države. Tudi v Zakonu o
               zdravstvenem varstvu in zdravstvenem zavarovanju, ki vsebuje nekatere elemente
               resolucije, se navaja, da izobraževanje kadrov sodi v zdravstveno dejavnost in ne v
               sistem zdravstvenega zavarovanja. Razbremenitev sredstev obveznega zdravstvenega
               zavarovanja vsebin, ki tja ne sodijo, pa bo povečala sredstva za dodatno financiranje
               zdravstvenih storitev in posledično krajšanje čakalnih dob. V predlogu je tudi
               načrtovano dvotirno razpisovanje specializacij; to je za celotno državo in za
               posameznega izvajalca, kar omogoča predvsem manjšim bolnišnicam, da pridejo do
               specialistov, ki jih same lahko tudi izbirajo. To je tudi primer bolnišnice, ki jo je
               prej navedla kolegica Dekleva.</p>
               <p>Odločanje o načrtovanju specializacij se z Zdravniške zbornice prenese na
               ministrstvo oziroma odbor, v katerem so predstavniki ministrstva, predstavniki
               zbornice, Združenja zdravstvenih zavodov in Nacionalnega instituta za javno zdravje.
               V ta postopek se pa uvede tudi določenega izvajalca, ki je javni zavod in kjer se bo
               izbrani specializant tudi zaposlil. Na ta način ministrstvo dobi odgovorjeno vlogo v
               sistemu specializacij, zbornici pa ostaja vodenje in izvajanje koordinacije
               specializacij, kar je tudi do sedaj opravljala. Predlog omogoča tudi mladim
               zdravnikom, da se bodo po opravljenem pripravništvu in strokovnem izpitu lahko
               zaposlili za dobo šestih mesecev kot sekundariji. Ta čas jim bo vštet v obdobje
               specializacije in ne bo več treba, da bi na Zavodu za zaposlovanje ob vsem
               pomanjkanju zdravnikov čakali na razpis ustrezne specializacije. S tem si bodo tudi
               ustvarili boljše pogoje za nadaljnjo poslovno kariero in zapolnjevali bodo tudi
               kadrovsko praznino, ki je tudi eden od razlogov dolgih čakalnih dob. Predlog
               predvideva, da je specializant, ki opravlja četrto leto specializacije s področja
               družinske medicine, pediatrije in ginekologije, lahko tudi izbrani osebni zdravnik;
               seveda na predlog specializanta in njegovega mentorja, ki mora biti tudi fizično
               prisoten in zagotavljati možnost stalnega posvetovanja. Odpira se nova možnost
               zagotovitve glavarinskih količnikov, širitve programa, boljše dosegljivosti storitev,
               stimulacije mladim zdravnikom, da ostanejo v kraju, kjer so že kot specializanti
               opredeljevali paciente in si uredili svojo ambulanto. S krepitvijo osnovnega
               zdravstva, primarnega zdravstva se zagotavlja kvalitetnejšo obravnavo pacientov,
               lažjo dostopnost do zdravstvenih storitev in posledično manj napotovanj na sekundarni
               nivo ter krajšanje čakalnih dob. S temi spremembami in dopolnitvami Zakona o
               zdravniški službi sledimo cilju zagotavljanja primernega, kakovostnega, varnega in
               enako dostopnega zdravstva. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za zdravje gospa Marija Milojka Kolar Celarc.</p>
            </sp>
            <sp who="SDZ7:KolarCelarcMarijaMilojka">

               <speaker>MARIJA MILOJKA KOLAR CELARC:</speaker>

               <p>Hvala za besedo.</p>
               <p>Želim odgovoriti na vprašanja spoštovane poslanke gospe Ljudmile Novak. Najprej
               podatek, da je 400 brezposelnih zdravnikov. Ne vem, od kje ta podatek, ker po
               podatkih Zavoda za zaposlovanje iz junija 2017 je na tem seznamu 120 zdravnikov. Na
               žalost pa ne vemo, za kakšno strukturo teh zdravnikov gre, kajti zavod vodi
               nezaposlene po stopnji izobrazbe, tako da ne vemo, ali gre za tiste, ki niso dobili
               ustrezne specializacije, ali gre mogoče že za kakšne določene specialiste. Druga
               zadeva. Naj povem, da je bilo letos 359 razpisanih mest specializacij in je še danes
               od tega 110, praktično ena tretjina, nezasedenih mest. Možnost je seveda, da se
               vpišejo oziroma kandidirajo. Naslednje dejstvo, nikoli ni bilo število razpisanih
               mest specializacij odvisno ali pa omejeno zaradi restriktivnih ukrepov varčevanja. V
               preteklosti se je z ZIPRS, ko se je reševalo javne finance, proračun, preneslo to
               financiranje na zdravstveno blagajno. Zaradi tega je bilo manj zdravstvenih storitev
               za ostale državljane, ampak nikoli ni bil problem denar, da ne bi bilo razpisano
               zadostno število specializacij glede na potrebe ljudi. Zakaj? In zaradi tega imamo
               danes stanje tako, kot ga imamo. Vsi razpravljavci ste že ugotavljali, da so določene
               specializacije, ki so recimo zelo problematične, od revmatologinje, anesteziologije
               in še bi lahko naštevali. Poleg tega je ta način razpisa specializacij pripeljal, da
               imamo v Sloveniji, ker se je pač vodila napačna politika, tudi napačno razmerje med
               specialisti družinske medicine oziroma, če hočete, zdravniki na primarni ravni ter
               ostalimi specialisti. Razvoj in potrebe zdravstvenega varstva v Evropi in svetu
               kažejo, da je treba imeti ravno obratno razmerje, se pravi razmerje v korist večjega
               števila specialistov družinske medicine na primarni ravni, ker je ugotovljeno, da je
               treba storitve približati ljudem na lokalnem nivoju in celo določene specialiste. To
               smo zapisali v našo resolucijo pa tudi v strategijo primarnega varstva. Tudi to je še
               dodatna posledica; zaradi tega, kot sami ugotavljate, imajo družinski zdravniki
               veliko število opredeljenih oseb oziroma glavarinskih količnikov.</p>
               <p>In še glede posvetovanja, komuniciranja. Ne morem sprejeti, ker če kdo komunicira,
               se pogaja, dogovarja, sklepa kompromise, smo na Ministrstvu za zdravje, tudi če se za
               posamezne določbe in člene usklajujemo, slišimo, skušamo v skladu s strategijo, s
               koalicijskim sporazumom sklepati kompromise. Zato sem zelo žalostna, da se v javnosti
               predstavlja izkrivljeno sliko, ki jo lahko ovržem tudi s papirji ali zapisniki; pa to
               velja tudi za sestanek z vodstvom Zdravniške zbornice na najvišjem nivoju, za delovne
               sestanke in pripravo posameznih členov na tehnično-pravnem nivoju pa tudi z mladimi
               zdravniki. Vam bom prebrala samo en sklep iz dopisa Zdravniške zbornice kot odgovor,
               ko smo si izmenjavali člene osnutka zakona. Datum ima 14. 4. 2017 in piše, da je 13.
               4. potekala skupna seja sveta za izobraževanje zdravnikov, komisije za podiplomsko
               usposabljanje, komisije za akreditacije, ki so zavzeli stališča do osnutka zakona o
               spremembah in dopolnitvah Zakona o zdravniški službi ter stališča, o katerih smo se
               pogovarjali na sestanku pri vas, in potem v nadaljevanju 10 točk. Vam bom prebrala
               točko 7 – Predvideni razpis specializacij. Sklep je: Strinjamo se s predlaganim
               nacionalnim razpisom in razpisom za znanega izvajalca. Moram reči, da jaz osebno ne,
               ker mi čas ni dopuščal, se je pa moja ekipa dvakrat sestala z Mladimi zdravniki. Tudi
               amandmaji, ki so bili potem sprejeti na odboru, so rezultat, še zlasti z Mladimi
               zdravniki, dodatnih pogajanj. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Spoštovani, ker razumem, da obstaja še interes za razpravo, vas prosim, da se nanjo
               tudi prijavite. Prijava poteka.</p>
               <p>Kot prvi dobi besedo gospod Tomaž Gantar.</p>
            </sp>
            <sp who="SDZ7:GantarTomaž">

               <speaker>TOMAŽ GANTAR (PS DeSUS):</speaker>

               <p>Hvala lepa, podpredsednik. Lep pozdrav vsem!</p>
               <p>Želel bi malo razpravljati na temo specializacij. To, kar vemo in je dejstvo, je, da
               imamo danes na področju mnogih dejavnosti premajhno število zdravnikov specialistov.
               Je pa takšno vprašanje potrebnega in na drugi strani zadostnega števila zdravnikov
               specialistov zahtevno strokovno vprašanje. Treba je vedeti, da je danes zelo
               enostavno zavračati odgovornost, pa naj bo na eni strani Zdravniška zbornica ali pa
               na drugi ministrstvo, ter si podajati, kdo je bolj kriv in kdo je manj. Verjetno ne
               bomo prišli do pravega odgovora. Ravno zato je bilo tudi naše mnenje, da na podlagi
               izkušenj, ki jih imamo s tem področjem, in rezultata, ki smo mu priča, bi si bilo za
               to vprašanje treba vzeti več časa in več razprave, da bi prišli do bolj optimalne
               rešitve razpisovanja specializacij. Na potrebno število zdravnikov vpliva veliko
               stvari, dajmo reči, tudi <q>»banalnih«</q>. Ena takšnih je sigurno plačni sistem. Vemo, da
               mnoge države ali pa nekatere uspešne države z dobrim zdravstvom delujejo na podobnem
               številu zdravnikov kot Slovenija, ampak so bistveno drugače nagrajevani, na drugačen
               način organizirani in drugače delajo. To je ena od ključnih stvari. Ključna stvar
               glede potrebnega števila zdravnikov so tudi standardi in normativi, ki jih je
               ministrstvo v tem mandatu sprejelo, podpisalo; pomeni pa samo potrebo po dodatnem
               številu zdravnikov specialistov; ne po racionalni odločitvi. Še enkrat, govorimo o
               pomembnih, zahtevnih vprašanjih in prava razprava bi potem odgovarjala tudi na to,
               koliko zdravnikov sploh moramo izobraževati v okviru naših medicinskih fakultet, ob
               upoštevanju demografskih projekcij in podobno. Še enkrat pravim, zelo zahtevno
               vprašanje.</p>
               <p>Na drugi strani pa zelo radi zvračamo krivdo na enega ali drugega akterja. V resnici
               je bilo, vsaj v preteklih letih, glavni krivec za premajhno število zdravnikov
               pomanjkanje denarja, finance. Bolnišnice so bile vedno v primežu omejevanja sredstev
               in ker so plače, stroški dela glavni strošek v zdravstvu, je bil ravno tu največji
               nadzor, omejevanje in preprečevanje novih zaposlitev zdravnikov. Jaz se spomnim enega
               od nekdanjih direktorjev Zavoda za zdravstveno zavarovanje, ki je rekel: <q>»Ni problem
               zaposliti zdravnika in ga plačati. Problem je, ker ta zdravnik proizvede ogromno
               novih stroškov s tem, kar dela.«</q> In se je, lahko rečem, načrtno omejevalo
               zaposlovanje zdravnikov, ker denarja za zdravstvo nikdar ni bilo dovolj. To je bil
               glavni razlog vsa leta, da smo danes na številu zdravnikov, ki je na posameznih
               dejavnostih nezadostno. Poleg tega je treba vedeti, da smo v Sloveniji šli – morda
               tudi s podobnim, prehitrim postopkom sprejemanja odločitev – preko dveh različnih
               sistemov sprejemanja novih specializantov. Prvi je bil, kjer so potrebe javljali samo
               izvajalci, se pravi direktorji zavodov, bolnišnice, zdravstveni domovi. Tu je
               ministrstvo igralo samo vlogo soglasodajalca – se je strinjalo ali pa se ni
               strinjalo, pač na pamet glede na neke ocene. Morate pa vedeti, da bolnišnice v želji
               vseh let, da se število zaposlenih ne povečuje, niti niso mogle zaposliti pravočasno
               specialista, pa čeprav se je vedelo, da bo šel naslednji v penzijo čez dve leti; in
               da je treba za izobraziti novega naslednjih pet, šest let; pa ne zdravnika, ampak
               specialista, pustimo medicinsko fakulteto tu ob strani. In ta sistem se ni obnesel
               kot najboljši. Naslednji je bil – ne vem, katerega leta točno je to bilo –, ko se je
               preneslo več pooblastil pri mreži na zbornico; ampak je treba vedeti, da je tudi pri
               tem še vedno imelo pomembno besedo na koncu ministrstvo. Oboji pa smo delali verjetno
               bolj ali manj na pamet, ker ni mreže, ni mreže za sekundarni nivo.</p>
               <p>In ta mreža je sigurno zahtevna, na kakšen način delati, ker ne moreš planirati na
               nivoju države specialistov po regijah, kje boš imel koliko nevrokirurgov zaposlenih
               ali pa posameznih ozkih specialistov. Ampak je vprašanje zahtevno. In s tega naslova
               se nam, še enkrat, ne zdi primerno na hitro sprejemati rešitve, ki jo imamo pred
               seboj, ki pa ne pomeni nekega bistvenega ali pa drugačnega koraka pri načinu
               razpisovanja specializacij, ker ne bo veliko spremenilo. Enkrat ima malo več teže
               eden pri odločanju, drugič ima drug. Ampak ključno za odločanje, na kar je opozorila
               tudi Zakonodajno-pravna služba, manjka. In zakaj potem naenkrat poseči v ta sistem in
               ga spremeniti? Da ne govorimo, da ne rešuje teh problemov, ki so sedajle ključne
               narave pri vsem tem in s katerimi se bomo ponovno ukvarjali. Treba je vedeti na drugi
               strani, da imamo že danes na kroženju ogromno specialistov, ki bodo te vrzeli
               zapolnili; in da smo specializante sprejemali tudi v času največje krize. Jaz imam tu
               sicer podatke, tabele iz Financ izpred enega tedna, ampak tudi v času največje krize,
               recimo v letu 2013 niso bila zasedena vsa mesta, ki smo jih razpisali; in niti 2014.
               Redno se je to dogajalo, zato je težko očitati. Lahko rečemo na eni strani, da je
               bilo mogoče neenakomerno razporejeno, ampak reči – kriv je ta, kriv je tisti; saj smo
               vsi delali na pamet. In temu bi se morali izogniti: sprejemanju ljudi na pamet preko
               močnega direktorja, preko velikih želja posameznikov, pa seveda preko sistema, ki
               manjšim bolnišnicam ni omogočal ustreznega sprejema specializantov.</p>
               <p>Bojim se, da s tem, ko si nismo vzeli časa za razpravo, da bi v resnici najprej
               prišli do tega, kakšne potrebe imamo na posameznem področju, pa poskušali upoštevati
               tudi mogoče malo pametnejši plačni sistem, kot je danes, ki je popolnoma
               destimulativen. Verjemite mi, ko imaš pet enako plačanih na enem oddelku, bo vsak
               želel še naslednjih pet imeti, ker bo pač isti denar dobil za manj dela. V resnici pa
               bomo imeli manj usposobljene ljudi, ker bodo manj delali. Zdravnik je pač poklic,
               kjer več kot delaš, boljši si; sploh če gledam operativne stroke, iz katere jaz
               izhajam. In delamo korak na korak nepremišljeno, kar je slabo. In to ni namen, kar se
               potem nam očita, da Desus zavira zakonodajo. Neumnost! Želeli bi pa priti enkrat do
               pametnih predlogov, če se že lotevamo in odpiramo neka vprašanja, ki v tem trenutku
               niso tako ključna. Zakaj hiteti?! Si vzeti čas za to. In verjemite mi, mi danes
               obljubljamo čuda, javni zdravstveni sistem, ki bo vsemogočen; na drugi strani pa
               vidimo, da nam že obstoječ sistem razpada po šivih in ne moremo zagotoviti denarja za
               obstoječ sistem in ne moremo zagotoviti denarja za zaposlovanje vseh teh zdravnikov,
               ki so danes na kroženju. In zato so se v začetku leta, v času gospodarske rasti, v
               času večjih prilivov v zdravstveno blagajno cene zdravstvenih storitev znižale.
               Seveda so se, ker so se stroški dela zvišali. Danes pa bijemo plat zvona, denarja je
               premalo, bolnice nam bodo šle ne vem kam. Opozarjali smo na to, da denarja za nove
               zaposlitve, za te mlade zdravnike enostavno ni na razpolago, ker Zavod za zdravstveno
               zavarovanje razpolaga z omenjeno količino denarja. Tega problema še danes nismo
               rešili; mi se pa pogovarjamo, kako bomo specializante sprejemali in na kakšen način
               jim dajali. Zato se mi zdi, da razprave brez pravih argumentov ali pa da si časa ne
               vzamejo vodijo samo v naslednje napačne korake, ki nas bodo tepli v zdravstvu. To se
               nam že dogaja.</p>
               <p>Verjemite, ti mladi zdravniki, ki se jim reče – saj so dolžni, država jih je šolala;
               država je šolala tudi elektroinženirje, strojne inženirje, pravnike, pa tudi tiste
               nižje, ne samo zdravnikov. Ampak zdravniki so zdaj črne ovce, ker se mnogi odločajo,
               da gredo v tujino. V tujino gre letno, po zadnjih podatkih, okoli 5–6 tisoč ljudi;
               različnih profilov, različnih starosti, zaradi slabih razmer, ne samo zato, ker so
               požrešni pa ker bi želeli nekaj več. In naš sistem, danes delati v zdravstvu, pa jaz
               še vedno delam, sicer manj, kot bi verjetno moral ali pa lahko; ampak okolje res ni
               prijazno do teh ljudi, do teh, ki so željni znanja in ki bi radi delali. In verjemite
               mi, da nekomu, ki je posvetil po srednji šoli še 15 let študija pa ne vem česa vsega,
               res ni na prvem mestu denar, to je previsoka cena; ampak želi delati in želi
               pomagati. Res se mi zdi na koncu sprevrženo, da se jim poskuša naprtiti ne vem kakšno
               odgovornost, sprijenost, naveze in povezave, ker želijo v normalnih razmerah delati
               in želijo pošten odnos do sebe. Tako ne gre. Zato še enkrat, rokohitrskim spremembam
               na tem področju smo nasprotovali, kar je edino logično, ker imamo izkušnje v tej
               državi, da smo že dvakrat zapeljali v napačno smer v teh 20, 25 letih. Zato je škoda
               to početi. Če se že lotevamo stvari, da mimogrede, ker nekaj nujnega delamo, ker
               zagotavljamo denar – tu lahko čestitam ministrici pa ministrstvu, ker smo se tudi mi,
               predhodniki, trudili, da bi prenesli specializacije na proračun nazaj, in vsa čast,
               da je to uspela narediti –, ampak zakaj vriniti noter še nekaj, kar pa ni v redu in
               ni premišljeno. To je pa neumno in povzroča dodatne konflikte v sistemu, ki je že
               itak v težavah, kjer so ljudje apatični, kjer težko delajo, kjer ne vedo, kaj bi
               počeli; in jih potem z raznimi oznakami opremljati. Nepošteno. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospa Irena Grošelj Košnik.</p>
            </sp>
            <sp who="SDZ7:GrošeljKošnikIrena">

               <speaker>IRENA GROŠELJ KOŠNIK (PS SMC):</speaker>

               <p>Hvala, podpredsednik. Spoštovana ministrica z ekipo; kolegice in kolegi ter ostali
               prisotni!</p>
               <p>Ugotavljamo, da je zdravstvo kar težak bolnik, in ta zakon, ki ga imamo na
               poslanskih klopeh, je zame del rešitve, en korak, ki daje možnost, da se bodo stvari
               začele postopoma izboljševati. Sama bi poudarila predvsem to, da je nujni postopek,
               ki mu je bilo toliko nasprotovano, res potreben že zaradi sredstev. Če se bo iz
               zdravstvene blagajne sprostilo skoraj 80 milijonov sredstev, bo to zagotovo imelo
               vpliv tudi na možnost, da se čakalne dobe skrajšajo, kar je trenutno pri nas pereč
               problem. In tisto, kar gre za izobraževanje, to pa vsekakor so stroški za
               specializacijo in pripravništvo, bo vzeto iz proračuna, kot je tudi pravilno. Zato
               menim, da takšen dotok denarja v naslednjih nekaj letih, že letos 23 milijonov,
               pomeni tudi to, da bodo boljši pogoji za zdravnike, ker zagotovo ne bodo toliko
               obremenjeni, kar je eden izmed zelo perečih problemov, da so predvsem naši zdravniki
               na primarni ravni preobremenjeni. Kar se tiče specializacij, vidimo, da so bile nekaj
               časa močno centralizirane, nekaj časa so bile močno decentralizirane, in ta rešitev,
               ki se tu ponuja, je v bistvu kombinacija, ki veliko pomeni predvsem za manjše
               zdravstvene zavode, manjše bolnišnice na periferiji, od koder tudi sama prihajam, to
               je na primer v Trbovljah, kjer vrsto let, skoraj desetletje nismo imeli dostopa do
               ustreznih specialistov, ker so bile te specializacije razpisane regijsko. Ker bo
               potekal razpis tudi na nivoju posameznih izvajalcev in bodo imeli izvajalci celo
               možnost vpliva na postopek izbora specializanta, je to res dodana vrednost, da se
               tudi manjše bolnišnice na periferiji lahko razvijejo v skladu s svojimi strokovnimi,
               poslovnimi in kadrovskimi načrti, za kar so vodstva tudi odgovorna.</p>
               <p>Veliko je bilo govora o dialogu s strokovno javnostjo. Na odborih smo dobili občutek
               in tudi iz magnetogramov je razvidno, da dialog stalno teče. Je pa res, kar tudi sama
               ugotavljam, da je pod nazivom strokovna javnost velikokrat mišljena tudi interesna
               javnost, in je to precej pomešano. Konkretno, če se držim trenutnega zakona, Zakona o
               zdravniški službi, so sigurno potekali intenzivni dialogi z mladimi zdravniki, ki se
               nekako najbolj izpostavljajo kot problem. In seveda je tako potrebnemu kadru treba
               prisluhniti in sama menim, da smo jim z amandmaji, ki smo jih sprejeli na odboru, in
               tudi temi, ki jih imamo pred seboj, prišli precej naproti, zelo naproti. Vemo, da že
               sedaj imajo zdravniki po končani specializaciji obveznost, da ostanejo v regiji, kjer
               so dobili delodajalca. Zdaj je to preneseno na državo, če bo nacionalni razpis;
               oziroma na posameznega izvajalca, kjer bo potekalo sodelovanje med vodstvom in
               izbranim specializantom. In še to, delodajalec, to je zdravstveni zavod, jim mora
               ponuditi zaposlitev v treh mesecih po končani specializaciji, kar je vendarle za
               mlade zdravnike neka stabilnost glede zaposlitve, hkrati pa si lahko v teh treh
               mesecih sami poiščejo zaposlitev. To pomeni, da ta privezanost ni takšna, kot se jo
               skuša izpostaviti; ampak da je to zelo mehko, z veliko možnostjo izbora in tudi
               upoštevajoč potrebe in želje teh mladih zdravnikov, predvsem z amandmajem 13. člena,
               kjer je dobila zbornica še dodatno zavezo, da koordinira možnosti zaposlitve
               zdravnikov specialistov glede na potrebe izvajalcev in glede na stalno prebivališče
               zdravnika specialista. Sistem res preprečuje, da bi bil zdravnik iz Pirana morda
               napoten oziroma bi se čutil dolžnega sprejeti zaposlitev v Mariboru. Vsi ti amandmaji
               so res kompromis, res korak nasproti mladim zdravnikom; pa vendarle obstaja tudi neka
               zaveza, da ostanejo v mreži javnega zdravstva za takšno obdobje, kot je obdobje
               specializacije; kar pa je že sedaj in je čisto normalno pričakovanje. Sama vsekakor
               pozdravljam rešitve v tem zakonu in mislim, da s temi rešitvami slišimo potrebe
               pacientov in odgovarjamo na potrebe pacientov ter tudi slišimo in odgovarjamo na
               problem dostopnosti do storitev tudi na periferiji. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Jani Möderndorfer. Izvolite.</p>
            </sp>
            <sp who="SDZ7:MöderndorferJani">

               <speaker>JANI (JANKO) MÖDERNDORFER (PS SMC):</speaker>

               <p>Hvala lepa, podpredsednik.</p>
               <p>Danes razpravljamo o nečem, o čemer razpravljamo že 3 leta, ne konkretno o
               zdravniški službi, ampak na splošno o problematiki znotraj zdravstva. Zato se čudim,
               da nekateri govorijo, da bi morali še več razpravljati in še se pogovarjati in še in
               še in še in še. Do kdaj že?! Do volitev; da ne bomo nič sprejeli? To tako ne gre,
               preprosto ne bo šlo. Jaz razumem, da si nekateri to želijo, je pa neverjetno, kako
               poslušam z obeh strani eno in isto zgodbo – nič ni sprejetega, predolgo se čaka,
               ampak v resnici se nič ne razpravlja in premalo časa je in prehitro greste. Ti dve
               stvari preprosto ne gresta skupaj. Preprosto ne gresta. In tisti, ki se danes na vse
               načine otepajo in pravijo, da je nujni postopek nepotreben, ker ni usklajen z
               interesnimi skupinami; tudi če bi bil redni postopek, na koncu ne bi bilo vse tako,
               kot želijo interesne skupine, ker to nikoli ni tako in ne more biti. Če vprašate
               zdravnike, bi morali ta zakon dati njim, oni bi ga morali napisati, mi bi ga morali
               pa samo še potrditi. In verjemite mi, da tisto bi šele bil grozljiv zakon, ker bi na
               koncu bil samo še interes denarja. In na koncu se vse konča pri besedi denar, samo to
               je važno.</p>
               <p>Interesna zbornica, Zdravniška zbornica, o kateri smo večkrat razpravljali, moram
               reči, da me vedno bolj in bolj jezi in prepričuje v to, da je to pravi in edini
               korak, ki ga je treba storiti, ker v resnici, veste, tudi javna pooblastila <gap n="…"/> Kaj pa
               je javno pooblastilo? Ja, denar! Denar dobi zbornica za javno pooblastilo. Tam se vse
               konča. Saj nihče ne vidi rad, da jim nekdo jemlje, sploh pa če bi na nek način rekli,
               da jim jemlješ poleg denarja še besedo pri odločanju; pa jim ne. Pa jim ne! S tem
               zakonom zagotovo ne, ker bodo zraven sodelovali, ker morajo, ker imajo še vedno javno
               pooblastilo, in to ne eno. Veliko je bilo govora o mladih zdravnikih. Jaz včasih
               pogrešam, da na teh parlamentarnih razpravah, ki jih imamo na odboru, ni zraven teh
               akterjev, ki so ponavadi običajno zraven kot zainteresirane skupine na odboru, ker na
               koncu zgleda tako, kakor da zdaj tu govorimo o ljudeh, ki nimajo več besede. Govorim
               o mladih zdravnikih. Če so bili zdravniki zadovoljni s podpisom dogovora z ministrico
               glede svojih plač lansko leto, če se spomnite, ko so nekateri v luft skočili, da so
               to pretežirana skupina, imamo zdaj problem z mladimi zdravniki, ki so baje
               nezadovoljni. Jaz moram reči, da sem strašno razočaran, ker na odboru sem jih pozval
               dvakrat, na koncu pa slišal samo to, da ne znajo definirati, kaj v resnici jih moti.
               Sicer ne verjamem, da ne znajo; ampak ne upajo si naglas povedati tistega, kar v
               resnici res hočejo; in tega ne bodo razpravljali.</p>
               <p>Nekateri kolegi pred mano so danes že razpravljali o tem. Mislim, da je bil Kordiš,
               kolegica Erika; in so razpravljali o teh famoznih 70 kilometrih. Res je, ni samo to
               problem. Problem je še nekaj drugega. Problem je tisto, česar ne morejo razčistiti na
               odboru in ne morejo razčistiti v Državnem zboru. To, da jih lastna zbornica vleče za
               nos in jim obljublja že leta in leta nekaj stvar, česar potem zbornica ni mogla
               speljati oziroma dostikrat tudi zaradi tega, ker noče. Saj ta boj med generacijami je
               vedno obstajal, med mladimi in starejšimi. V Zdravniški zbornici pa sploh. Mlad
               zdravnik, ki je prišel, je moral leta in leta biti tiho, se učiti in čakati, da nekoč
               postane zdravnik. In šele ko je postal zdravnik in ko je dobil položaj, pozicijo,
               takrat je lahko tudi zelo aktivno sodeloval znotraj krogov, ki odločajo. Če mi
               vprašamo na splošno zdravnike v slovenskem prostoru, saj ne razmišljajo vsi enako. V
               tem državnem zboru imamo dva zdravnika. Pa če ju vprašate, imata o marsikateri stvari
               mogoče vsak svoj pogled, pa kar sploh ni slabo, da se ne bomo narobe razumeli. To
               sploh ni slabo. Je pa zelo pomembno, kadar se sklicujemo na te različne poglede pri
               sprejemanju določenih aktov. Danes sem ponovno slišal z več strani, da nimamo mreže
               in da v Zakonu o zdravniški službi nekaj določamo, kar sploh ne vemo, kako bomo potem
               izvajali z razpisom, ko bomo določali, ker nimamo mreže. Se opravičujem; ko zakon
               sprejmeš in nekaj z zakonom določiš, vemo pa, da mrežo določa ministrstvo z aktom, ne
               v Državnem zboru z odločanjem, je več kot jasno, da če želiš izvajati zakon, mora
               ministrstvo določene stvari in ukrepe narediti; in jo mora določiti. Zato pričakujem,
               da jo bo določil. Se pa vprašajmo, kako pa zdaj funkcionira stvar. Ali imamo
               opredeljene zdravnike? Ali imamo jasno postavljeno tako imenovano mrežo, za katero
               nočemo reči, da je mreža, ampak deluje? Nismo pa z njo zadovoljni. Saj v tem je
               problem, zato govorimo o mreži, ker hočemo imeti mrežo. Ampak to, kar imamo, deluje
               kot mreža, samo tega nočemo slišati; in to je problem. Zato danes govoriti, da se
               sprejema Zakon o zdravniški službi brez soglasja strokovne javnosti, je problem.</p>
               <p>Če omenjamo besedo sodelovanje, jaz sem v zadnjih treh letih videl to sodelovanje na
               zelo zanimiv način. Sodelovanje. Kdaj ljudje rečejo, da se z njimi ne sodeluje?
               Takrat, ko niso sprejete njihove pobude. Pa ne mislim zdaj samo na Ministrstvo za
               zdravje, govorim na splošno. Rečejo: <q>»S tem ministrstvom, s tem ministrom se ne da
               pogovarjati.«</q> Ko pa se zadosti večini njihovih želja, pa rečejo: <q>»Mi smo zadovoljni
               in s tem ministrstvom smo dobro sodelovali in bla bla bla.«</q> Mi pa govorimo, da
               spreminjamo in postavljamo določene temelje zdravstvenemu sistemu, ki že vrsto let
               napačno funkcionira in ki ga, zakonodajno gledano, že 25 let nihče ni mogel, ni hotel
               ali pa ni bila to njegova prednostna naloga, da bi ga spremenil. Ko mi kolegica iz
               Slovenske demokratske stranke izreče naslednji stavek: <q>»Sami ste priznali, da je to
               tudi sistemski zakon, pa ga sprejemate po nujnem postopku.«</q> Za božjo voljo, seveda ga
               sprejemamo po nujnem postopku, ker je dovolj, ker bomo izgubili na koncu denar. Je pa
               ob tem sistemski toliko, kot je sistemski celoten problem, kaj vse se mora
               spremeniti. In potem nadaljuje s sistemsko rešitvijo. Potem pa potegne iz sredine nek
               zakon in reče: <q>»Ta zakon je pomemben, treba ga je spremeniti.«</q> Boste vi povedali,
               kateri vrstni red bi moralo ministrstvo narediti, da bi bil za vas logičen. Jaz vem,
               kakšen vrstni red bi naredil, ampak sama kot poslanka poznate tudi naslednji korak.
               Treba se je usklajevati, treba se je tudi dogovarjati in marsikatero stvar odpiraš
               tako, da jo boš lahko na koncu tudi zaprl. Vsi vemo, da nas eden najtežjih zakonov še
               čaka in je pred nami. Ampak brez teh sprememb, ki se zdaj dogajajo, tudi tisti zakon,
               ki je finančno gledano največji, najmočnejši in najtežji, ne bo funkcioniral.
               Govorimo o Zakonu o zdravstvenem varstvu in zdravstvenem zavarovanju. Zakaj? Ko bomo
               sešteli vse zakone skupaj, bomo dobili pravo številko in bomo šele takrat lahko
               govorili o pravi reformi. Bolj kot se bližamo koncu mandata, bolj nekateri vedo, da
               prihaja trenutek resnice, ko se bomo morali prešteti in si reči: To sprejmemo ali ne
               sprejmemo. Potem pa je konec skrivalnic, ko bomo govorili o tem, da rečemo: Treba je
               narediti spremembo, nihče si ne upa, dajmo, čakamo, et cetera, et cetera. To je
               problem diskusije, kjer si je treba naliti čistega vina, predvsem pa ne samo da bo
               čisto; kajti če je čisto, še ne pomeni, da je tudi dobro in užitno. Dobro in užitno
               bo pa pokazal čas. Za noben zakon, ki se je sprejel, ne moremo tisti trenutek reči,
               da je odličen. Šele ko ga implementiraš, začneš skozi prakso ugotavljati. In zato smo
               mi danes tukaj v parlamentu in naslednje generacije v parlamentu, da to tudi
               konstantno popravljajo. Pri nas imamo pa problem, ker 25 let niti popravljali nismo,
               niti sprememb nismo naredili. Na koncu trči to, kar ponovim vsakič znova, da vas
               spomnim, kje je problem. Ni problem samo v bolnikih, v zdravstvu in v tem, da je to
               za nas najbolj pomembno. Problem je tudi v tem, da hoče nekdo izkoristi priložnost in
               izbrati pravi trenutek, da se odloča med dvema različnima konceptoma. Tukaj pa
               nastane širša diskusija, kaj v resnici hočemo imeti – ali hočemo imeti na eni strani
               čisto privatizacijo zdravstvenega sistema; ali hočemo imeti na drugi strani čisto
               javni zdravstveni sistem; ali pa hočemo imeti mešan model, ki bo upošteval vse tisto,
               kar lahko nudi dobrega v tem zdravstvenemu sistemu, predvsem pa na koncu
               uporabnikom.</p>
               <p>Danes se na pamet sklicevati in uporabljati besede <q>»samo da bo za pacienta dobro«</q>,
               jaz še vedno trdim, ne glede na to, kakšni so kazalci, da je alarm in alarmantno, ker
               si tega ne smemo dopustiti, ampak zdravstveni sistem še vedno deluje. Seveda deluje,
               brez skrbi, kolegica Brinovšek. Ampak to ni opravičilo, da lahko stojimo, čakamo in
               prav dolgo razpravljamo, ker bi nekateri radi še razpravljali in še razpravljali, od
               tu do večnosti razpravljali. Nekje je treba presekati, priti v Državni zbor in
               povedati, to je danes treba sprejeti, tukaj in tukaj so stvari, o katerih se bomo
               dogovorili. So stvari, o katerih se dogovarjamo; in so stvari, o katerih se ne bomo
               niti dogovarjali. To pa je stvar konceptov in politik. Tega nekateri nočete razumeti.
               Kako to spraviti na skupni imenovalec, kako narediti, da bo stvar in diskusija na
               koncu uspešna; to je pa stvar umetnosti politike in vodenja. Mi se vsi strinjamo, da
               so spremembe potrebne ne samo v zdravniški službi, ampak so potrebne spremembe na
               zdravstveni blagajni, na organizaciji zdravstvenih zavodov, na koncesijah, na mreži,
               o kateri se vsi obupano pogovarjajo, in tudi pri viru, denarju. Zgodbe se niso
               zgodile včeraj in predvčeraj. Danes je kolega Gantar razpravljal in malce omenjal
               potek, kako je izgledalo s specializacijami. Kaj šele, sam sem večkrat razpravljal o
               tem, ko se je politika v naši državi odločila, da bo preprosto prenesla sredstva na
               svojo zdravstveno blagajno; saj včasih tega ni bilo. Včasih smo imeli drugje denar,
               to je bil proračunski denar in se je z njim delalo kot svinja z mehom; in je bilo
               grozljivo. Vsako trenutno odločitev, ko ti je zmanjkalo denarja, se je nekje
               odlepilo. Ampak problem je, da je zdravstvena blagajna – takšna, kot je danes –
               okorela in ne izvaja tiste funkcije, ki se danes kaže v rezultiranju slabega
               zdravstvenega sistema. Na eni strani ponudniki dajejo takšne cene, po drugi strani
               zdravstvena blagajna govori, da bo plačala samo toliko in nič več. Vsaka plačana
               storitev pa je bila slabo narejena, bila dobro narejena ali pa sploh kakorkoli že
               narejena. Zdravstvena blagajna vse to plačuje in to je tisto temeljno, kar je treba
               spremeniti. Vendar v vsem tem kolosu, danes govorimo samo o enem segmentu, in to je o
               Zakonu o zdravstveni službi, in to je problem, ker nekateri nočejo razumeti, da je to
               del sistema. Vse to je sistem. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospa Iva Dimic.</p>
               <p>Izvolite.</p>
            </sp>
            <sp who="SDZ7:DimicIva">

               <speaker>IVA DIMIC (PS NSi):</speaker>

               <p>Hvala lepa, spoštovani predsedujoči.</p>
               <p>Kaj je problem in kaj ni problem našega zdravstvenega sistema? Pa mislim, da ne samo
               zdravstvenega sistema. Po vseh primerjalnih študijah in tudi v povprečju glede na
               pogled Evropske unije mislim, da je to, da je v Sloveniji staro prebivalstvo, da
               imamo za 10 let starejše prebivalstvo, kakor ga ima v povprečju Evropska unija. To
               seveda stane in to se pozna na vseh. Tudi na prejšnjih odborih, ko smo obravnavali
               slabo stanje v demografiji in še kje drugje, vse to se odraža. Zdravstvena blagajna
               je verjetno tista, ki dejansko je zadnja, ki doseže dno oziroma katere se dotakne
               staranje prebivalstva. Od leta 2009 poteka neka racionalizacija tudi znotraj
               zdravstvenega sistema in so se v tem času sredstva zmanjšala za več kot 22 %, kar
               pomeni, da se je v letih od leta 2000 do 2009 porabilo vse notranje rezerve. Seveda
               so se notranje rezerve porabile tudi na račun izobraževanja, specializacije
               zdravnikov in tudi na račun nas pacientov, ki imamo čakalne vrste. Nič se ni v tem
               času spremenilo, ni se spremenil način zavarovanja, ni se spremenil način
               organizacije. Sistemi se niso spreminjali z varčevanjem in je šlo do te mere, da
               imamo danes resnične težave v zdravstvu. Imamo to, da se dobavitelje, ki dobavljajo
               zdravila in vse tisto, kar je potrebno za normalno zagotavljanje zdravstvene varnosti
               državljanom, omaja. Pravijo, počakajte do septembra, kaj bo. Prišlo bo do zloma
               zdravstvenega sistema. In ni krivo neko javno-zasebno zdravstvo, v to sem prepričana,
               ker v slovenskem zdravstvenem sistemu je nekako 18 % koncesionarjev, lahko je kakšen
               odstotek gor ali dol, ki so del javnega zdravstva. Lahko govorimo o 3 % čistih
               zasebnikov, ki so izven sistema. In ti 3 % ne morejo omajati kvalitetnega javnega
               zdravstva. Če vi tukaj to pravite, da 3 % lahko omajajo 97 %, potem ne vem, če
               govorimo o isti stvari.</p>
               <p>Se mi zdi, da je pomembno pogledati tudi javno predstavitev mnenj o problematiki v
               zdravstvu iz januarja 2014, kjer je bilo izpostavljeno, da je treba okrepiti primarno
               raven oskrbe. In glede na podatke, da imamo v Sloveniji družinske zdravnike v takem
               odstotku, tukaj je primer z Irsko, pa lahko povem primerjavo s tujino, da imamo mi na
               100 tisoč prebivalcev 49,9; kar Slovenijo uvršča v spodnji del seznama vseh držav. To
               pomeni, da gre na enega zdravnika 2 tisoč 4 pacienti, tujina pa ima na enega
               zdravnika 367, tukaj je bil primer Irske. To govori, da nekaj ne znamo reševati
               oziroma da se nismo odločili, da bomo v teh letih okrepili primarno raven. Če misli
               ta zakon okrepiti primarno raven ter s tem, da bo določila država, kam in v kateri
               kraj bo šel nek mlad specializant, mislim, da smo tudi na napačni poti. Kot je
               povedal kolega Gantar, mi imamo ogromno študentov, ki prejemajo državne štipendije,
               to so strojni inženirji, varilci. Ali bo država določila, da morajo iti vsi varilci v
               Kočevje ter delati v Yaskawo, ker je tam potreba po takem kadru. Namesto da bi
               poskušali reševati in se približevati nekemu evropskemu povprečju, gremo mi povsem v
               nasprotno smer in hkrati dajemo signal, da naj se ti mladi zdravniki čimprej poberejo
               iz države, drugače jih bo država kot z bičem gajžlala, kam bojo šli; in ne bojo imeli
               nobene možnosti. Pomislimo, kdo so ti mladi zdravniki. Sposobni mladi ljudje, ki so
               se posvetili študiju. Velikokrat si rečem, da zdravniki dobro zaslužijo. Jaz pravim,
               da je vsakemu od nas dano, da lahko postane zdravnik in dobro zasluži. Mi vsi vemo,
               kakšna je pot do tega poklica. Mislim, da je vsem jasna pot do tega poklica. Se
               učiti, se marsičemu odpovedati in prideš do tega poklica. Vsakemu je dana možnost in
               ne smemo na nek očitek reči, da so mogoče na nek način privilegirani. Naš zdravstveni
               sistem zagotavlja takega, ki ga imamo, glede na evropsko povprečje in ga zagotavljamo
               z nekako 20 % manj zdravnikov. Seveda je slovenski zdravstveni sistem 30 % cenejši na
               glavo državljana, kot je povprečen zdravstveni sistem Evropske unije, evropskega
               povprečja. Smo tako cenejši, da praktično cenejši skoraj ne moremo biti. Ampak treba
               je pogledati, na kakšen način spodbujati mlade zdravnike, da ostajajo doma, da
               ostajajo v Sloveniji, tudi če se preselijo v kakšen drug kraj. Saj verjetno imamo vsi
               v svojih zdravstvenih ambulantah tudi zdravnike, ki so iz kakšnega drugega kraja
               Slovenije, ne zgolj iz domačega kraja.</p>
               <p>Moram reči, da velikokrat slišim predstavnike lokalnih skupnosti, da sami iščejo
               možnost, tudi župani iščejo možnost, kako bi okrepili primarno raven in dobili dobre
               zdravnike. Pa vendar se mi zdi, da je treba vseeno pogledati tudi v kakšen manjši
               zdravstven zavod, zakaj je na enega zdravnika 2 tisoč 600 pacientov, na drugega pa
               167 pacientov. Potem je tudi v tem sistemu nekaj hudo narobe, da pride do takšnega
               števila pacientov. Tudi to povzroča čakalne dobe. Če želimo izboljšati stanje, bi
               bilo potrebno, kot je bilo že od začetka rečeno, da se okrepi primarna raven; vendar
               ne na način, da boš nekomu diktiral, kako in kje bo živel ter kje si bo ustvaril
               družino. Mislim, da bi morala biti to kvečjemu spodbuda, da se nekdo nekje najde. In
               to je velikokrat pogojeno z bližino ali z nekim socialnim okoljem, v katerega želimo,
               da bi se takšni mladi zdravniki vključevali. Pa še nekaj, kar se tiče sekundarne
               ravni. Sem se v teh dneh pozanimala, zadnjič je bila tudi na to temo velika razprava
               – kolega Möderndorferja ni tukaj – kar se tiče internistične prve pomoči (IPP),
               kakšne dolge čakalne vrste imamo. Mislim, da je povsem neprimerno, da se zdravniki
               ukvarjajo in iščejo, kam bodo svoje paciente, ki jih tam sprejmejo, namestili.
               Mislim, da so oni preveliki specialisti in predobro plačani, da bi to počeli; to mora
               početi ostalo zdravstveno osebje. Vendar ravno na tem področju iščejo zdravniki, kam
               bodo nekega pacienta namestili, ker je težava s prostimi kapacitetami. Ne vidim, da
               bi ta zakon prinašal takšne spodbude, da bi bilo naše zdravstvo na pravi poti. In kot
               sem že povedala, morali bi reševati zadeve, zakaj dobavitelji ne dobavljajo zdravil;
               in resnično me skrbi, kaj se bo zgodilo v jeseni.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Marijan Pojbič.</p>
               <p>Izvolite.</p>
            </sp>
            <sp who="SDZ7:PojbičMarijan">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod podpredsednik.</p>
               <p>Najprej bi rad povedal kakšen stavek na tisto, kar je gospod Jani govoril. Govoril
               je, da mreže obstajajo in da mi tu ne razumemo, da te mreže obstajajo v zdravstvenem
               sistemu. Jaz pa pravim, da te mreže obstajajo, seveda, ampak tajkunske mreže; in zato
               imamo takšno stanje v naši družbi. Zato je takšna situacija v naši družbi, ker
               obstajajo tajkunske mreže, ne pa tiste, ki bi morale obstajati. Tudi v zdravstvenem
               podsistemu. In ravno zato ponovno sprašujem ministrico, zdaj pa me, prosim,
               poslušajte, gospa ministrica! Javno vas sprašujem, pred vso slovensko javnostjo, in
               zahtevam, da mi na to odgovorite. Kako je mogoče, da v času katastrofalnega
               finančnega stanja v zdravstvenem sistemu ministrstvo sklene pogodbo za svetovanje
               brez razpisa z upokojencem, predsednikom Rdečega križa, Dušanom Kebrom za 20 tisoč
               evrov? Ali je to racionalizacija v zdravstvenem sistemu; ali je to korupcija v
               zdravstvenem sistemu? Zahtevam, da mi na to vprašanje danes pred vso slovensko
               javnostjo odgovorite. Tukaj zahtevam, da poveste, kdo je za to odgovoren. Kdo je s
               tem gospodom to pogodbo podpisal? Ker točno vemo, njegovo svetovanje pelje kompletni
               zdravstveni sistem nazaj v socializem in čisto centralizacijo. In ravno tukaj in v
               tem segmentu imamo probleme. Na to opozarjajo vsi, ki se v stroki spoznajo na to
               problematiko.</p>
               <p>Zdaj pa h kolegici Dekleva, ki je danes tako lepo govorila o 3 tisoč 800 mladih
               zdravnikih. Jaz sem tudi na Twitter napisal, naj si mladi zdravniki preberejo to, kar
               je danes gospa Dekleva o njih govorila. Tako zaničevalno, tako pokvarjeno, tako grdo
               in tako dalje. Tako se ne dela. Oni so Mladi zdravniki Slovenije in imajo pravico
               povedati na Odboru za zdravstvo svoje mnenje, ker tukaj ga ne morejo. In noben od
               članov odbora ali poslancev nima pravice njih spraševati, kaj oni mislijo. Oni tam
               povedo, mi pa o tem razpravljamo. Ampak kljub temu so oni poslali na klopi vseh
               poslank in poslancev naslednji dokument, ki ga ima v roki tudi Erika Dekleva. Če je
               ta dokument, ki so ga oni poslali, prebrala, ne bi mogla tako razpravljati danes v
               Državnem zboru, da ne vedo, v čem je problem v tem zakonu, ki se dotika njih. In jaz
               bom zdaj prebral vse tisto, kar so ni povedali. Povedali so naslednje, Erika,
               poslušaj, prosim lepo: <q>»Kot najbolj sporne spremembe zakona vidimo sledeče: ukinjanje
               možnosti ponovne prijave na razpis specializacij za javno mrežo; do sedaj veljavna
               enkratna menjava je dopuščala možnost menjave v primeru objektivnih razlogov. S
               prenosom načrtovanja specializacij iz ZZZS na Ministrstvo za zdravje lahko vodijo
               določanje števila razpisnih mest, predvsem za potrebe posameznih zavodov, pri čemer
               pa ni poskrbljeno za nacionalni interes. Število razpisanih mest za nacionalni razpis
               mora biti primerno določeno in v znatno večjem obsegu kot za posamezne zavode.«</q> To je
               v oklepaju. <q>»Tretjič. Zahteva po zaposlitvi mladega specialista na prvo prosto
               delovno mesto ne glede na kraj bivanja in kraj zaposlitve med specializacijo.
               Četrtič. Nedorečenost časovnega okvirja, v katerem bi se moral mlad specialist
               zaposliti, da ne bil dolžan vračati stroškov specializacije. Petič. Zavezanost in
               finančna obveza mladega specialista k zaposlitvi v javni mreži oziroma znanemu
               zavodu, ki ga tako spravlja v neenakovreden položaj glede na delodajalca, ki nima
               tovrstne obveze. (Delodajalec ni zakonsko zavezan, da mladega specialista zaposli, in
               nima posledičnih finančnih obveznosti, če ga ne zaposli. Niti ni mlad specialist
               odvezan svoje obveze, če ga delodajalec ne zaposli). Šestič. Možnost opravljanja
               samostojne dejavnosti specializantov primarnega nivoja v zadnjem letniku brez
               ustreznih organizacijskih rešitev in nadzora mentorstva.«</q> To so tiste stvari, na
               katere so opozorili mladi zdravniki. Gospa Dekleva, upam, da ste to slišali zdajle,
               da si to zapomnite in ne berete nekih magnetogramov, ki ste jih pač prej poskušali
               tukaj predstaviti; s tem pa ste poskušali popolnoma vreči črno piko na Mlade
               zdravnike Slovenije. To je pa nedopustno. Tukaj ste imeli dokument. Ta dokument bi
               prebrali, ne pa magnetograma. Ljudje, posamezniki lahko kakšno stvar povedo drugače
               kot tisto, kar zapišejo na papirju, ki je pa zelo jasen. Zelo jasen. Vsi poslanke in
               poslanci v Državnem zboru ste to prejeli. In dali so tudi eno primerjavo. Mladi
               zdravnici, ki z družino živi v kraju A in je v tamkajšnji bolnišnici ravno končala
               specializacijo, v tej bolnišnici ne ponudijo nadaljnjega dela, ji ga pa ponudijo v
               kraju B, kjer se tudi zaposli. Ker je kraj B v drugi regiji Slovenije, je zdravnica
               tožena za strošek specializacije. V kašni normalni družbi živimo, vas sprašujem.
               Mladi specialist ima tako obvezo, da se zaposli v regiji svoje specializacije, nima
               pa zagotovila, da bo službo specialista tudi dobil, sicer je pa kaznovan in mora
               vračati stroške. Kaj ste normalni, no?! Ali ste normalni ljudje v tem našem
               parlamentu?! In potem govorite, da mladi zdravniki ne vedo, kaj govorijo. Kdo si to
               dovoli? Kdo ima pravico v imenu 3 tisoč 800 mladih zdravnikov, ki so vsi izjemno
               visoko izobraženi, visoko izšolani, petkrat bolj kot pa večina nas, ki sedimo tukaj v
               parlamentu. In si mi dovolimo na tak način njih zapostavljati, jih ogovarjati s
               takimi neumnostmi, kot sem jih danes tukaj poslušal.</p>
               <p>In še enkrat, spoštovani kolegice in kolegi! Še enkrat bom povedal to, kar sem
               povedal na seji Odbora za zdravstvo. Mi tukaj ne govorimo o politični pripadnosti, o
               strankarski zgodbi; ampak govorimo o problemu. In želim, da ta državni zbor, vsi
               tisti, ki sedimo v tem državnem zboru, ne glede na politično pripadnost, ne glede na
               to, kdo je v kateri stranki, stopimo skupaj in poiščemo ustrezne rešitve, da bo
               zdravstveni sistem boljši, da bomo zmanjšali čakalne vrste, da bomo naredili tisto,
               kar je potrebno, da se bodo lahko mladi zdravniki zaposlovali in ne odhajali v
               tujino. Da bomo storili to, da bodo zadovoljni zdravniki, mladi zdravniki, medicinske
               sestre in predvsem pacienti. To je naša skupna naloga, to je naša skupna odgovornost
               in nihče tukaj nima pravice predstavljati stvari na tak način, da se tukaj delimo na
               vaše in naše. To je nedopustno. Tega imam dovolj in to sem povedal že stokrat v tem
               državnem zboru. Povedal sem na vsaki seji odbora in še enkrat bom ponovil, stokrat
               bom ponovil, dokler ne boste razumeli. In tukaj niste vi in mi, tukaj smo vsi
               soodgovorni za to, kako bo stvar tekla naprej, vendar zaenkrat ima škarje in platno v
               rokah koalicija. In kolega Jani je tukaj danes govoril o vseh problemih, zakaj je
               toliko problemov v zdravstvenem sistemu, da je to že iz preteklosti. V koliko
               koalicijah je sedel? Štirih ali koliko. Jaz sem praktično sedel samo v eni, on pa v
               štirih. In kaj ste naredili tisti, ki ste v toliko koalicijah sedeli? To je veliko
               vprašanje. Tokrat pa moram reči tudi za Desus in Socialne demokrate, kaj je bilo
               narejenega. Da temu tokrat Desus nasprotuje, hvala bogu, vam vsa čast, da ste se
               enkrat postavili pa rekli – stop, od tukaj naprej več ne gre. Čeprav ste rekli, da
               zakonu ne boste nasprotovali; že to mi je sporno. Toliko problemov, toliko
               nasprotovanj v besedilih v sami razpravi, potem pa rečete – Mi zakonu ne bomo
               nasprotovali, ker pač je ena stvar notri, ki mora iti skozi. Kakšno sprenevedanje je
               to? Kakšna odgovornost posameznih poslanskih skupin znotraj koalicije je to? Lepo vas
               prosim, na tak način te države ne bomo pripeljali nobenega koraka naprej. Nobenega.
               Da lahko lobiji in tajkunske mreže, o katerih govorim, tudi v zdravstvenem sistemu
               določajo, kako se morajo kakšne stvari razvijati; in da nekdo, ki je bil nekdaj
               minister, pri starosti 70 let svetuje sedanji ministrici za 20 tisoč evrov; je to
               pravi način, pravi pristop?! Spoštovana koalicija, ali to rabimo mi? Ali vi mladi, ki
               sedite tukaj, nihče izmed vas ni sposoben, da bi lahko ministrici svetoval? Niti
               eden. Ali nimate nikogar v družini, nimate v širšem krogu človeka, ki bi lahko
               svetoval, ki bi si denar zaslužil, ki gleda na življenje drugače, ki ni obremenjen s
               socialističnim sistemom in s preteklostjo? To vas sprašujem. In še enkrat vam govorim
               in še enkrat poudarjam, želimo si, da bomo pomagali ljudem; ne pa da se delimo na
               naše in vaše. Temu moramo narediti konec. Tudi esemcejevci, če mislite vseskozi
               delati to, delate škodo predvsem sebi. Jaz tega več ne želim poslušati, ne glede na
               to, v katerem letu mandata smo. Dejstvo je, da ljudje imajo poln kufer laži, poln
               kufer zavajanja, poln kufer tega kupčkanja, poln kufer deljenja na naše in vaše.</p>
               <p>Ljudje želijo rešitve. Tisti, ki čakajo toliko in toliko dni na kakršenkoli poseg,
               predvsem pacienti, ki prej umrejo, preden pridejo do rešitev. In danes se pogovarjamo
               o javnem zdravstvu. Kakšnem javnem zdravstvu?! Kakšnem javnem zdravstvu, vas
               sprašujem, če mora vsak že skoraj vse plačati, kakšno javno zdravstvo je to. Vsako
               zdravilo, ki ga kupiš, ga moraš skoraj doplačati. Če hočeš priti pravočasno na vrsto;
               prideš pravočasno, ampak moraš plačati. In vi meni govorite o javnem zdravstvu. Ja,
               kje živite?! Ali pa se delate direktno norca iz mene, ali se delate direktno norca iz
               celega slovenskega ljudstva. Da vam ni nerodno, pri svetem bogu. Vsaj povejte to, kar
               mislite, ampak povejte: To lahko naredimo, tega ne moremo narediti, ker nam strici iz
               ozadja tega ne pustijo. Če imamo take svetovalce, kot je Dušan Keber, potem je
               logično, kam gre ta zgodba. Potem je logično, da gre v totalni propad. Totalni
               propad. In jaz tega več ne bom gledal, poslušal in si tega dovolil, ker je to
               nedovoljeno, nedopustno in skrajno neodgovorno od vseh, ki sedimo tukaj. Tukaj nas je
               kar nekaj ljudi, ki se trudimo in se borimo za to, da bi šli ljudem na roko, ne bi
               poslušali take neumnosti, kot jih klatijo tukaj nekateri pa pravijo, da je vse okej
               in vse super; na koncu pa ugotavljamo, da vse ključne strokovne institucije znotraj
               podsistema nasprotujejo rešitvam, ki so predlagane. Ne razumem tega, kako lahko to
               spregledate, pa ste inteligentni ljudje tukaj notri, sem prepričan, sicer ne bi bili
               poslanci ali poslanke, se opravičujem. Ne razumem, da tega ne razumete, čiste kmečke,
               enostavne logike. Najraje je biti nič pameten, najraje imeti nobenega doktorata. Zato
               pa imamo strokovnjake po posameznih področjih, da nam svetujejo pa rečejo: To je
               prav, to ni prav. Politika pa pač potem odloči. Jaz mislim, da mora odločiti tako ali
               pa vsaj v večini tako, kot mislijo strokovnjaki, če so strogo specializirane stvari.
               In zdravstveni sistem je eden izmed teh podsistemov, kjer si velikih napak ne moremo
               privoščiti, ker je sistem zavožen do skrajne meje. Do skrajne meje. Z vsemi ukrepi,
               ki so bili v tem mandatu narejeni, ste uničili vse, kar je mogoče. Če je vse v rdečih
               številkah, kaj še slabšega lahko narediš?! Imam neke papirje zložene, ki bodo
               pravočasno predstavljeni, kjer piše, da bomo do jeseni kolapsirali. Na drugi strani
               pa pravimo, da ni problema dati denarja – 100 milijonov, 200 milijonov, 300
               milijonov, 500 milijonov. Ni problema. Samo kje ga vzeti? Spet si ga moramo sposoditi
               pri 33 milijardah evrov dolga, pa pri milijardi in pol evrov obresti, ki jih
               plačujemo. Kdo bo to plačal? Sprašujem, dragi moji kolegi in kolegice. Saj ni
               problema reči – bomo dali in rešili problem. Rešili ga bomo za nekaj minut. Kaj pa
               potem? Kje so pa tiste ključne strateške rešitve, ki bi jih ministrstvo že zdavnaj
               moralo prinesti, pa jih ni prineslo. Prinese pa skrpucala, ki jih noben ne podpira,
               razdvaja našo družbo, razdvaja strokovno javnost in tako dalje. Ali je to to, si to
               želite? To delate in to je nedopustno. Zato, ministrica, glejte, šila in kopita,
               dajte priložnost tistim, ki se spoznajo na stvari. To naredite, vam jaz povem, ker to
               je edino, kar je v tem trenutku še lahko koristno za zdravstveni podsistem ali
               sistem. In s celo ekipo, ne samo vi, tam vas mora iti kar 80 %. Hvala lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Kolegice in kolegi, preden nadaljujemo, mi dovolite, da vas samo opozorim, kolikor
               se le da in čeprav dopuščamo relativno široko razpravo, da se le držimo okvirjev
               točke dnevnega reda.</p>
               <p>Ugotavljam, da je še želja po razpravi. Gospa Dekleva, želite repliko ali želite
               razpravljati?</p>
               <p>Replika, gospa Erika Dekleva.</p>
            </sp>
            <sp who="SDZ7:DeklevaErika">

               <speaker>ERIKA DEKLEVA (PS SMC):</speaker>

               <p>Seveda moram replicirati, ker sem bila tolikokrat omenjena.</p>
               <p>Kolega Pojbič, ali me nisi poslušal, ali nisi bil natančen, ali pa po vsej
               verjetnosti oboje. Jaz sem res prebrala magnetogram; ravno zato, da bi se izognila
               takšnim nekontroliranim izbruhom, ampak pri tebi to ne pomaga. Magnetogram je
               natančen zapis izgovorjenega. Natančen zapis. Nič mi ne mahaj, jaz bom prebrala
               tisto, kar jaz želim. Tisto, kar jaz želim, to je moja razprava, zato bom
               razpravljala, kot mislim, da je prav. Prebrala sem magnetogram in omenjala gospo
               Brigito Jazbar. Točno tisto, kar je izgovorila, sem prebrala, tako da ne razumem, v
               čem je problem. Ti oblikuj svoje razprave, kot ti misliš, da je prav; jaz bom pa
               svoje tako, kot jaz mislim, da je prav. Ko berem magnetogram, pomeni, da berem nekaj,
               kar je bilo izgovorjeno; in nič več in nič manj. Seveda bi lahko prebrala tudi kakšno
               neumnost, ki si jo izrekel ti, ampak potem bi seveda tukaj brala tri dni. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Kolegice in kolegi, želi še kdo razpravljati o 9. členu ter amandmaju poslanskih
               skupin SMC in SD? Ugotavljam, da ja.</p>
               <p>Gospod Jože Tanko, izvolite, imate besedo.</p>
            </sp>
            <sp who="SDZ7:TankoJože">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Najprej bi pričakoval, da bi ministrica zbrala toliko korajže, da bi vstala in dala
               kakšen odgovor na to. Tu pa sedi tukaj cel čas, se nekaj pomenkuje z eno ali pa
               predvsem z drugo kolegico in gleda nohte, ali so še v redu obarvani ali niso. To se
               dogaja. Če bi kamera pokazala, bi to lahko videli. To pomeni, da ministrstvo oziroma
               ministrica nima nikakršnega odnosa do tistih, ki pri tej točki razpravljamo. Ne vem,
               zakaj sicer predlagate zakon, da ga sprejme Državni zbor. Naredite to na Vladi, tam
               sprejmite neke druge podzakonske ukrepe in delajte naprej. Če pa pridete z zakonom,
               potem pa pričakujemo v Državnem zboru neko korektno razpravo, korektne odgovore in
               predvsem odzive tistih, na katere te razprave letijo. Žal od vseh teh dilem, ki sem
               jih slišal ali v svoji pisarni ali zdaj tukaj neposredno, pač ni kakšnih intenzivnih
               odzivov ali pa sploh želje, da bi se karkoli dogajalo. Ministrica porabi pol časa za
               to, da s prstom pokaže, da podpira razpravo svojega koalicijskega ali strankarskega
               poslanca, to je vse, kar naredi. Najbrž to ni to. Tisti, ki predlaga zakon v Državni
               zbor, ki ga tudi zagovarja, za njega utemeljeno mislimo, da je strokovnjak na tem
               področju, da nekaj ve o materiji, ki jo predlaga, ampak očitno se čedalje pogosteje
               dogaja, da ministri pridejo v Državni zbor in porabijo čas za to, da se ukvarjajo z
               raznimi drugimi pritiklinami, za odgovore pa časa ni in jim čas ostaja.</p>
               <p>Tu je bilo povedanih veliko dilem o tem, ali javno ali zasebno ali kakšno zdravstvo.
               Mi želimo dobro zdravstvo, predvsem ali izključno dobro zdravstvo. Kako je to
               organizirano, je stvar tistega, ki sistem vodi. Mislim, da oblika, forma, to, kar
               poslušamo, pač ni zagotovilo, da je to zdravstvo dobro. Naloga ministra, naloga
               politike je, da zagotovi, da imamo dobro zdravstvo. Zdravstvo, o katerem govorite in
               za katerega tako navijate, ne vem, če strokovno sodi v dobro zdravstvo, vendar
               organizacijsko, predvsem pa v finančnem delu to ni dobro zdravstvo, ker je prišlo
               ven, da je cel kup korupcije v tem javnem sistemu. Težko boste koga prepričali, da se
               ob vseh teh ugotovitvah v zvezi s preplačili raznih materialov, ki se stekajo na
               določene račune, na določene kanale – gre pa za trikratna do petkratna ali celo
               večkratna preplačila – s tem denarjem ne bi dalo kaj dobrega narediti. Po vprašanju
               števila operacij, po vprašanju posodobitve opreme, po vprašanju skrajšanja čakalnih
               dob, nagrajevanja zdravnikov in tako naprej. Če te ugotovitve, ki jih sedaj slišimo
               na preiskovalnih komisijah, apliciramo na sistem, potem to pomeni, da v zdravstvenem
               sistemu izgine približno 20 % denarja bruto na toliko, bruto prispevkov v zdravstveno
               blagajno. Toliko približno je, ne vem, nekaj za plače, drugo za investicije in ostale
               stvari. Se pravi, če to zdravstvo s takim načinom funkcionira, potem ni noben problem
               z nekim ustreznim posegom, neko ustrezno organizacijo dobiti 100, 200, 300 milijonov
               evrov znotraj zdravstvenega sistema za izboljšave v zdravstvu. To se pravi za
               povečanje števila operacij na vseh področjih ali pa števila posegov, pregledov in
               tako naprej, za plače, za dodatne investicije in tako naprej. Nobenih težav ni. Ampak
               očitno vse to, kar se ugotavlja, ne gane nikogar, pravzaprav nasprotno, čedalje bolj
               se vztraja pri tej nezdravi praksi, čedalje bolj. Čedalje bolj intenzivno se te
               zadeve branijo in najbrž je cilj teh floskul o javnem zdravstvu samo to, da se
               ščitijo privilegiji tistih, ki so si sistem uzurpirali, nastavili kanale in zajemajo
               iz tega bogate, visoke zneske, ki jih deponirajo, ne vem, v obliki nadstandardnega
               premoženja po raznih marinah ali pa še kje drugje. To je, po moje, bila prva naloga,
               ki bi jo moralo ministrstvo narediti.</p>
               <p>Drugi del, ki smo mu priča že 20 in več let, je pomanjkanje zdravnikov in drugega
               osebja v zdravstvu. Najprej stomatologi in tako naprej, pa nova fakulteta v Mariboru,
               pa še kar naprej se ukvarjamo s pomanjkanjem zdravnikov, kljub temu da je import
               zdravstvenega osebja relativno velik. Ne razumem, da se – že sam sem skoraj 20 let
               poslanec – v tem obdobju ni uspelo niti približno narediti neke sheme in ugotoviti
               dejanskih potreb. Stalno nekje nekaj manjka, enkrat radiologi, enkrat anesteziologi,
               enkrat operaterji, enkrat srčni kirurgi in tako naprej. Kar naprej je nekaj. Mislim,
               da je očitno, da se na tem področju enostavno ne zna oziroma najbrž predvsem noče
               narediti neka korektna shema, ki bi pokrila potrebe, ki jih v tej državi potrebujemo
               za vzdrževanje primernega zdravja državljanov. Tudi to, kar se zdaj dogaja z mladimi
               zdravniki, ki so izrazili željo, da bi se določene stvari spremenile, zagotovo ne
               vpliva pozitivno na naš izobraževalni sistem v zdravstvu. Mi smo bogata država, če si
               privoščimo, da gre 300, 400 ali pa 200 zdravnikov v tujino, izobrazili smo jih za
               tuje ustanove in tuje države. Mi smo plačali vse, zato da gredo. In potem se
               ukvarjamo še s tem, komu, ki pride k nam od drugod, bomo dali licenco. To počnemo,
               dvakratno delo, trikratno delo, stroški enormni, izgubljamo pa domač in najbrž tudi
               kvaliteten kader. Če dobijo brez problema delo v tuji zdravstveni ustanovi, so celo
               vodje oddelkov, pri nas pa ni bilo mesta za njih ali pa so jih tisti, ki so v
               določenih mrežah, izrinili, potem je nekaj hudo narobe.</p>
               <p>Če ministrstvo nima neke ambicije, nekega interesa, da bi se za tiste, ki želijo, te
               razmere prilagodile njihovim interesom, da bi ostali tukaj, potem se vodi proti njim
               specialna vojna, se pravi, naredi se vse, samo da gredo, da se bodo potem neke druge
               stvari dogajale. Zdi se mi čedalje bolj, da je to, kar se dogaja v zdravstvu, da se
               kar naprej ustvarjajo stalni problemi, predvsem s politične ravni, neka sistemska
               igra, da se ljudje in politika ukvarjamo s stanjem v zdravstvu, v bistvu pa tisti, ki
               so zadaj – recimo, imamo žilne opornice in ostale materiale – samo lepo lupijo,
               lupijo, lupijo in odnašajo denar iz zdravstvenega sistema. Najbrž je vsa ta igra, ki
               smo ji priča tukaj danes, pa tudi v vseh prejšnjih letih tega mandata in še prej,
               zgolj igra, kako zaposliti javnost, da se ukvarja sama s sabo, da nekateri, ki so še
               zdaj, kljub vsem ugotovitvam, privilegirani in nedotakljivi, te stvari delajo naprej
               in perejo denar iz tega sistema ven.</p>
               <p>Zanimivo je tudi to, da je izjemno težko, kar zadeva ta konkretni zakon, dobiti
               nekoga, ki zakon podpira, izjemno težko zunaj SMC. Razen teh 37 poslancev pa
               ministrice z ekipo pri tej razpravi ne slišiš dobrega mnenja o tem zakonu. Pa če
               vzamete strokovna združenja s področja zdravstva, ravno tako. Torej, prepričujete
               nas, da je to dobro, da se to tako dela. Sprašujem vas, ali je to res tako dobro, da
               se mora tako delati. Takih neumnosti in takih predlogov, ki jih nihče ne podpira, se
               ne da sprejeti drugače kot s političnim nasiljem, in to počnete. To, kar se zdaj
               dogaja, izsiljevanje znotraj koalicije, to je politično nasilje, ki se dogaja zato,
               da se neke slabe stvari sprejmejo, zastavijo novi problemi, nove težave, in na novo
               in še bolj poglobljeno se bo javnost ukvarjala sama s sabo. Žal ni cilj, gospa
               ministrica, da bi vi karkoli v tem zdravstvenem sistemu rešili, ta cilj ste vi že
               prekrižali z dnem imenovanja. Vaš cilj je, da se problemi odpirajo, da se težave
               poglabljajo, da se ljudje in tudi politika ukvarjajo z vsemi drugimi stvarmi, vi ste
               pa pač veselo tam na piedestalu, zato da ščitite tiste, ki so zadaj glavni koristniki
               bonitet, virov in tako naprej v zdravstvenem sistemu.</p>
               <p>Kar zadeva pa naš predlog interpelacije, moram reči, da smo že prvega vložili
               prepozno. In prvi je bil utemeljen. S tem, s čimer prihajate in kar prinašate dodatno
               v Državni zbor, se ta utemeljenost samo še povečuje. Če ne boste ali sami šli ali če
               ne bo interpelacija izglasovana, potem se bo vedelo, kdo podpira vse te slabe prakse,
               ki so se nakopičile in nadgradile v tem vašem obdobju. To so imena in priimki tistih,
               ki se o tem ne bodo hoteli izreči ali pa vas bodo zaradi, ne vem, kakšnega pogoja
               predsednika Vlade naredili. Tudi predsednik Vlade je dal besedo, da se bodo nekatere
               stvari v kratkem času uredile. Pol leta je minilo, se ni zgodilo nič. Kar ste
               prinesli, je padlo, tole, kar boste zdaj na silo spravili čez, je slabo, je
               nikakršno. Za takšno delo vas lahko samo politično ščitijo vaši partnerji, kakšnega
               priznanja, pohvale za svoje delo si zaslužiti ne morete. Upam, da se agonija na tem
               področju ne bo več dolgo vlekla naprej. Toliko v razpravi, ampak predvsem bi pa rad
               slišal kakšen odgovor, ministrica. Nohte imate lepe, to vidimo, ampak radi bi
               odgovore, ne manikiro.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Ugotavljam, da še obstaja interes. Prosim vas za prijavo k razpravi. Prijava
               poteka.</p>
               <p>Besedo ima gospod Jernej Vrtovec.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Najlepša hvala.</p>
               <p>Po vsej zakonodaji, ki jo sprejemamo v parlamentarno proceduro s strani Ministrstva
               za zdravje, se v bistvu zdi – iz tistih velikih besed, <q>»decembra leta 2016, do konca
               meseca, na začetku leta«</q> in tako dalje se je podaljševalo, bomo dobili sistematično
               zdravstveno reformo – da prejemamo v parlamentarno proceduro zakonodajo, ki se
               spreminja zgolj in samo zato, da lahko rečemo, da se nekaj spreminja, brez tehtnih
               premislekov, brez da bi bila zakonodaja, ki prihaja v parlament, vsaj usklajena. Pa
               ne s komerkoli v politiki, da bi rekli, so se prišli pogovarjat v opozicijo, potrkali
               so na vrata Nove Slovenije, ampak da bi bila usklajena vsaj med deležniki in med
               koalicijskimi partnerji. Tako pa prihajamo v ene konfuzne situacije, ker v bistvu
               tudi levi del dvorane odklanja podporo, ker se zakonodaja, v tem primeru Zakon o
               zdravniški službi, spreminja skozi parlamentarni postopek v bistvenih elementih. Tako
               je bilo skozi amandmaje še danes pri tem zakonu. In ob tem dobivamo gradiva z več 10
               stranmi po skoraj vseh amandmajih na sam odbor in tam se v bistvu zakonodaja v
               bistvenih elementih spreminja, dopolnjuje, dodaja, odvzema. Brez usklajenosti. Zaradi
               tega ta občutek, da se nekaj dela zgolj in samo zato, da se nekaj dela, očitno ne
               vara. In kot kaže, so ta občutek dobili tudi nekateri poslanci vladajoče koalicije,
               ko z dvomom sprejemajo spremembe te zakonodaje, ko odklonijo podporo, tukaj imam v
               mislih zlasti Desus.</p>
               <p>Dialoga ni, gospa ministrica, in to so vam nekateri očitali – veste kdaj? Že preden
               ste začeli govoriti o tem, da bomo začeli decembra meseca spreminjati zakonodajo.
               Nekateri so opozarjali Novo Slovenijo na to, da ste oseba, ki ni kaj preveč
               pripravljena se pogovarjati, že takrat, ko smo se pogovarjali o vstopu v vladajočo
               koalicijo, o sodelovanju. Že takrat so prišla opozorila, da bo s to nemogoče delati.
               Da dialoga ni, žal občutijo – ne mi politiki, ampak vaši ključni partnerji –
               zdravniki, mladi zdravniki. Tisti, na katere bi morali staviti največ. Tisti
               govorijo, da se ne da pogovarjati, da prihaja do neusklajevanja, Zdravniška zbornica
               je kritična. Samo tisti so z vami v teh postopkih, ki so odvisni od finančnih
               bombončkov. Samo ti. Ampak ključni deležniki, zlasti imam tukaj pred očmi mlade
               zdravnike, pa so zelo nezadovoljni in vedno več je tistih – ne samo na podlagi te
               zakonodaje, ki se danes spreminja, ampak tudi druge zakonodaje, zlasti Zakona o
               zdravstveni dejavnosti – ki se odločajo, da bodo šli iskat priložnosti v tujino.
               Kakšne obete imamo mi ob tem, ko omejujemo delo zdravnikov, ko jim ne damo
               priložnosti, da bi lahko tukaj razvijali svoje potenciale? Kakšno imamo prihodnost?
               Bore slabo. Primorani bomo imeti tiste najslabše, negativno selekcijo bomo dobili s
               takšnim načinom delovanja, če se bomo tega delovanja še naprej posluževali. 400
               brezposelnih zdravnikov, kajti mnogo je tudi tistih, ki niso prijavljeni na Zavodu za
               zaposlovanje, na Zavodu za zaposlovanje je prijavljenih nekaj več kot 100 zdravnikov.
               Ampak mnogo je po podatkih Zdravniške zbornice neprijavljenih, zaradi tega bodimo kar
               se da točni pri navajanju teh podatkov. 400 zdravnikov je v Sloveniji brezposelnih in
               nimajo tukaj priložnosti.</p>
               <p>Poudaril bi še problem financiranja, finančne težave. Ministrica, glejte, vi pridete
               pred Vlado, enostavno nekaj rečete, potem pa naslednji dan prvi skoči Karl Erjavec v
               zrak pa Desus, potem naslednji dan že vaša partnerica v Vladi, znotrajstrankarska
               partnerica, finančna ministrica Vraničar, ki reče: <q>»Ne, tega denarja pa mi nimamo, mi
               ga ne bomo dali.«</q> Tukaj ne gre več za neusklajenost, ampak za neko konfuzno
               situacijo, ko gre za popolne konceptualne razlike znotraj iste, vladajoče stranke,
               največje vladne stranke. Jaz se sprašujem, kako boste vi pripravljali spremembe, ki
               bi jih morali že decembra, kot ste dejali in obljubljali koalicijskim partnerjem ter
               javnosti, če vas naslednji dan za to, kar rečete, oklofuta pol koalicije. To tako ne
               gre. Finančna ministrica je včeraj jasno dala signal glede novih 100 milijonov, ki so
               potrebni. To na takšen način ne bo šlo. In z denarjem je vedno tako. Če mislimo mi
               dajati finančna sredstva v zdravstvu kar tako pavšalno, kot se zdaj govori, bo ta
               denar samo tja zmetan, vržen, sprememb pa brez strukturnih sprememb ne bo, ljudje jih
               ne bodo občutili. Samo z dodatnimi finančnimi vložki mi težav v našem zdravstvu,
               zlasti težav v obliki čakalnih vrst ne bomo rešili, ampak moramo strukturno
               spreminjati celotno zgodbo.</p>
               <p>Da se dotaknem še tega zakona. V čem se bo stanje v slovenskem zdravstvenem sistemu
               spremenilo, v čem bodo pacienti, državljanke in državljani imeli boljši zdravstveni
               sistem čez eno leto, če se bo sprejel ta zakon? V čem bodo boljši zdravniki? Prvič,
               ta zakon podaljšuje dobo izobraževanja zdravnikov. Drugič, ta zakon je porok, da bo
               še več mladih zdravnikov šlo v tujino. Torej, v čem mi izboljšujemo položaje
               zdravnikov, v čem približujemo celotni sistem ljudem? V čem? Zakaj bo čez eno leto
               naš zdravstveni sistem na podlagi te zakonodaje boljši? V čem skrajšujemo čakalne
               vrste? Ta zakon bi lahko bil tudi korak k temu, da bi čakalne vrste skrajšali. Lahko
               bi, pa nimamo na to nobenega odgovora ne skozi današnjo razpravo ne skozi sprejemanje
               zakona na matičnem delovnem telesu, kjer se je vnela huda razprava zlasti znotraj
               koalicije. Pri takšnem delu se resnično sprašujem, kaj še veže nadaljnje delovanje.
               Saj v bistvu ne rabite opozicije po tem, ko se take diskusije vijejo znotraj Vlade.</p>
               <p>Želim si, gospa ministrica, da bi glede na to, da imate trdno podporo predsednika
               Vlade in da za vaše slabo delo nosi odgovornost predvsem on, končno videli, da zgolj
               in samo spremembe zato, da bomo rekli, imamo spremembe – to ni potrebno. Ni treba
               takšnih zakonov dajati v parlament. In če smo že govorili o reformi, veste, v Novi
               Sloveniji smo imeli pred očmi drugačno reformo, reformo v samih temeljih našega
               zdravstvenega sistema, kajti tam je najbolj bolan. Samo metanje denarja v zdravstveni
               sistem situacije ne bo rešilo. Skrajševanja čakalnih vrst to, da vi rečete,
               potrebujemo več finančnih sredstev, ne bo rešilo. Tudi e-napotnica je v bistvu zelo
               analogna, vaša e-napotnica, ki jo moraš zapakirati v kuverto pa poslati naprej. Ja,
               hvala za <q>»e-napotnico«</q> v e-dobi. In še enkrat poudarjam, ne biti analogna ura v
               digitalnem svetu. Povsod po svetu se pogovarjamo o konkurenčnost, o zdravi
               tekmovalnosti, ki naj bo porok temu, da pridemo do določenih izboljšav. Ali mislite,
               da bi bil Peter Prevc tako dober skakalec, če ne bi imel tako močne konkurence? Ne bi
               bil. Ministrica, sprostite tekmovalnost na področju zdravstvenega zavarovanja in
               tekmovalnost, konkurenčnost med izvajalci zdravstvenih storitev, to, kar predlagamo v
               Novi Sloveniji. Škoda, ker ne posvojite, kajti predlagamo stvari, ki jih povsod po
               svetu poznajo, v Sloveniji pa jih odklanjamo. Povsod jih poznajo. Ne vem, kaj je
               tukaj tako slabega, če bi lahko imel državljan ali pa državljanka priložnost izbrati
               in odločati o tem, kakšen bo njegov potek zdravljenja, da bo rekel, imam priložnost
               izbrati tisto zavarovalnico, ki jo želim izbrati, in tistega izvajalca zdravstvenih
               storitev, ki ga jaz želim imeti. Tukaj je ta temeljna svoboda posameznika, ki jo
               sicer skozi to zakonodajo, ki jo tudi danes sprejemamo, ali pa z zakonodajo, ki jo
               imate v mislih, da bi jo pripravili, v bistvu odrekamo. Tako da jaz si želim, da bi –
               žal v tem mandatu, kot kaže ne bo prišlo do tega, ampak v naslednjem mandatu, ko bo
               Nova Slovenija vodila zdravstveni resor, gospa ministrica, takrat bo konkurenčnost v
               zdravstvenem sistemu tista, ki bo spreminjala zdravstveni sistem v samih temeljih, in
               bomo končno postali na področju zdravstva malce bolj normalna država. Tudi v tem
               pogledu, da v teh poletnih mesecih, v tej vročini – pojdite v klinični center
               pogledat na urgenco, na 28, 30 stopinjah Celzija so pacienti hospitalizirani. To je
               naš zdravstveni sistem, ki bolj spominja na Burkina Faso kot na državo v Evropski
               uniji. Dokler ne bo teh strukturnih reform v samem temelju, bodo naše državljanke in
               državljani še naprej podvrženi nečloveškim razmeram v zdravstvu. Dejansko trpijo ti
               ljudje.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Primož Hainz.</p>
            </sp>
            <sp who="SDZ7:HainzPrimož">

               <speaker>PRIMOŽ HAINZ (PS DeSUS):</speaker>

               <p>Gospod podpredsednik, hvala lepa za besedo.</p>
               <p>Težko, bom rekel, poslušam take razprave, medtem ko celo razvit svet ugotavlja, da
               popolna privatizacija pravzaprav ne pelje k rešitvam problemov, obratno, zapleta jih.
               Mi imamo še vedno tu poslance, ki bi absolutno vse radi prodali tujcem in seveda tudi
               sprivatizirali zdravstvo. Ampak se nisem oglasil zato. Moram reči, da sem skoraj
               mislil proceduralno, ampak v redu, ker sem pač zadnji na spisku, sem rekel, da bom se
               prijavil za razpravo.</p>
               <p>Gre za to, da je zadnjič kolega iz SMC začel z nekimi gerontološkimi izhodišči,
               danes je kolega Marijan Pojbič govoril o nekem 70-letniku, ki piše neke dokumente.
               Jaz bi lepo prosil, da v Državnem zboru takega fašizma na starostno zgodbo ne
               počenjamo. Mislim, da ta zbor ni vreden takega zaničevanja, govoriti o letih. Mislim,
               da ni korektno. Pustimo zdaj dr. Kebra – jaz ga sicer zelo cenim, ampak je izven
               diskusije – ampak govoriti o starosti kot o nekem problemu, ki ga povezujemo s tem,
               da je nekaj slabo, bi pa lepo prosil, da tega ne počenjamo. Omalovaževanje starejših
               mislim, da v principu ni v redu, jaz osebno sem pa tudi sam užaljen. Hvala lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, gospod Primož Hainz. Jaz sem se sicer v drugačen okvir postavil, ko sem
               želel poslance omejiti na razpravo, zaradi katere smo danes tukaj.</p>
               <p>Ugotavljam, da je še interes. Replika, gospod Marijan Pojbič.</p>
               <p>Izvolite, imate besedo.</p>
            </sp>
            <sp who="SDZ7:PojbičMarijan">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod podpredsednik.</p>
               <p>Moram reči, da je to, kar je gospod Hainz zdaj govoril, smešno. Jaz nisem govoril o
               letih, govoril sem pač <gap n="…"/> Kompletno je poslušal mojo vsebino, kaj sem želel povedati,
               bi pa lahko razbral, kaj so bile moje ključne misli. Mislim, da jih ni treba
               ponavljati, ampak gospod Hainz, prosim, če že poslušate, to, da je ta gospod vaš
               prijatelj, še ne pomeni, da je to oseba, ki je nek doprinos k izboljšanju stanja na
               Ministrstvu za zdravje. Jaz sem govoril o vsebini, o nekem kompleksnem vprašanju,
               nisem pa govoril, da so leta tista, ki odločajo o tem, kdo je dober in kdo ni dober.
               Govoril sem nekaj popolnoma drugega, samo na žalost me niste razumeli.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Okej. Mislim, da smo razjasnili.</p>
               <p>Vidim, da je še interes za razpravo.</p>
               <p>Gospa Iva Dimic, izvolite, imate besedo.</p>
            </sp>
            <sp who="SDZ7:DimicIva">

               <speaker>IVA DIMIC (PS NSi):</speaker>

               <p>Hvala lepa.</p>
               <p>Ker imamo še čas v Novi Sloveniji, preden bo ministrica mogoče še odgovarjala, me
               zanima nekaj s področja likvidnosti zavodov. Mene zanima, gospa ministrica, če vi
               veste, koliko dobi posamezni zavod. Primer bom povedala, pacient iz novomeškega
               okraja, sprejet v bolnišnico Novo mesto. On gre v Novo mesto, v Novem mestu
               ugotovijo, da morajo tega pacienta premestiti v Ljubljano, kjer bo lahko mesec, dva
               meseca na zdravljenju – kdo prejme poplačilo in v kakšni velikosti? Kako spremlja
               tega pacienta denar? Po mojih podatki ostane vse plačilo bolnišnici Novo mesto. UKC
               Ljubljana ne dobi praktično nič. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Kolegice, kolegi, sprašujem, ali želi še kdo razpravljati o 9. členu in amandmaju
               SMC in SD. Ugotavljam, da ne, zato zaključujem razpravo.</p>
               <p>V razpravo dajem 13. člen ter amandma poslanskih skupin SMC in SD. Želi kdo
               razpravljati? Ugotavljam, da ne.</p>
               <p>V razpravo dajem še zadnji člen, in sicer 16. člen ter amandma poslanskih skupin SMC
               in SD. Želi kdo razpravljati?</p>
               <p>Gospa ministrica, izvolite, imate besedo.</p>
            </sp>
            <sp who="SDZ7:KolarCelarcMarijaMilojka">

               <speaker>MILOJKA KOLAR CELARC:</speaker>

               <p>Hvala za besedo, gospod podpredsednik. Spoštovani poslanke in poslanci!</p>
               <p>Prepričana sem, da smo verjetno vsi dobili isti dnevni red za to točko, kjer piše
               Predlog zakona o spremembah in dopolnitvah Zakona o zdravniški službi, in sem pač
               pričakovala, da bo tema in debata o rešitvah v tem zakonu, žal so mnogi razpravljavci
               razpravljali splošno, da ne rečem tudi o nečem, kar so točke oziroma zadeve, vezane
               na interpelacijo. Da pa ne bi zavlačevala razprave, bom odgovorila, lahko bi
               odgovarjala tudi na vse te druge obtožbe, očitke, da ne rečem tudi neresnice, ampak
               odgovorila bom to, kar sem že gospe Ljudmili Novak, in še na nekaj tem in vprašanj,
               ki so bila izpostavljena glede vsebine tega zakona.</p>
               <p>Še enkrat bom ponovila in prosim, ker je gospod Vrtovec omenjal, ne vem, od kod
               podatek 400 brezposelnih, tudi na srečanjih z Zdravniško zbornico mi nikoli ni bilo
               predstavljeno, da imamo, če res imamo, za kar pa nimam argumentov, podatkov in
               številk, 400 zdravnikov brezposelnih <gap n="…"/> Zaradi tega res pozivam gospoda poslanca ali
               pa zbornico, če ima ta podatek poimensko, ker mislim, da je, če je temu res tako, kar
               pa dvomim, zelo zaskrbljujoče. Na drugi strani pa vemo, kakšno veliko pomanjkanje
               zdravnikov imamo. Imamo 2,8 zdravnika na tisoč prebivalcev po podatkih za leto 2015,
               povprečje EU pa je 3,6 zdravnika na tisoč prebivalcev. Se bom potem, če bom imela
               tisti spisek, sama zavzela, kakšni specialisti so ali pripravniki ali specializanti,
               da ob tem pomanjkanju najdemo ustrezno zaposlitev.</p>
               <p>Glede dialoga se res ne želim ponavljati. Ta način komunikacije, ki ga vodimo na
               Ministrstvu za zdravje, poteka tudi na način, da se delajo zapisniki, zabeležke, da
               se usklajuje, in teh dialogov je bilo za vse predloge zakonov, tiste, ki so tik pred
               dokončanjem, in tiste, ki so bili sprejeti ali pa so se zaustavili prav v Državnem
               zboru. Govorim recimo o noveli Zakona o zdravstveni dejavnosti, noveli Zakona o
               pacientovih pravicah, vem pa tudi, da to dokazuje, da se pogovarjamo, dogovarjamo.
               Vendar je treba vedeti, da je tudi zaradi različnih pogledov in konceptov seveda
               nemogoče vse predloge, želje ali pa če hočete tudi interesno obarvane skupine ali
               privilegije, ki danes v sistemu obstajajo, v celoti uskladiti. Za mene kot ministrico
               za zdravje je seveda osnovna naloga poslanstvo, da skrbim in delam dobre sistemske
               rešitve za paciente, za nas vse, ko bomo zboleli in bomo potrebovali zdravniško
               pomoč, in ne za posamezne interese. Nisem zato na Štefanovi 5, niti ne bi nikoli
               prevzela te vloge ali tako zahtevne naloge po 15, 20 letih, ko praktično nobena resna
               sprememba v slovenskem zdravstvenem sistemu ni bila narejena. Saj to lahko vidimo
               vsak dan, bo pa veliko priložnosti še v tem zboru, da dokažem in argumentiram s
               podatki, številkami in še s čim drugim.</p>
               <p>Kaj bo prinesel ta zakon? Ta konkretni zakon prinaša veliko dobrih stvari. Prvič, za
               paciente na prvem mestu že letos dodatnih 23 milijonov, da bomo realizirali tako
               imenovani EDP za leto 2017, skrajševanje čakalnih dob. Mimogrede naj vam povem, ker
               vsi tako radi ponavljate, kako so se podaljšale čakalne dobe v mojem mandatu, ne vem,
               če veste, da pred mojim mandatom za 15 % čakalnih seznamov sploh ni poročal nihče, pa
               bom imela priložnost, da bom dala <gap n="…"/> Torej, govorimo o nerealnem povečanju, govorimo o
               tem, da nobeden od ministrov predhodnikov ni imel niti evidence ali pa vpogleda, kdo
               vse ni poročal o čakalnih seznamih. Toliko mimogrede. 23 milijonov za skrajševanje,
               kjer se že dela in je bil prvi rezultat za prvi mesec za prekomerne čakalne dobe v
               določenih posegih, da so se skrajšale. Moram povedati, da dejansko za ta mesec in pol
               opravljenega dela na čakalnih dobah nihče ni dobil evra plačila, ne koncesionarji ne
               zdravniki v javni mreži. Zaradi tega tako krvavo potrebujemo denar, ki se je tako
               neselektivno prevaljeval iz proračuna v preteklih letih v zdravstveno blagajno. Še
               dobro, da ni kdo sprožil ustavnega spora, ker je prispevek, ki ga mi plačamo, za naše
               zdravstvene storitve, ne za izobraževanje. Torej, to prinaša pacientom na prvem
               mestu, kar je veliko pomembnejše.</p>
               <p>Kaj dodatno prinaša ta zakon? Razbremenitev zdravnikov na primarnem nivoju,
               družinskih zdravnikov. Vemo, da jih imamo znatno premalo, da so preobremenjeni, da
               imajo veliko število opredeljenih oseb, in ta možnost, ki jo daje zakon, da bodo
               lahko v zadnjem letu specializacije opredeljevali osebe, paciente, bo prinesel tudi
               tukaj razbremenitev in lahko tudi hitrejšo vrsto na primarnem nivoju. Pa še en
               dodaten efekt bo, kar je nekdo omenjal. Glejte, ko nekdo konča specialistični izpit
               iz specializacije družinske medicine, seveda ne more imeti prvi dan 500 opredeljenih
               oseb. To je težava v sistemu. Mogoče je ta primer, ki ga je gospa poslanka Dimic
               omenjala, 167, ne poznam, ampak to je problem in seveda tudi zavod, naš sistem
               nagrajevanja tega ne more nagrajevati. Tukaj pa bo nek postopek kontinuiran, ker bo
               že zadnje leto začel pridobivati opredeljene paciente in bo tako lažje dosegel nek
               minimum, tudi z vidika nagrajevanja. To je pa še stranski plus sprememb v tem zakonu.
               Tolikokrat je bila omenjena skupina mladih zdravnikov. Prav presenečena sem, da je
               bila do obravnave tega zakona relativno zelo malokrat omenjena ta skupina. In kdo se
               je prvi zavzemal za njih? V pogajanjih smo izpostavili s sindikatom in ugotovili, da
               ni ustreznega načina nagrajevanja in opredeljevanja specializantov in potem ko
               naredijo izpit mladih specialistov. Pa še razlika, ki sem jo podedovala, da so
               specialisti družinske medicine iz ne vem kakšnih razlogov iz preteklih pogajanj
               Fidesa za dva plačna razreda nižje vrednoteni kot ostali specialisti. Ali je to
               pravično do mladih zdravnikov?</p>
               <p>Ne bom se ponavljala, da smo se dobili, in upam in predvidevam, kar je tudi naloga,
               da ste nekateri, gospe in gospodje, poslanci, prebrali dopolnjen Predlog zakona o
               spremembah in dopolnitvah Zakona o zdravniški službi, kjer so praktično v celoti
               rešene, gospod Pojbič, vse tiste zahteve, ki ste jih brali kot zahteve mladih
               zdravnikov. Res ne vem, ne bom se pa ukvarjala s konkurenčnostjo in z drugimi, ampak
               to, kar prinaša ta zakon, so tako pomembne prednosti za mlade zdravnike, za
               specializacijo, za razpise, za regijske bolnišnice – vemo, problemi Trbovelj,
               problemi Ptuja pa še kakšne druge bolnišnice, ki ne morejo dobiti specialistov. To je
               način, da bomo lahko na nacionalnem nivoju vodili dolgoročno kadrovsko politiko. Če
               je že minister za zdravje odgovoren za ustrezne kadre, seveda mora imeti tudi nekaj
               besede pa orodja, da soustvarja ali sodeluje pri tem, koliko bomo razpisovali kakšnih
               specializacij, predvsem pa, kakšne bodo potrebe slovenskega prebivalstva na dolgi
               rok. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Kolegice in kolegi, sprašujem, ali želi še kdo razpravljati. Ugotavljam, da ja.</p>
               <p>Gospod Marijan Pojbič, izvolite, imate besedo.</p>
            </sp>
            <sp who="SDZ7:PojbičMarijan">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod podpredsednik.</p>
               <p>To, kar je zdajle ministrica govorila, če bi bilo to tako, potem bi ta zakon šel
               danes skoraj praktično brez razprave skozi. Ker ona je povedala, da je ta zakon zdaj
               oh in sploh zgodba, ki je neverjetno uspešna, in da ima vse, kar je v tem zakonu
               zapisano, pozitivne učinke na praktično vse. Zdaj bi morala biti vsa ta združenja v
               zdravstvenem sistemu več kot zadovoljna, po tem, kar je ministrica zdajle govorila.
               Gospa ministrica, glejte, resnično ne razumem, ali vi ne razumete in ne poslušate nas
               ali vi govorite tisto, kar pač vi mislite, da je prav in je treba povedati samo zato,
               da bi branili tisto, kar ste pripravili, kot mu jaz pravim, skrpucalo. Če je večina
               strokovnih združenj opozorila, da to ni to, kar želijo, če je med drugim opozoril
               tudi gospod, ki je zdajle prišel v parlament, ki je bil tudi minister za zdravje, da
               to ni dobro, to rokohitrstvo, to, kar se je delalo, to, kar se dela. Da bo to imelo
               za posledico nove napačne korake, je rekel gospod, ki je bil v nekem časovnem obdobju
               tudi minister, in tako dalje. In vi nas poskušate tu prepričati, da tu sedimo sami
               taki, ki smo neuki, ne poznamo stvari, ki ne vemo, za kaj gre, tudi vsa strokovna
               združenja, se pravi, samo vi ste tisti, ki veste, za kaj gre. Očitno pa je napaka v
               vas, ne v nas. Ker če večina misli, da to, kar delate, delate narobe, ne more biti
               dejstvo, da imate prav. Če večina misli, da delate to, kar delate, narobe in da
               rešitve, ki ste jih predlagali, niso na pravem mestu, niso prave, so skregane s
               tistim, kar večina strokovnjakov v naši družbi o tem misli. So skregane s tistim.</p>
               <p>Nikakor si ne morem zamisliti, da vi lahko potem v 3 oziroma v 5 minutah svoje
               razprave danes, 6, 10 minut ali koliko ste imeli prijavljenih ali pa 10 minut vsega
               skupaj, ste porabili pa ponavljali tisto, kar ste ponavljali, kot tista, kako se reče
               tisti, ki se vrti, ne vem točno, kakšen izraz ima, lejla ali lajla ali kaj je že,
               ampak nič hudega. Gospa ministrica, verjemite mi, da s tem, kar govorite, da je vse
               oh in sploh, na drugi strani niste prepričali nikogar izmed nas, mi smo prepričani,
               da temu ni tako in da rešitve v tem zakonu niso prave, niso dovolj dodelane, niso šle
               po pravi poti in so nesprejemljive za marsikaterega, ki je deležen te zgodbe. In to
               je tisto, kar smo mi vseskozi poskušali povedati. In če vidite, da vas niti ne
               podpira ena izmed koalicijskih strank pri teh rešitvah, potem je veliko vprašanje,
               ali temu je tako, kot ste vi danes zadnjih pet minut predstavljali ta zakon, ali temu
               ni tako. Jaz sem prepričan, da temu ni tako in da bomo imeli dolgoročno zelo velike
               škode zaradi te nekvalitetne, neprimerno pripravljene spremembe zakona, ki ga danes
               obravnavamo v Državnem zboru.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Še kdo, kolegice, kolegi? Ugotavljam, da ne, zato tudi zaključujem razpravo. O
               amandmajih bomo v skladu s časovnim potekom seje zbora odločali danes v okviru
               glasovanj, pol ure po končani 13. točki dnevnega reda.</p>
               <p>S tem tudi prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  UKREPIH ZA ODPRAVO POSLEDIC POZEBE V KMETIJSKI PROIZVODNJI MED 21. IN 22. APRILOM
                  2017 PO NUJNEM POSTOPKU.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavnici Vlade, državni sekretarki na Ministrstvu za
               kmetijstvo, gozdarstvo in prehrano mag. Tanji Strniša.</p>
            </sp>
            <sp who="SDZ7:StrnišaTanja">

               <speaker>MAG. TANJA STRNIŠA:</speaker>

               <p>Spoštovani predsedujoči, spoštovani poslanke in poslanci!</p>
               <p>Slovensko kmetijstvo je že drugo leto zapored prizadela izredno huda pomladanska
               pozeba, ki je največ škode povzročila v trajnih nasadih in zlasti nekatere
               specializirane sadjarske in vinogradniške obrate postavila v zelo hud ekonomski
               položaj. Zato je Vlada sprejela Predlog zakona o ukrepih za odpravo posledic pozebe v
               kmetijski proizvodnji med 21. in 22. aprilom 2017, ki ureja postopke ocene škode ter
               nujne ukrepe za odpravo posledic. Ukrepi so oblikovani tako, da se določa neposredna
               finančna pomoč najbolj prizadetim ogroženim kmetijskim gospodarstvom v sadjarstvu in
               vinogradništvu in odpravljajo ovire v postopkih, ki bi lahko oteževali izvedbo nujnih
               ukrepov. Predhodna ocena škode znaša 38,3 milijona, največja pa je bila kar dve
               tretjini te škode na nasadih jablan, potem na belem grozdju 15 %, 11 % škode na
               orehih in potem sledijo druge sadne vrste.</p>
               <p>Na ministrstvu smo takoj po pozebi ustanovili delovno skupino, in to želim
               poudariti, ki so jo sestavljali notranji in zunanji strokovnjaki in tudi predstavniki
               vseh ključnih nevladnih organizacij. Ta je pripravila in uskladila izhodišča za ta
               zakon, ki ga danes obravnavate, spoštovani poslanci, in tudi nekatere druge ukrepe,
               ki jih bomo izvedli v okviru sprememb Programa razvoja podeželja in drugih
               mehanizmov. Znano je namreč, da sredstev po Zakonu o odpravi posledic naravnih nesreč
               v kmetijstvu ni mogoče pridobiti, če je bila za odpravo teh posledic omogočena
               pridobitev državne pomoči v obliki sofinanciranja zavarovalne premije, kar je primer
               v slučaju pomladanske pozebe, zato je bilo treba pripraviti poseben interventni
               zakon, da bi lahko pomagali tistim, ki so zaradi dveh hudih pozeb dejansko
               eksistenčno ogroženi.</p>
               <p>Zato s tem zakonom predlagamo, da se omogoči odstopanje glede roka za vložitev vloge
               za zmanjšanje ali odpis prispevkov za pokojninsko in invalidsko zavarovanje za kmete
               po zakonu, ki določa pogoje, pod katerimi se ti zmanjšani in odpisani prispevki
               štejejo za plačane, kot drugi ukrep, da se zagotovi delni ali celotni odpis zakupnin
               pri skladu kmetijskih zemljišč, kot tretji ukrep, da se omogoči dokup grozdja iz
               drugih vinorodnih območij za fizične osebe, ki niso posamezni samostojni podjetniki,
               kar je sicer omejeno po Zakonu o vinu, in kot nov ukrep, da se omogoči tudi tistim
               kmetijam, ki imajo kot dopolnilno dejavnost predelavo sadja, da v večjem deležu, kot
               je sicer dopustno, dokupijo sadje z drugih kmetij v Sloveniji, potem finančna pomoč
               po podobnih pogojih kot lani za kmetijska gospodarstva, ki so bila najbolj prizadeta
               v sadjarstvu in vinogradništvu, s tem da je stopnja pomoči višja, lani 20, letos do
               30 %, za kar je zagotovljenih do dvakrat več sredstev v proračunski rezervi 2018, in
               še en nov ukrep, pravna podlaga, da se subvencionira obrestna mera za posojila
               Slovenskega regionalno razvojnega sklada, namenjena za obratna sredstva
               vinogradniškim in sadjarskim kmetijam.</p>
               <p>Kot sem že povedala, bo za izvedbo zakona namenjenih do 7 milijonov iz proračunske
               rezerve 2018 za izvedbo čim prejšnjih ugodnih kreditov za obratna sredstva, z daljšo
               ročnostjo in moratorijem pa že letos zagotavljamo 180 tisoč iz sredstev ministrstva
               za kmetijstvo, s katerimi bo subvencionirana ta obrestna mera pri ribiškem skladu.
               Menimo, da so vsi ti ukrepi nujni zato, da se pomaga tem ogroženim kmetijam. Naj
               uvodoma povem, kot sem že povedala, da bomo tudi ugodneje podprli investicije preko
               PRP, Programa razvoja podeželja, za aktivno obrambo proti pozebi in zato prosim
               oziroma pozivam poslance, da bi ta zakon, kot je predlagan, tudi podprli. Hvala
               lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Predlog zakona je obravnaval Odbor za kmetijstvo, gozdarstvo in prehrano kot matično
               delovno telo. Za predstavitev poročila odbora dajem besedo predsedniku gospodu Tomažu
               Liscu.</p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Podpredsednik, hvala za dano besedo. Spoštovana državna sekretarka s kolegicami,
               kolegi, kolegice, lep pozdrav!</p>
               <p>Odbor je predlog zakona obravnaval na 63. nujni seji 5. julija letošnjega leta.
               Predstavnica predlagatelja državna sekretarka je najprej podala dopolnilno
               obrazložitev, predstavnica Zakonodajno-pravne službe je poudarila, da je
               Zakonodajno-pravna služba skladno s svojimi pristojnostmi pripravila mnenje k
               predlogu zakona in v njem podala pripombe k določenim členom. Izpostavila je, da
               večino pripomb odpravljajo vloženi amandmaji koalicijskih poslanskih skupin, k
               nekaterim pripombam pa je predlagatelj podal tudi dodatna pisna pojasnila in
               obrazložitve.</p>
               <p>Predlog zakona je obravnavala tudi Komisija za kmetijstvo, gozdarstvo in prehrano
               Državnega sveta, ki predlog zakona podpira. Ob tem komisija izraža mnenje, da bi
               lahko bil predlog zakona v zakonodajni postopek vložen prej in da bodo kmetje pomoči
               deležni prepozno. Namen zakona sicer je, da bi pomoč dobili približno v enakem času,
               kot bi dobili plačilo za prodan pridelek, vendar komisija ocenjuje, da bo ta
               kasnejša. Predvsem je to pereča tema ob dejstvu, da ima marsikateri kmet že drugo
               leto izpad celotnega dohodka in težko poravna svoje tekoče obveznosti.</p>
               <p>Predstavnik Kmetijsko gozdarske zbornice Slovenije je k mnenju komisije dodal, da
               Kmetijsko gozdarska zbornica Slovenije predlog zakona podpira. Izpostavil je, da je
               po njihovi oceni letos pozeblo 71 % sadovnjakov in 38 % vinogradov, kar pomeni, da je
               v primerjavi s prejšnjim letom škoda v vinogradih manjša, je pa večja v sadovnjakih.
               V zgoraj navedeno oceno škode ni zajeta škoda na vrtninah in poljedelstvu.
               Predstavnik Sindikata kmetov Slovenije je poudaril, da je sindikat aktivno sodeloval
               pri pripravi predloga zakona, pri čemer je bilo precej njihovih predlogov tudi
               sprejetih in vključenih v besedilo. Ob tem pa je opozoril, da kljub nekaterim
               pozitivnim rešitvam v predlogu zakona še vedno ostaja nekaj dilem. V zvezi s tem je
               kot primer izpostavil sofinanciranje zavarovalnih premij in poudaril, da se za
               naslednje leto obeta že njihova druga zaporedna občutna podražitev. To pomeni, da se
               bodo stroški zavarovalne premije na površino za zavarovance spet povišali kljub
               predvidenemu 50-odstotnemu subvencioniranju obrestne mere s strani države.</p>
               <p>V razpravi je bila iz vrst koalicije izražena podpora predlogu zakona in
               izpostavljeno mnenje, da predlagani ukrepi pomoči predstavljajo tudi določeno
               nadgradnjo, primerjavo z ukrepi za odpravo lanskoletne velike pozebe, ki vsebuje v ta
               namen lani sprejet interventni zakon. Po njihovem mnenju rešitve predloga zakona
               prizadetim subjektom predstavljajo ustrezno pomoč, ki bo prispevala k normalizaciji
               delovanja in omejitvi gospodarske škode, ki je upravičencem nastala v aprilski
               pozebi. Poslanci opozicije so v svojih razpravah prav tako izrazili načelno podporo
               predlogu zakona, ob tem pa je Poslanska skupina SDS predlagala nekaj amandmajev, s
               katerimi so predlagali zlasti znižanje meje stopnje ugotovljene poškodovanosti na
               pridelkih, ki je lahko podlaga za pravico do uporabe posameznega ukrepa, s 60 na 50
               %. Poleg tega so opozorili na dejstvo, da postajajo na žalost v Sloveniji naravne
               nesreče v različnih oblikah skoraj stalnica in bi bilo zato treba začeti oblikovati
               ukrepe znotraj sistemskega zakona, ki bodo delovali tako preventivno kot kurativno,
               ne pa, da se o vsaki naravni nesreči sprejemajo posebni interventni zakoni. Poudarili
               so, da na to dejstvo v svojem mnenju o predlogu zakona opozarja tudi
               Zakonodajna-pravna služba.</p>
               <p>Odbor je v skladu s 128. členom Poslovnika Državnega zbora glasoval o vseh členih
               predloga zakona skupaj in jih sprejel. Glede na sprejete amandmaje je pripravljeno
               besedilo dopolnjenega predloga zakona. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Demokratične stranke upokojencev Slovenije, zanjo
               gospod Benedikt Kopmajer.</p>
            </sp>
            <sp who="SDZ7:KopmajerBenedikt">

               <speaker>BENEDIKT KOPMAJER (PS DeSUS):</speaker>

               <p>Hvala lepa, gospod podpredsednik. Spoštovana državna sekretarka z ekipo, lep pozdrav
               vsem kolegicam in kolegom!</p>
               <p>Dovolite, da vam predstavim stališče Poslanske skupine Desus glede Predloga zakona o
               ukrepih za odpravo posledic pozebe v kmetijski proizvodnji med 21. in 22. aprilom
               2017. Tudi letos je slovensko kmetijstvo doletela pozeba ob podobnem času kot lani.
               Zato imamo tudi letos v obravnavi predlog interventnega zakona o ukrepih za odpravo
               posledic aprilske pozebe v kmetijstvu, ki ureja postopke ocene škode ter nujne ukrepe
               za odpravo posledic pozebe. Gre torej za zakon, pri katerem bi težko kdo glasoval
               proti, kajti prinaša kar nekaj ukrepov, ki so usmerjeni v neposredno finančno pomoč
               najbolj prizadetim in ogroženim kmetijskim gospodarstvom. Naj na kratko naštejem
               nekaj poglavitnih rešitev. Spreminja se rok za vložitev zahteve za odpis in
               zmanjšanje prispevkov za pokojninsko in invalidsko zavarovanje na 60 dni po
               uveljavitvi zakona. Obenem se daje tudi podlaga za delni ali celotni odpis zakupnin
               pri Skladu kmetijskih zemljišč in gozdov Republike Slovenije. Ministrstvo je
               napovedalo tudi javni razpis za ugodna posojila Slovenskega regionalno razvojnega
               sklada za obratna sredstva v vrednosti okoli 5 milijonov evrov ter posojila sklada za
               refinanciranje obstoječih kreditov v višini okoli 3 milijone evrov. Namen te rešitve
               je razbremenitev kmetij finančnih obveznosti. Naslednja novost je popravljen Program
               razvoja podeželja. Popravlja se tako, da bo osnovna stopnja sofinanciranja
               namakalno-oroševalnih sistemov dvignjena na 50 %, najvišja pa na 70 oziroma 75 %. Se
               pa ob tem tudi nam poraja vprašanje, ali imajo vse kmetije na voljo dovolj vode za
               vzpostavitev sistema oroševanja.</p>
               <p>V Poslanski skupini Desus bomo podprli predlog zakona, se pa na tem mestu
               sprašujemo, ali ne bi bil že čas, da pripravimo sistemsko zakonodajo za take primere,
               namesto da ob vsaki pozebi sprejemamo interventni zakon. Glede na izkušnje zadnjih
               nekaj let pomladanska pozeba ni več redek in izjemen pojav, zato bi bilo dobro, da se
               na ta dogodek pripravimo tudi z ustreznimi zakonskimi podlagami. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Janko Veber bo predstavil stališče Poslanske skupine Socialnih demokratov.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Lep pozdrav vsem tudi v imenu Poslanske skupine Socialnih demokratov, kjer bomo
               Predlog zakona o ukrepih za odpravo posledic pozebe v kmetijski proizvodnji med 21.
               in 22. aprilom 2017 podprli, saj s tem interventnim zakonom uvajamo ukrepe za odpravo
               posledic pozebe v kmetijski proizvodnji in s tem želimo predvsem ublažiti in delno
               tudi odpraviti posledice nastale pozebe, ki so slovensko kmetijstvo prizadele žal že
               drugo leto zapored in povzročile zelo veliko škodo predvsem v trajnih nasadih.
               Dejstvo je, da je bilo prav sadjarstvo in vinogradništvo v teh dveh letih izjemno
               prizadeto. Nekateri ukrepi, ki smo jih oblikovali že za prejšnje leto, se v tem
               interventnem zakonu še nadgrajujejo, kar dokazuje, da se poskušamo odzivati na
               razmere, ki jih žal narekuje narava. Ta pa, kot vidimo, je vse zahtevnejša, saj se
               srečujemo z izjemnimi klimatskimi spremembami, ki se zelo hitro odrazijo prav pri
               kmetijstvu, ki je še kako odvisno od vremena oziroma klimatskih razmer.</p>
               <p>Prav je, da se znotraj ukrepov, s katerimi se odzivamo na te razmere, vključijo tako
               davčne olajšave kot seveda tudi konkretne spodbude za to, da se lahko zagotovijo
               sredstva za obratna sredstva, kajti mnogi so ostali brez prihodka, ki ga ustvarjajo s
               prodajo, in s tem jim je seveda onemogočen tudi nadaljnji razvoj in posledično
               stagnira njihova dejavnost in je ogrožena kmetija kot taka. Poleg teh ukrepov je zelo
               pomemben ukrep možnost dokupa sadja za kmetije z dopolnilno dejavnostjo, ki se
               ukvarjajo s pridelavo sadja tudi zunaj območja, ki je sicer za njih tradicionalno. S
               tem poskušamo nekako izkoristiti vse naravne možnosti, ki jih imamo, za odpravo
               posledic pozebe. Dejstvo je, da bo treba zaradi dolgega procesa ugotavljanja uradne
               škode počakati na to, da bodo prizadeti dobili ustrezna plačila, in pričakujemo, da
               bo v tem vmesnem obdobju vendarle prišlo s strani zavarovalnic do izplačila škode pri
               vseh tistih kmetijah, ki imajo svoje pridelke in nasade zavarovane. S tem bo lažje
               premostiti izpad prihodka, ki bi bil sicer ustvarjen v trenutku, ko bi ali vinograd
               ali sadovnjak obrodil, in lahko izdelke posreduješ na trg. Ta zamik pri izplačilu,
               ker izbirek vsaj v takšni količini, kot bi sicer prišel, ne bo uspel priti do trga,
               lahko v prvi fazi ublažijo zavarovalnice, potem pa po objavi Statističnega urada
               Republike Slovenije, za kakšno uradno škodo je šlo, stečejo tudi izplačila oziroma
               odpisi.</p>
               <p>Želimo si, da bi bili ti statistični podatki objavljeni čim prej in da bi s tem
               resnično pomagali v čim krajšem času vsem prizadetim. Res pa je, da bo treba poleg
               ukrepov, ki se predvidevajo v tem interventnem zakonu, intenzivneje pristopiti v
               prihodnosti k temu, da se vendarle v čim večji meri omogoča izgradnja sistemov za
               oroševanje in tudi ventiliranje, predvsem tam, kjer ni na razpolago dovolj vode,
               vodnih virov, in tudi sistem namakanja povsod, kjer bo to mogoče. S tem se v veliki
               meri zagotovo lahko prilagodimo novim klimatskim razmeram in v prihodnosti blažimo
               tako drastične izpade, kot se lahko zgodijo ta hip na naših kmetijah in v kmetijskih
               podjetjih, ki se ukvarjajo s sadjarstvom in vinogradništvom, da se jim lahko celo
               ogrozi njihov obstoj.</p>
               <p>Upamo, da bodo ukrepi, ki so ta hip predvideni v tem zakonu, čim prej prišli do vseh
               tistih, ki to pomoč potrebujejo, in zato bomo ta zakon podprli. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Iva Dimic bo predstavila stališče Poslanske skupine Nove Slovenije –
               krščanskih demokratov.</p>
            </sp>
            <sp who="SDZ7:DimicIva">

               <speaker>IVA DIMIC (PS NSi):</speaker>

               <p>Spoštovani predsedujoči, spoštovana državna sekretarka s sodelavci, kolegice in
               kolegi!</p>
               <p>Načini in postopki glede sanacije škode po naravnih nesrečah v Sloveniji niso dobri
               in niso dorečeni. Stanje rešujemo iz leta v leto brez neke dolgoročne in vnaprej
               poznane strategije. Bomo pa poslanci Nove Slovenije podprli predlagani zakon, ker je
               nujen in glede na razmere po celotni Sloveniji lahko rečemo tudi že nekoliko
               prepozen. Opozarjamo, da bo treba reševati tudi vse nastale škode v zadnjih
               štirinajstih dneh zaradi neurij. Poslanci Nove Slovenije smo govorili z veliko kmeti
               o tem, kako so reševali svoje nasade. Zjutraj ob pol enih so šli nekateri v sadovnjak
               in kurili, določeni kmetje so kurili slamo, nekje so kurili žaganje. To se pravi, da
               so bili dejansko budni v tistem tednu noč in dan in jih je skrbelo, kako se bo zadeva
               izšla. S tega vidika so bili zelo odgovorni. Odgovorni, ker vedo, kaj pomeni, če jim
               izpade tak pridelek, seveda jim nato sledi tudi izpad dohodka. Pomembno je poudariti,
               da so letos nekateri utrpeli izpad pridelka že drugo leto, kar enostavno pomeni, da
               teh že drugo leto ni na trgu in je izguba posledično še večja. Država mora oceniti in
               upoštevati tudi to škodo, zato mora tukaj ministrstvo narediti vse, da se bo tem
               kmetom omogočilo preživetje. Veliko možnosti, da lahko tem prebivalcem pomaga, ima v
               rokah tudi ministrstvo in Vlada.</p>
               <p>Na seji odbora, kjer smo se seznanili s posledicami te naravne nesreče, smo v Novi
               Sloveniji predlagali, naj Ministrstvo za kmetijstvo, gozdarstvo in prehrano preko
               Agencije Republike Slovenije za kmetijske trge in razvoj podeželja omogoči prizadetim
               kmetom sadjarjem spremembo subvencijskih vlog tako, da na določenih GERK-ih, ki so
               bili predvideni za zeleni podor, posejejo zelenjavo. Zaradi poznega termina zasaditve
               zelenjadnic in posledično nedosegljivega semena nekaterih vrst zelenjadnic pa naj se
               jim omogoči, da do 30. junija 2016 brez kazni sporočijo vrsto zelenjadnic za
               posamezne GERK-e. Ministrstvu za kmetijstvo, gozdarstvo in prehrano ter Agenciji za
               kmetijske trge in razvoj podeželja smo predlagali tudi, da v ukrepu KOPOP za
               prizadete trajne nasade, ki so bili prijavljeni za obnovo v prihodnjem letu, zaradi
               dvoletne pozebe omogočijo, da se prične z obnovo že v letošnjem letu. Oba sklepa sta
               bila takrat sprejeta in upam, da je ministrstvo takoj pristopilo k njunemu
               izvrševanju ter da bomo danes morda tudi seznanjeni, kaj se je na tem področju
               naredilo.</p>
               <p>V upanju, da bo ministrstvo prisluhnilo prizadetim in jim bo šlo kar najbolj naproti
               s svojo pomočjo, bomo, kot sem dejala, poslanci Nove Slovenije predlog zakona
               podprli.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Miha Kordiš bo predstavil stališče Poslanske skupine Levica.</p>
            </sp>
            <sp who="SDZ7:KordišMiha">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>Že drugo leto zapored v Državnem zboru sprejemamo zakon o odpravi posledic pozebe in
               je praktično identičen kot tisti, ki smo ga sprejemali lani. Ponavljajo se celotni
               odstavki, členi, ampak na tem niti ni nič čudnega, ker je bila praktično identična
               tudi sama pozeba in skorajda celo sam datum pozebe. Aprilske pozebe, lanska, letošnja
               in verjetno se bodo nadaljevale tudi v prihodnjih letih, so posledica podnebnih
               sprememb. Socialisti že cel mandat opozarjamo na to, da v Sloveniji politike
               prilagajanja podnebnim spremembam nimamo. Nimamo je v kmetijstvu in je nimamo
               kjerkoli drugje. Po zadnji noveli Zakona o kmetijstvu jo menda sicer imamo, zato ker
               je Vlada dodala nov 28.a člen z naslovom Prilagajanje podnebnim spremembam in
               blaženje posledic podnebnih sprememb, ampak ta člen je prazen. Vse, kar vsebuje, je
               pravna podlaga za zbiranje in obdelavo podatkov, ki so potrebni za oceno emisij
               toplogrednih plinov za pripravo in obračunavanje podatkov in poročila, ki ga moramo v
               zvezi s tem poslati Evropski komisiji. Nobenega prilagajanja ni in nobenega blaženja
               posledic podnebnih sprememb ni.</p>
               <p>Zakon ukrepih za odpravo posledic pozebe v kmetijski proizvodnji med 21. in 22.
               aprilom 2017 bomo v Levici sicer podprli, je pa treba dodati, da je naslov zakona
               rahlo zavajajoč, ker s tem zakonom posledic pozebe ne bomo odpravili. Pridelek je
               izgubljen in mi lahko tukaj sprejmemo kakršenkoli zakon želimo, lahko gremo
               spreminjat ustavo, pa češnje, jabolka, grozdje in vse ostalo, kar je pozeblo, ne bo
               zraslo nazaj. Zakon tudi ne bo magično načaral enotretjinske izgube samooskrbe z
               medom, ki smo jo letos zaradi te pozebe utrpeli. Ta zakon samo skrbi za to, da kmetje
               ne bodo propadli, kar je okej. Kar ni toliko okej, pa je vprašanje, če se bo s tem
               zakonom cilj ohranjevanja, spodbujanja in varovanja kmetov dejansko dosegel. Lanski
               zakon o odpravi posledic pozebe se je namreč sprejemal prav tako po nujnem postopku.
               1. julija lani je prišel v Državni zbor, dva tedna kasneje, to je 14. julija, je bil
               sprejet, v Uradnem listu 29. julija, bam, začne veljati naslednji dan. Ampak potem si
               je Vlada vzela pol leta časa in šele 26. januarja letos objavila program odprave
               posledic pozebe in šele nato se je lahko začel postopek vlaganja zahtevkov za
               dodelitev pomoči, ki je trajal do konca februarja. Praktično šele takrat, ko je že
               nova, da ne rečem sezonska pozeba prizadela kmete, so začeli prvi od teh kmetov
               dobivati pomoč za tako imenovano odpravo posledic lanske pozebe. Tudi letošnji zakon
               postavlja iste roke.</p>
               <p>V Levici upamo, da letos takšnega zavlačevanja Vlade pri objavi programa odprave in
               sprejemanja odškodninskih zahtevkov in izdajanja odločb ne bo. 6 mesecev je skrajni
               rok, vse skupaj se da brez problema narediti v dveh mesecih, odločbe so lahko izdane
               do konca leta. Pričakujemo pa tudi, da bo ta zdaj že druga zaporedna pozeba malo
               stresla in prebudila tudi Vlado, ki v boju proti podnebnim spremembam ne dela nič
               oziroma obratno, predlaga celo subvencije za kurjenje lignita in si na evropski ravni
               prizadeva za takšne cilje zniževanja emisij toplogrednih plinov do leta 2030, ki smo
               jih dosegli že tri leta nazaj. Podnebne spremembe niso več nek teoretski koncept, o
               katerem bi lahko še naprej v nedogled razpravljali. So tukaj. Ekstremni vremenski
               pojavi, pozebe, suše, moče, toče in tako naprej, vse to bo vedno bolj pogosto.</p>
               <p>Potrebujemo zakon o odpravi posledic letošnje pozebe in zato ga bomo socialisti tudi
               podprli. Ampak potrebujemo pa tudi politiko prilagajanja na podnebne spremembe, in
               kar je najnujnejše, potrebujemo politiko boja proti podnebnim spremembam oziroma
               politiko opuščanja fosilnih goriv. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Franc Laj bo predstavil stališče Poslanske skupine nepovezanih poslancev.
           </p>
            </sp>
            <sp who="SDZ7:LajFranc">

               <speaker>FRANC LAJ (PS NP):</speaker>

               <p>Spoštovani predsedujoči, državna sekretarka z ekipo, dragi poslanke in poslanci, vsem
               skupaj en prav lep pozdrav!</p>
               <p>V skupini nepovezanih poslancev smo mnenja, da je ta interventni zakon potreben in
               koristen. To se je že pokazalo pri lanskem zakonu in pri učinkih. Upajmo, da bodo
               učinki tega zakona, ki ga danes obravnavamo, še boljši. To pomeni, da se povečajo
               podpore in da bodo oškodovanci, kmetje, ki so utrpeli škodo od pozebe, dobili
               sredstva prej, pravočasno in da si bodo lahko pomagali pri uskladitvi finančnih
               tokov. To pomeni pri pokrivanju vseh obveznosti. Vendar smo pa pri preučevanju
               gradiva ugotovili, da vse ni tako, kot bi si lahko zamislili. Predvsem vidim problem
               pri zakupninah, ker sklad je že izstavil račune, medtem ko bodo podpore dosegljive
               takrat, ko bodo pač dosegljive, to se pravi dosti pozneje. In tu prihaja do
               neusklajenih finančnih tokov. Kljub temu smatramo, da je za kmetijstvo v teh razmerah
               neugodnih podnebnih sprememb pri odpravi posledic le-teh izredno pomembno, da se
               nabor teh 6 ukrepov čim prej aktivira, jasno v skladu z vsemi zahtevami, pravili
               Evropske komisije, da lahko kmetje dobijo dovoljeno državno pomoč.</p>
               <p>Želim pa izpostaviti še eno zelo bistveno stvar pri tem zakonu, ki se ne tiče
               finančnih podpor, ampak kmetom omogoča ohraniti tržni položaj na trgu. To je predvsem
               pomembno dejstvo za vinogradništvo, ker si lahko predstavljamo, da če kmetijsko
               gospodarstvo v dveh letih zaporedoma izgubi svojo proizvodnjo, izgubi s tem tudi, če
               ne more tega nadomesti v materialni obliki, svoj tržni položaj in tudi trg, vrnitev
               pa je potem izredno težka. Na eni strani, kot sem povedal, smatramo, da je izredno
               pomembno, da se na tak način pristopi k odpravi posledic negativnih sprememb, po
               drugi strani pa pozivamo Vlado in vse pristojne, da razmislijo tudi o zasnovi
               sistemskih ukrepov za aktivno zaščito pred temi negativnimi spremembami, torej pred
               pozebo, sušo, neurji, točo, teh je kar nekaj. Smo že slišali, da ministrstvo
               pripravlja določene ukrepe, ampak kot sem opazil, pripravlja predvsem samo finančne
               spodbude za investicije. To je v redu, vendar pa želim opozoriti, da se pred vsemi
               temi negativnimi posledicami ne da zaščititi, predvsem mislim na obrambo pred točo.
               To je zahtevnejša stvar in pričakujemo, da bo ministrstvo pripravilo ustrezne ukrepe,
               najverjetneje bo treba organizirati tudi javno službo za obrambo pred točo, in to
               aktivno, ker vidimo, da so na tem področju izredno učinkoviti Avstrijci, in dogaja se
               to, da ko oni svoje območje zaščitijo, ti oblaki preidejo na slovensko ozemlje in se
               tu potem zgodi tisto najhujše. Hvala za vašo pozornost.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Vojka Šergan bo predstavila stališče Poslanske skupine Stranke modernega
               centra.</p>
            </sp>
            <sp who="SDZ7:ŠerganVojka">

               <speaker>VOJKA ŠERGAN (PS SMC):</speaker>

               <p>Hvala za besedo. Spoštovani sekretarka s sodelavkami, kolegica in kolegi, lepo
               pozdravljeni!</p>
               <p>Danes po nujnem postopku obravnavamo predlog interventnega zakona o ukrepih za
               odpravo posledic pozebe v kmetijski proizvodnji med 21. in 22. aprilom 2017, ki
               določa ukrepe za odpravo posledic že drugega izrednega dogodka v zadnjih dveh letih v
               kmetijstvu. In kakor smo ugotovili, se je pravzaprav po 60 letih zgodila tako huda
               pozeba. Izračun škode v celotni kmetijski proizvodnji bo sicer možno podati šele ob
               spravilu pridelka. Ukrepi, ki jih Vlada s predlogom zakona uvaja, so namenjeni le
               kmetom, ki so utrpeli škodo na pridelkih v sadjarstvu in vinogradništvu in ne morejo
               uveljavljati pomoči v skladu z Zakonom o odpravi posledic naravnih nesreč za
               poškodbe, za katere je sofinancirana zavarovalna premija. V cilju obstoja je tem
               kmetijam treba pomagati in jim s takojšnjim sprejetjem interventnega zakona
               zagotoviti nujno potrebna finančna sredstva oziroma nepovratne pomoči in druge
               ukrepe. Zakon ureja postopke ocene škode in nujne ukrepe za odpravo posledic pozebe,
               ki je kmetijstvo prizadela že drugo leto zapored in največ škode povzročila v trajnih
               nasadih. Zakon določa temeljne ukrepe, ki so v bistvu iz lanskoletnega interventnega
               zakona, dopolnjujeta pa jih dokup sadja z drugih kmetij in subvencioniranje obrestne
               mere za posojila Slovenskega regionalno razvojnega sklada. Kmetije, ki sadje
               pridelujejo v okviru dopolnilnih dejavnosti in bodo letos pridelale manj sadja, ker
               je pozeba poškodovala vsaj 60 % sadovnjakov, bodo lahko sadje dokupile z drugih
               kmetij. Po zdajšnji ureditvi bi morale imeti vsaj polovico sadja iz lastne pridelave,
               pol pa so ga lahko dokupile, z interventnim zakonom bo možen dokup več kot 50 %
               sadja. Tako bodo prizadeti sadjarji in vinogradniki dobili tudi likvidnostna sredstva
               za oskrbo nasadov, sadja in vinogradov. Kmetijsko ministrstvo napoveduje javni razpis
               za ugodna posojila Slovenskega regionalno razvojnega sklada za obratna sredstva, za
               kar bo na voljo okoli 5 milijonov evrov, in posojila sklada za refinanciranje
               obstoječih posojil, za kar bodo razpisali okoli 3 milijone evrov. Ministrstvo mora
               letos za sofinanciranje teh posojil zagotoviti 180 tisoč evrov.</p>
               <p>V Poslanski skupini SMC bi radi opozorili, da so bili ukrepi oblikovani tako, da se
               jih je lahko spremenilo v določbe v okviru interventnega zakona, hkrati pa tudi v
               okviru obstoječih programov oziroma predpisov ministrstva, pristojnega za kmetijstvo.
               V zvezi s tem velja omeniti ukrep v obliki posojil Slovenskega regionalno razvojnega
               sklada za reprogramiranje finančnih obveznosti upravičencev v višini okoli 3 milijone
               evrov. Prav tako bo popravljen Program razvoja podeželja tako, da bo osnovna stopnja
               sofinanciranja namakalno-oroševalnih sistemov dvignjena na 50 %, najvišja celo 70
               oziroma 75 %. Objavljen bo tudi poseben javni razpis za podnebne spremembe, brez
               specialne mehanizacije, in sicer 15 milijonov evrov. Država naj bi v prihodnje
               sofinancirala polovico zavarovalnih premij za vse trajne nasade, kamor sodijo
               sadovnjaki, vinogradi, hmeljišča in oljčniki. Sicer pa velja izraziti zadovoljstvo,
               da bo enkratna nepovratna finančna pomoč za najbolj prizadete kmetije skoraj enkrat
               višja kot lani, in sicer 7 milijonov evrov iz sredstev proračunske rezerve 2018, v
               letu 2016 pa je bila le 3 milijone evrov in pol. Da bi izboljšali natančnost ocene
               škode, se bo letos pavšalni model iz lanskega leta dopolnil z individualno prijavo
               škode, kar je izrednega pomena. Kmetje bodo tako prejeli vnaprej izpolnjen obrazec z
               oceno škode, ki ga bodo lahko bodisi potrdili bodisi spremenili oziroma dopolnili.
               Podpisan obrazec bo štel kot škoda. Regijske komisije bodo v primerih, ko se bodo
               individualne ocene bistveno razlikovale od predocen, s terenskimi pregledi preverile
               realnost ocen. Tudi na podlagi pozivov Poslanske skupine SMC se je namreč pristojno
               resorno ministrstvo dogovorilo z Upravo za zaščito in reševanje za rešitve, ki jih
               sicer ni treba določati v zakonu, a omogočajo bolj individualen pristop. Kmetje bodo
               sami skupaj s svetovalno službo vlagali vloge s svojo oceno škode, v prejšnjem zakonu
               oziroma sistemu kmet ni sodeloval pri oceni škode. Uprava pa bo modelno določala
               višino škode. V primeru neujemanja oziroma drugačne prijave škode s strani kmeta pa
               bodo regijske komisije za ocenjevanje škode opravile le kontrolne preglede na terenu.</p>
               <p>Cilj tega zakona je torej zagotoviti obstoj prizadetim kmetijskim gospodarstvom in
               jim s takojšnjim sprejetjem interventnega zakona zagotoviti nujno potrebna finančna
               sredstva, ki jim bodo deloma omilila izpad dohodka že drugo leto zapored zaradi
               povzročene škode. Ker so ukrepi oblikovani tako, da se bo neposredna finančna pomoč
               dodelila res zgolj najbolj prizadetim in ogroženim kmetijskim gospodarstvom za škodo
               v sadjarstvu in vinogradništvu, bomo predlog zakona v SMC podprli. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Tomaž Lisec bo predstavil stališče Poslanske skupine Slovenske demokratske
               stranke.</p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Podpredsednik, hvala za besedo. Še enkrat, spoštovana državna sekretarka, kolegice in
               kolegi, lep pozdrav!</p>
               <p>V zadnjih nekaj letih imamo na področju kmetijstva dve stalnici: naravne nesreče, za
               katere vemo, da so negativen pojav, in ministra mag. Dejana Židana, za katerega smo v
               Poslanski skupini SDS čedalje bolj prepričani, da prav tako sodi v to negativno
               kvoto. Kot rečeno, imamo naravne nesreče. Če se samo spomnimo zadnjih nekaj let, smo
               v poslanski skupini na primer od žledoloma dalje opozarjali, da je nujno treba
               pripraviti sistemske rešitve na tem področju, torej v boju z naravnimi nesrečami,
               dobivamo pa zaradi teh naravnih nesreč že drugo leto skoraj isti copy-paste zakon,
               torej interventni zakon. Skratka, namesto resne priprave sistemskih rešitev imamo
               copy-paste parcialne rešitve. V Poslanski skupini SDS smo opozarjali pri lanski
               pozebi in opozarjali smo tudi pri letošnji pozebi, da je treba nekaj spremeniti.
               Sicer zakon rešuje določene zadeve, ampak po našem mnenju še vedno premalo. Sploh ob
               zavedanju, če se spomnimo, na kaj vse so kmetje opozarjali po lanski pozebi. Prepozna
               izplačila, preveč evidenc, kdo so sploh dobitniki te pomoči, vprašanje zakupnin in pa
               seveda problematika ocenjevanja škod, kjer je včasih občinska in državna komisija
               čisto drugače ocenila škodo kot pa za zavarovalnice.</p>
               <p>Seveda bomo zakon v Poslanski skupini SDS podprli, kljub temu da smo predlagali po
               našem mnenju dobre predloge amandmajev, o katerih nekaj več v nadaljevanju, ampak
               menimo, da je zakon le nek ukrep manjše vrednosti, ki bo, na žalost, slovenskega
               kmeta dohitel maja leta 2018, torej en mesec pred volitvami, ko se bo Dejan Židan
               hvalil, kako kmetijsko ministrstvo rešuje kmete. Ampak na drugi strani, če vidimo, da
               niti resorno ministrstvo niti agencija ne moreta prej kot v devetih, desetih mesecih,
               tako piše v zakonu, rešiti vsega na svojem področju, in to kljub temu da gre skoraj
               za copy-paste varianto zakona, potem imamo vsi skupaj en velik problem. Po našem
               mnenju je ravno časovnica ključen problem tega zakona. Verjetno se vi strinjamo, kdor
               hitro da, dvakrat da. Po zakonu pa si bo minister vzel pol leta časa, da bo dal v
               Uradni list objavo in pozval vse tiste, ki jih je pozeba konec aprila prizadela, da
               se lahko prijavijo, potem pa si bo še agencija vzela nenormalno veliko časa in bo vse
               to pregledovala. Ob tem nas še enkrat skrbi, da bodo evidence isti problem kot lani
               in da nas bodo problemi slabih praks iz lanskega interventnega zakona zasledovali
               tudi letos.</p>
               <p>S tega mesta v Poslanski skupini SDS sprašujemo resorno ministrstvo, ali držijo
               informacije, da so po lanski pozebi avstrijski kmetje, ki so bili soočeni z isto
               pozebo, dobili v roku treh mesecev odškodnine, iz česa so dobili in če so dobili, če
               to drži, ali so bili v nasprotju z evropskimi direktivami in uredbami. Kajti ravno
               evropska zakonodaja je bil glavni argument resornega ministrstva, zakaj Vlada ne more
               že letos poplačati odškodnin iz naslova splošne proračunske rezerve. In ta ista vlada
               je v osnutku tega zakona napisala, da če so v tekočem letu na razpolago proračunske
               rezerve, bo Vlada zagotovila sredstva. Ampak potem v razpravi pa je bilo veliko
               govora o evropskih ukrepih, evropskih zadevah in kako bi prehitro izplačilo celo
               prizadelo slovenske kmete. Tako da v nadaljevanju razprave pričakujemo zelo resne
               odgovore, zakaj Avstrijci lahko dobijo, Slovenci pa ne.</p>
               <p>In ne nazadnje, po vsakokratni pozebi smo v Poslanski skupini SDS sklicali nujno
               sejo na to temo, samo pri letošnji pozebi smo predlagali 13 sklepov, sicer je bilo 8
               sklepov v takšni ali drugačni obliki sprejetih. Pričakujemo, da bodo ukrepi, kot so
               kurjenje ob primeru pozebe, reševanje, namakanje, protitočne mreže, problematika
               zavarovalnih premij in odbitnih franšiz ter protitočna zaščita, pa verjetno smo še
               kaj pozabili, čim prej na dnevnem redu agende dela Državnega zbora. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na razpravo o
               členih in vloženih amandmajih. Ker so amandmaji Poslanske skupine SDS k 13., 17. in
               19. členu pod številko 1 vsebinsko povezani, bomo o njih razpravljali skupaj. V
               razpravo torej dajem 13., 17., 19. člen ter amandmaje Poslanske skupine SDS k temu
               členu. Kdo želi razpravljati? Prosim za prijavo.</p>
               <p>Gospod Franc Jurša, imate besedo.</p>
            </sp>
            <sp who="SDZ7:JuršaFranc">

               <speaker>FRANC JURŠA (PS DeSUS):</speaker>

               <p>Podpredsednik, zahvaljujem se za besedo. Pozdravljam državno sekretarko s
               sodelavkama!</p>
               <p>Na samem začetku bi želel povedati, da bom ta zakon podprl, celotna poslanska
               skupina, to smo že povedali tudi v stališču. Kmetijska proizvodnja je specifična. To
               vemo vsi. Nad to tovarniško halo ni strehe, ki bi varovala proizvodnjo. Nad to streho
               je le nebo. In seveda, to nebo je pokazalo zobe 21. in 22. aprila letošnjega leta. Za
               temi posledicami sprejemamo tudi interventni zakon, že lansko leto smo ga sprejeli,
               glede na podnebne spremembe pa sem prepričan, da bi to zadevo morali urejati
               sistemsko. Vinogradniška in sadjarska proizvodnja pa sta še bistveno bolj specifični
               od drugih proizvodenj, recimo poljedelske. Vsi ukrepi, ki jih v normalni letini
               izvajajo vinogradniki, sadjarji, kmetje, ko ni naravne nesreče, se morajo izvajati
               tudi v primeru naravne nesreče. Ne samo to, še dodatni ukrepi. Proizvodnja tudi v
               primeru, ko ni proizvodov, ko ni sadežev, je tudi bistveno dražja.</p>
               <p>Mislim, da je prav, da država v takem primeru odreagira. Kot sem že prej malo
               omenjal, pa nisem zadovoljen s tem, da intervenira z interventnim zakonom.
               Poslušajte, nobena vlada do sedaj se te zadeve ni lotila tako, da bi bilo to
               sistemsko rešeno. Spominjam se, začasa neke vlade v preteklosti sem kot občinski
               uradnik sodeloval pri oblikovanju nekega osnutka zakona, kjer naj bi se to urejalo.
               Če se dobro spomnim, je takrat na sedežu ministra za kmetijstvo sedela neka gospa,
               vemo pa, komu je pripadala, in ona se je v danem trenutku trudila, da bi se zadeve
               uredile, ampak na žalost se niso takrat in tudi ne nikoli pozneje. Zato apeliram na
               nek način, da bi se Ministrstvo za kmetijstvo, gozdarstvo in prehrano k tej zadevi
               dejansko spravilo tako, da bi imeli v prihodnosti takšen sistem in sistemsko rešitev,
               da velja za vsako naravno nesrečo, ki se bo zgodila na področju kmetijstva.</p>
               <p>Prav je, da prizadeti kmetje, tisti, ki imajo svoje površine zavarovane, dobijo
               večji odstotek škode od tistih, ki nimajo. Mi z državnimi ukrepi dejansko tudi
               spodbujamo sofinanciranje zavarovalnih premij, ampak moram vam iz zgodovine nekaj
               povedati tudi v zvezi s tem. Tistega leta, ne vem, po dva tisoč, sem bil v lokalni
               skupnosti oziroma na občini na tem področju zaposlen in se spominjam, da smo med
               prvimi uvajali sofinanciranje takrat še dovoljene državne pomoči na lokalni ravni in
               smo dali 40 % za sofinanciranje zavarovalnih premij. Ampak izpogajali smo se z
               zavarovalnico, da bo ona polovico tega dala tudi popusta. Tako da so kmetje, pa naj
               bodo to poljedelci, vinogradniki, sadjarji, dejansko plačali samo 40 %. Potem smo
               napravili nek tabu v tej državi in smo rekli, da naj bi tudi država to financirala
               oziroma sofinancirala. In res je, država je pristopila, ampak veste, kaj se je
               zgodilo? S tistim deležem, s katerim je država pristopila, so avtomatsko komercialne
               zavarovalnice dvignile premije in so kmetje naprej plačevali toliko kot prej, ko
               države ni bilo zraven. To lahko rečem, pa ne leti to zdaj, gospe, na vas, ker takrat
               niste sedele na svojih stolčkih na ministrstvu za kmetijstvo in vam tega ne smem
               očitati, ampak država, to sem že takrat povedal, je bila zelo slab pogajalec. Ni se
               izpogajala tako uspešno, kot pa so se izpogajale lokalne skupnosti.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa, gospod Jurša.</p>
               <p>Besedo ima gospod Tomaž Lisec.</p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Hvala, podpredsednik.</p>
               <p>Morda za začetek, vse, kar je negativnega oziroma kar je treba reševati, seveda ne
               leti samo na Ministrstvo za kmetijstvo, gozdarstvo in prehrano, ampak bi ob podobnih
               razpravah nujno potrebovali bolj vsebinske odgovore, predvsem predstavnikov
               Ministrstva za finance, kajti oni so po navadi tisti, ki zavijejo oziroma neradi
               odprejo mošnjiček, in pa ne nazadnje tudi predstavnikov Ministrstva za okolje, kajti
               naravne nesreče so pojav, ki po sistematizaciji spada pod njihov ukrep.</p>
               <p>Sedaj pa, če dovolite, nekaj stavkov o amandmajih, ki smo jih pripravili v Poslanski
               skupini SDS na odboru in večino njih, ker je bilo možno, ponovili tudi za današnjo
               sejo. Kot že rečeno, tam, kjer je možno in kjer se je Vlada nekako spomnila, pa niti
               ni natančno obrazložila zakaj, je stopnja ogroženosti 60 % tista meja, ki bo, grdo
               rečeno, sekala, kdo je upravičen in kdo ni, smo mi predlagali neko zdravorazumsko
               rešitev, to pa je, kdor je nad 50 %. Saj vemo, kdor je nad 50 %, je nad nekim
               povprečjem, torej na tem področju nad stopnjo ogroženosti čez polovico. Druga stvar,
               zaradi katere smo se odločili za 50 %, so bili primeri, ki smo jih imeli na eni izmed
               prejšnjih nujnih sej odbora za kmetijstvo, ko so kmetje, ali zbrani v Sindikatu
               kmetov ali pa iz določenih lokalnih področij, povedali, kaj se je dogajalo v praksi,
               ko so bili na koncu ne samo zmedeni, ampak so spraševali, kako je to mogoče. Ko so
               jim občinske komisije različno ocenjevale, ko jim je državna komisija različno
               ocenjevala in še najbolj so bili sicer pozitivno presenečeni, ker tega niso
               pričakovali, da so zavarovalnice kot nek škrt aparat, ki zelo nerad odpre svoj
               mošnjiček, dale po navadi največjo oceno ogroženosti oziroma prizadetosti za pozebo.
               Tako smo imeli primer, da je neka katastrska občina ali pa potok delil istega kmeta,
               ampak je spadal v eno ali pa drugo občino, imel tudi za več kot 20 % na ravni nekaj
               deset metrov drugače ocenjeno stopnjo ogroženosti oziroma prizadetosti. Zato smo
               predlagali, da se pri vseh ukrepih, kjer je ta meja 60 %, spusti na po našem mnenju
               zdravorazumsko mejo 50 %, kajti verjemite, da tudi če bo med temi 50, 60 kmeti morda
               samo kakšna desetina tistih, ki jim je pozeba vzela več kot 50 %, bo verjetno
               marsikdo hvaležen celotnemu zboru, ki se mu reče Državni zbor, kjer smo bili toliko
               uvidevni in smo jim to tudi omogočili.</p>
               <p>Naslednja stvar, ki se dotika amandmajev, pa je po našem mnenju, kot že rečeno glede
               na to, da prihaja do skoraj copy-paste predloga zakona, kot je bil lansko leto – ki
               je bil malo hudomušen, verjetno bi ga na FDV, razen dveh dodatnih ukrepov, ocenili
               kot plagiat, ampak v tem primeru je – dobro, da je vsaj to prišlo v Državni zbor, da
               nismo čakali. So nas pa zmotila določena časovna opravila, na primer 19. člen, kjer
               govorimo tudi o amandmaju. V trenutnem besedilu zakona piše, citiram: <q>»Minister,
               pristojen za kmetijstvo, v šestih mesecih po uveljavitvi tega zakona objavi v Uradnem
               listu Republike Slovenije obvestilo o datumu začetka vlaganja zahtevkov.«</q> 6 mesecev
               po uveljavitvi, uveljavljen bo, kot je že tukaj napisano, naslednji dan po objavi v
               Uradnem listu, torej če bo ta teden sprejet, naslednji teden, 20. julija, plus 6
               mesecev, avgust, september, oktober, november, december, januar. 20. januarja bo
               minister blagoslovil, lahko oddal obvestilo o datumu o začetku vlaganja zahtevkov.
               Zakaj ne prej? Zakaj ne bi? Ker po našem mnenju, če že za vas ni spremenljiv rok
               enega meseca, v katerem bi lahko minister objavil ta datum, bi pa potem tudi agencija
               bila prej primorana in bi v času vsaj do novega leta imeli ljudje vsaj na papirju,
               spoštovani Janez Novak, minister je objavil v Uradnem listu, agencija je odločila,
               slej ko prej vam pripada tolikšna in tolikšna odškodnina. Ampak ne. Najprej minister
               6 mesecev, potem pa osmi odstavek 19. člena, citiram: <q>»O zahtevkih odloča agencija.
               Rok za izdajo odločb je 6 mesecev od poteka roka za vložitev zahtevka.«</q> Eventualno –
               pa vem, da bo minister prej to naredil, ker po zadnjednevnih informacijah naj bi bile
               volitve, če bodo redne, če ne bo kdo iz koalicije prej skočil naslednji vladi v
               objem, 3. junija – bi ljudje lahko do 20. julija 2018 izvedeli, koliko bodo dobili.</p>
               <p>In ko ravno govorimo o tej časovnici, ki je po našem mnenju popolnoma predolga,
               dovolite, da vas spomnim, kaj je koalicija oziroma Vlada kot predlagatelj napisala v
               besedilo zakona, citiram: <q>»Cilji zakona so čimprejšnja pomoč upravičencem,
               normalizacija delovanja in omejitev gospodarske škode, ki je nastala upravičencem
               zaradi pozebe.«</q> Zakaj potem, če se že ministrstvo sklicuje, ah, Evropa nam ne pusti,
               da iz slovenske proračunske rezerve prej vzamemo denar, ni tako, da bi ljudje vsaj
               vedeli, koliko bodo dobili in na kakšen način? Še več, kar je bil tudi naš namen, da
               smo predlagali na seji odbora amandma, ki je bil zavrnjen in ga danes zaradi
               poslovniških določil nismo mogli dopolniti, je to, kar je Vlada zapisala: <q>»Če je
               program odprave posledic škode v kmetijstvu sprejet v letu nastanka škode,«</q> leta 2017
               smo, <q>»se za to proračunsko leto zagotovijo sredstva za izvedbo ukrepov odprave
               posledic škode v kmetijstvu v okviru sredstev državne proračunske rezerve. Za
               posamezen pojav škode v kmetijstvu, za katerega je Vlada odločila o uporabi sredstev
               za odpravo njegovih posledic v septembru ali pozneje, se zagotovijo sredstva za
               izvajanje ukrepov v proračunskem letu po letu, v katerem je nastala škoda.«</q> Potem pa
               da Poslanska skupina SDS – pa ni zrastlo, priznamo, na našem zelniku, ampak je
               zrastlo na našem zelniku na podlagi informacij kmetov, ki so nas opozarjali na to, da
               kdor hitro da, dvakrat da – potem pa je naenkrat Evropa tista, ki tega ne dovoli.
               Zato še enkrat, spoštovana državna sekretarka, resnično upam, da boste navedli,
               katera direktiva oziroma katera evropska uredba nam to preprečuje. In če nam to
               preprečuje, zakaj je bilo možno to lani izplačati v Avstriji? In če veste, kakšne
               sankcije so potem prizadele avstrijske kmete? Mi smo rekli okej, saj verjetno, če bo
               Evropska unija rekla nedovoljena državna pomoč, po navadi dobiš rumen karton oziroma
               opomin s strani evropskih institucij. Tukaj je bilo rečeno ne, takoj bodo kmetom
               vzeli. Tako da me resnično zanima, koliko je na tem področju.</p>
               <p>Sedaj pa, podpredsednik, upam, da dovolite še dva splošna stavka glede teh
               sistemskih in pa parcialnih oziroma interventnih rešitev. Moram reči, da sem dobil v
               zadnjih nekaj dneh in tudi ob spremljanju današnje napovedi ARSO, kaj bo, vprašanja,
               ali lahko pričakujemo kakšen interventni zakon za odpravo posledic toče, ki je v
               nekaj dneh oklestila, marsikje tudi tam, kjer ni že pozeba 80 ali 100-odstotno
               uničila pridelkov v sadovnjakih, vrtovih in pa tudi za nas Posavce znanih in zelo
               zaželenih in zelo pridno pridelanih vinogradih. Ali lahko pričakujejo tudi tu
               interventni zakon? Bili so celo predlogi, da naj do konca tedna skličem še kakšno
               sejo, ampak sem se vas usmilil, ker resnično upam, da bo že tale razprava več kot
               dovolj velik opomin, da čim prej, pa ne samo vaše ministrstvo, spoštovana državna
               sekretarka, da ne bo pomote, ampak v sodelovanju z ministrico za okolje in prostor in
               ministrico za finance in morda tudi z ministrico za obrambo naredite nekaj, da se
               pripravi ali sistemski zakon odpravljanja posledic naravnih nesreč ali pa morda še
               kakšen drug zakon, ki bo zajel to sistemskost reševanja. Kajti verjetno je reševanje
               proti toči v domeni ministrice za obrambo. S tega mesta sprašujem, zakaj je v
               Sloveniji zmanjkal sistem, ki se mu je reklo uspešna protitočna zaščita? In če bo
               spet odgovor, da je bila kakšna Janševa vlada, prav, potem pa naredimo poslanci vsi
               skupaj en korak pa takoj naredimo. Ne pa, da me krajani oziroma občani iz moje občine
               sprašujejo, zakaj na Lisci ni več protitočne zaščite, ki je bila uspešna. In ali
               drži, da ker imajo Avstrijci uspešno protitočno zaščito, se pri njih ti nevihtni
               oblaki razbijejo, potem pa se združijo na južni strani Alp?</p>
               <p>In pa zadnja stvar, glede zavarovalnih in pa nezavarovalnih premij. Pri tem zakonu
               je bil narejen določen napredek, ampak še enkrat, ko govorimo o dvigu premij oziroma
               sofinanciranju s strani države pri dvigu premij, me kmetje opozarjajo, da naj nikakor
               ne pozabimo na možnost, ki jo imamo vsi skupaj – tako imenovane odbitne franšize.
               Marsikateri kmet je rekel, da ni problem, ali je 30 ali 40 ali 50-odstotno
               sofinanciranje zavarovalne premije, ker tukaj, kot je kolega Jurša pravilno
               ugotavljal, zavarovalnice nabijejo, pa se potem to nekako uresniči na dejansko takšni
               ravni, da ta dvig niti ni tako pomemben, ampak so te odbitne franšize za
               marsikaterega kmeta veliko bolj pomemben razlog, ali se bo odločil za zavarovanje
               svojih proizvodov oziroma izdelkov. In pravijo, da tukaj je možnost in da je šla ta
               vlada oziroma prejšnja vlada korak stran od te dobre rešitve, zato od vseh nas
               poslancev in poslank pričakujejo, da gremo zopet kmetom naproti, in to, kar smo tudi
               že predlagali v eni izmed sklepov, da se lotimo tudi vprašanja odbitnih franšiz.</p>
               <p>Kar pa se tiče ostalih rešitev, spoštovana državna sekretarka, skupaj z ostalimi
               ministri in ministricami imate kar nekaj sklepov za realizirati. Pa če začnemo s
               sklepi, ki so še ne 100-odstotno realizirani s področja odprave posledic žledoloma,
               pa lanski sklepi istega odbora za kmetijstvo v Državnem zboru in tudi sklepi, ki smo
               jih tukaj, mislim da, soglasno sprejeli na naši seji 16. maja letošnjega leta. In kot
               je pravilno ugotovil gospod Jurša, ni samo denar tisti, ki obdrži kmete pod nivojem
               preživetja, kaj šele zaslužka, ampak so tudi ostali ukrepi, ki lahko kmetom omogočijo
               preživetje. In tu bom končal, da ne bom zašel na temo, kaj vse je na področju
               kmetijske politike napačno oziroma kaj vse v kmetijski politiki v Republiki Sloveniji
               manjka. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Lisec ima seveda prav. Ne samo, da je za kmete katastrofa, ta toča tudi ni
               usklajena s Poslovnikom Državnega zbora, ker se dopusti začnejo šestnajstega. Hvala
               lepa, da se ga držite.</p>
               <p>Besedo ima mag. Tanja Strniša, državna sekretarka na Ministrstvu za kmetijstvo,
               gozdarstvo in prehrano.</p>
            </sp>
            <sp who="SDZ7:StrnišaTanja">

               <speaker>MAG. TANJA STRNIŠA:</speaker>

               <p>Hvala za besedo, predsedujoči. Spoštovana poslanca, ki sta razpravljala!</p>
               <p>Dovolite mi nekaj pojasnil, najprej glede predloga amandmajev, ki bi prag, pri
               katerem se dodeli finančna pomoč najbolj prizadetim kmetijam, znižal s 60 % na 50 %
               poškodovanosti na posamičnem GERK-u. Tu želim obrazložiti, tako kot sem že povedala
               na odboru, da so naslednji razlogi, da je Vlada v predlogu zakona določila prag 60 %.
               Pa naj začnem s tem, kaj je sistemski zakon, ker je bil tudi očitek, da nimamo
               sistemskega zakona ali pa da ste nekateri poslanci pričakovali sistemski zakon v
               Državnem zboru. Mi imamo sistemski zakon, Zakon o odpravi posledic naravnih nesreč.
               Zakon je jasen, pravi, da za škode po naravnih nesrečah v kmetijstvu, ki jih je
               mogoče zavarovati oziroma so te zavarovalne premije sofinancirane, ni pomoči. Če bi
               se mi kot ministrstvo obnašali sistemsko, potem bi rekli: <q>»Kmetje, imeli ste možnost
               oziroma omogočeno vam je, da ta pridelek zavarujete. Ta zavarovanja so tudi delno
               sofinancirana s strani državnega proračuna in tukaj pač ni pomoči.«</q> Ampak mi smo se
               dobro zavedali, kaj se je v praksi zgodilo. Zgodila se je pozeba že lansko leto,
               kakršna je bila nazadnje pred petdesetimi leti, in letos še ena, čeprav bi
               pričakovali, da po neki statistiki ali pa verjetnosti dogodkov take pozebe še
               trideset ali pa ne vem koliko let ne bo. Zgodili sta se dve katastrofalni pozebi
               druga za drugo, in to gospodarstvom, kot so sadjarske ali pa vinogradniške kmetije,
               med katerimi se mnogi ukvarjajo samo s tem. Kaj naj človek naredi, če ima sadni nasad
               ali pa vinograd, pa mu vse pozebe? Saj ne more nekaj drugega posaditi. Dana je bila
               neka vzporednica s točo. Drži, podobe, ki jih dobivamo zdaj, slike s terena, kako je
               toča sklestila kakšne njive, so grozljive, ampak še vedno, njiva je na voljo, da se
               morda posadi nekaj drugega. Kdor ima koruzo za krmo, pa mu je zdaj popolnoma stolklo
               koruzo, seveda ima škodo, in to veliko škodo, ampak krma se lahko dokupi, živino redi
               naprej, ni v brezizhodnem položaju. Ni v brezizhodnem položaju. Kmetije pa, ki imajo
               sadjarstvo in vinogradništvo in so dve leti brez vsakega prihodka <gap n="…"/> Mi imamo primere,
               kjer je škoda 100-odstotna. Se pravi ne samo, da nimajo prihodka, imajo negativen
               dohodek, ker imajo stroške. Sadjarji so nam lepo povedali – 5 tisoč je približno
               stroškov za vzdrževanje nasada, tudi če nimaš pridelka, ker ga moraš poškropiti, ker
               ti ga sicer bolezni do konca uničijo, ker ga moraš obrezati, ker ga moraš zmulčiti in
               druga dela.</p>
               <p>Mi smo torej imeli primer izrednih situacij pri tem, ko je bilo znižano
               sofinanciranje zavarovanja zaradi varčevalnih ukrepov, ki so na področju kmetijstva
               zarezali v ukrepe, ki so financirani iz integralnega proračuna. Ker mi smo kljub
               varčevanju zagotovili v celoti črpanje sredstev PRP, pa niso vse države v Evropi tega
               naredile, ker niso imele za sofinanciranje. Mi smo to naredili, ker bi sicer naredili
               še več škode sektorju, tukaj pa je bila stopnja financiranja znižana. Po lanski
               pozebi letos za 10 odstotnih točk višja, ampak še zmeraj ni bila 50-odstotna, kar je
               cilj, ker je bila samo 40-odstotna za sadjarstvo in 30-odstotna za vinograde. Zato
               smo mi ponovno prišli z interventnim zakonom in nimamo namena delati sistemskega
               zakona za pozebe. Ne, mi imamo vrsto, pa bom tudi povedala, sistemskih ukrepov, s
               katerimi želimo sektor usposobiti, da bo lažje prenesel take škode, na katere je
               treba računati, ker so podnebne spremembe dejstvo, so tu, ampak bom v nadaljevanju
               razložila. Skratka, da povem, zaradi tega smo se mi tako kot lani, ker ukrepamo
               nesistemsko oziroma izven sistemskega zakona, odločili, da enak prag poškodovanosti
               upoštevamo, vendar dodajamo ukrepe in ukrepe pomoči stopnjujemo.</p>
               <p>Da, zakon pravi, da je finančna pomoč nad 60 % na posameznem GERK-u oziroma 30 %
               mora biti izpada dohodka v tej dejavnosti na kmetiji, to je v skladu z evropskim
               predpisom, ki sploh dovoljuje, kdaj lahko država intervenira. Vendar imamo druge
               ukrepe, odpis prispevkov za pokojninsko in invalidsko zavarovanje je možen pri škodi
               nad 30 %. Nad 30 % deluje in učinkuje ukrep, ki je na novo uveden s tem zakonom, in
               sicer subvencioniranje obrestne mere za kredite. Tu ne bodo prišli v poštev samo
               tisti, ki imajo 60-odstotno škodo ali več, tudi drugi, če imajo finančne težave. In
               ti obratni krediti, da vam povem, da vas tudi seznanim z zadnjo situacijo, so zdaj v
               fazi sprejemanja na ustreznih organih regionalnega sklada in prinašajo – ker to še ni
               sprejeto, prosim, vzemite z rezervo, ampak predlog je – da bi bili krediti z
               dveletnim moratorijem in po dveh letih, se pravi, da počakamo, da bo vendarle že nek
               normalen pridelek in da bo potem možno petletno vračilo, in v tem času ni obresti,
               ker bodo obresti za kredit sofinancirane s strani našega ministrstva, za kar bomo
               skladu refundirali stroške obresti. To so zdaj obratna sredstva. Ampak sklad že zdaj
               pripravlja spremembo, svoj rebalans, na podlagi tega bo izveden javni razpis tudi za
               reprogram kreditov za tiste kmetije, ki so bile eventualno v kakšnih investicijah
               pretekla leta in imajo zdaj težave z odplačevanjem kreditov. Naj povem še za te
               primere. Prej nisem rekla, ampak za kredit za obratna sredstva bo razpisanih 5
               milijonov in 2 milijona sta predvidena za reprogram investicijskih kreditov, kjer pa
               bo moratorij do 3 leta in do 20 let doba vračanja, do 20 % teh sredstev bo možno
               uporabiti za obratna sredstva, se pravi, da ne bo šel zdaj kmet po dva kredita, ampak
               če ima neko investicijo, bo lahko vzel ta kredit za reprogramiranje pa bo 20 %
               namenil ne za reprogram kredita, ampak za obratna sredstva, ki jih potrebuje. Tu pa
               ni brezobrestni kredit, ampak bo obrestna mera od 0,1 do 0,5 %, se pravi minimalna,
               ni pa brez obresti, to drži. In tretjič, ko sem že pri stopnjevanju ukrepov, po
               pravilniku sklada ni mogoče odpisati najemnine, če gre za naravno nesrečo, ki jo je
               možno zavarovati, ampak zato pa delamo izjemo s tem interventnim zakonom, tako kot za
               vse druge naravne nesreče, recimo suša je tista, ki je ni mogoče zavarovati pa zaradi
               tega velja sistemski zakon, in najemnino je možno odpisati, kadar je škoda najmanj
               50-odstotna, in se stopnjuje ta delež odpisa do 80 % sorazmerno s škodo in nad 80 %
               je 100-odstoten odpis najemnine.</p>
               <p>Skratka, če želimo pomagati tistim, ki imajo najhujše težave, je pomembno, da ta
               prag res zadene najbolj prizadete. Ker če bi mi prag znižali, se nam lahko zgodi –
               kaj? Da potem, čeprav smo podvojili sredstva, ne bi mogli v celoti izkoristiti tega
               povečanja stopnje podpore do 30 %, ki je spet po evropski uredbi maksimalna, se
               pravi, dali smo maksimalno možno stopnjo pomoči in želimo, da je sredstev res dovolj
               za te, ki so predvidoma najbolj prizadeti, posebej še zato, ker je njihov ekonomski
               položaj v primerjavi z lanskim letom še toliko slabši, ker je drugo leto zapored, in
               vmes nobenega prihodka.</p>
               <p>Če povem še o tem, kar sem prej rekla, zakaj ne načrtujemo sistemskega zakona.
               Sistemskega zakona ne načrtujemo zato, ker imamo sistemske ukrepe, ki jih zdaj
               nadgrajujemo, ki naj bodo taki, da kmetje, sadjarji in vinogradniki uporabijo vse
               druge inštrumente, da se obranijo posledic po takih hudih naravnih nesrečah oziroma
               hudih pozebah. Mi smo zdaj v proračun – proračun ste sprejemali, na koncu koncev ga
               sprejme Državni zbor, ampak v vladnem postopku imamo kot ministrstvo predlog, da se
               stopnja sofinanciranja zavarovalnih premij dvigne na 50 %, se pravi v predlogu
               proračuna bomo povečali to postavko. Kot je bilo že povedano s strani gospe poslanke
               Vojke Šergan, pa naj ponovim, smo v Programu razvoja podeželja – zdaj je pripravljena
               sprememba, ki jo bo ustrezen organ sprejemal konec meseca in gre potem v potrditev na
               komisijo – samo za investicije, ki pomenijo aktivno obrambo proti podnebnim
               spremembam <gap n="…"/> Tukaj bi se želela referirati tudi na razpravo poslanca Levice Kordiša,
               ki je rekel, da kmetijski resor nima sistemskih ukrepov prilagajanja na podnebne
               spremembe, ima jih, jih bom razložila. In sicer, v Programu razvoja podeželja bomo
               dvignili stopnjo sofinanciranja, ki je za druge investicije osnovna, na 30 %. Ampak
               če gre za investicije v namakanje, kaj je to drugega kot prilagajanje podnebnim
               spremembam? Protitočne mreže se, drži, uporabljajo samo v intenzivnih sadjarskih
               nasadih, manj je tega v vinogradih, kjer so seveda posledice toče tudi lahko
               katastrofalne, ampak manjše toče naredijo relativno manj škode kot v sadjarstvu, kjer
               je kakovost poseben problem, se pravi za napravo oroševalnih sistemov in za
               rastlinjake, ki so pa, bi rekla, višek zavarovanja pogojev v kmetijstvu. Za vse te
               štiri namene prilagajanja kmetijske proizvodnje podnebnim spremembam bomo dvignili
               stopnjo sofinanciranja tako, da bo začetna stopnja 50 %, če pa je nekdo v ekološki
               proizvodnji, izkorišča oziroma izvaja okoljske ukrepe, je na območju z omejenimi
               dejavniki, kamor sadjarstvo pa vinogradništvo v glavnem v celoti spadata, lahko v teh
               primerih doseže 70-odstotno stopnjo pomoči, če pa je hkrati še mladi prevzemnik, pa
               do 75 % stopnje pomoči, in to je izjema, za vse ostale investicije je maksimalna
               stopnja pomoči 50-odstotna. Na predlog sadjarjev, ki so bili del te naše skupine,
               prej na začetku sem jo omenjala, da so vsi ti ukrepi dogovorjeni in usklajeni s
               stroko, se pravi, s to stroko, ki prihaja v svetovalne službe s kmetijskih zavodov, z
               drugih inštitucij, bomo pripravili zdaj še tehnološka navodila, se pravi, kakšne
               možnosti ima kakšen nasad v boju proti pozebi, ker drži, da ni povsod vode kot
               vodnega vira za namakanje, in obstajajo, bili so danes omenjeni, nekateri drugi
               prijemi in ukrepi, ki lahko zmanjšajo vpliv nizkih temperatur oziroma povzročijo
               gibanje zraka, karkoli pač lahko v tistem času učinkuje.</p>
               <p>Bila je omenjena letalska zaščita proti toči. Drži, izvajamo jo samo v severovzhodni
               Sloveniji po dveletnih programih, ki jih sprejme Vlada. Zakaj? Jaz bi si želela, da
               bi bila tudi drugod taka zaščita, ampak tukaj ni enotnega mnenja v stroki. Nekateri
               dosedanji poizkusi in raziskovanja so pokazali, da ni bilo mogoče niti dokazati niti
               ovreči učinka, čeprav praksa, izkušnje, opazovanja kmetov kažejo na to, da če je na
               enem območju tak način obrambe razbijanja oblakov z jodidnimi, ve vem kaj, ioni
               vzpostavljen, potem se lahko točonosni oblaki mogoče res premaknejo na sosednje
               področje. Zaradi tega to obrambo še vedno izvajamo v severovzhodni Sloveniji, ker jo
               imajo Avstrijci, ki mejijo, in mislim da tudi na Hrvaškem. Vsakič posebej so proti
               temu ukrepu ministrstvo za okolje, agencija za okolje in ministrstvo za zdravje.
               Resorji izpostavljajo vpliv kemikalij na okolje in tudi učinkovitost, ampak ravno
               zaradi tega, ker je to razmeroma poceni strošek, mi namenjamo za to okrog 57 tisoč na
               leto, kar dajejo občine, ki morajo, mislim da, vsaj 60 % prispevati in morajo biti
               tudi vključene. Ravno zaradi tega dokler je pobuda lokalnih občin, dajejo zraven 80
               tisoč, skratka, dokler so lokalne občine za to, jim dajejo zraven sredstva, tudi
               Vlada pri tem vztraja kljub nasprotovanju dveh ključnih resorjev. Tako.</p>
               <p>Zdaj pa, če mi dovolite, še glede časa, potrebnega za izvedbo finančne pomoči. Bilo
               je zaprošeno, da povem, kje je ta evropska pravna podlaga in zakaj Avstrijci drugače.
               Na odboru za kmetijstvo je predstavnik Kmetijsko gozdarske zbornice povedal nam vsem,
               da zato, ker Avstrijci to dobijo iz vzajemnega sklada. Se pravi ni šlo za državno
               pomoč, ampak jaz zdaj ponavljam besede od tam, natančno pa vem, kaj evropski predpis
               pravi. Evropski predpis pravi, da je dodelitev pomoči mogoča šele po datumu, ko stopi
               v veljavo shema pomoči za mala in srednje velika podjetja in shema za velika
               podjetja. Za velika podjetja je še nekoliko drugače, je drug pravni predpis, so
               smernice, prve so skupinske izjeme, drugo pa so smernice, nekoliko bolj zahtevni
               pogoji za velika podjetja, ki jih imamo tudi nekaj. Kako pridemo do potrditve? Prvo,
               kar je, če grem od končne točke nazaj, evropski predpis zahteva, da končna ocena
               izpada dohodka upošteva povprečne pridelke in cene v letu nastanka škode. Se pravi,
               tudi če bi lahko že vedeli do konca leta, kakšen bo pridelek, ni tako enostavno. Jaz
               sem se natančno pozanimala pri vodstvu Statističnega urada, ker sem želela, da bi ta
               postopek pospešili, ampak oni imajo sistem zbiranja podatkov in potem križanja teh
               podatkov s temi podatkovnimi bazami in cel proces in seveda najmanj dokler se
               določeno koledarsko leto ne konča, ne morejo imeti podatka o ocenah. Oni so letos
               objavili za lansko leto oceno 16. aprila, če bi se zelo potrudili, pravijo, da bi
               lahko to oceno objavili konec marca. Mi pa dokler te cene nimamo, ne moremo
               priglasiti sheme kot končno, se pravi notificirati oziroma v informacijski sistem
               komisije sporočiti državne pomoči, da bi na podlagi tega lahko izvedli plačila. Ampak
               kakšen je pa postopek pred tem? Omenjeno je bilo, da so bile lani morda določene
               nelogičnosti v oceni, zaradi tega smo rekli, da bo končna ocena letos res narejena ob
               spravilu oziroma tik pred spravilom, zaradi tega, da bo možno odpraviti odstopanja
               med tistim, kar bodo kmetje v svojem prijavnem obrazcu za škodo ocenili ali pa
               zavarovalnice, in tistim, kar bo mnenje regijskih komisij. Ampak ko imamo končno
               oceno, je ta program – na tem delu uporabljamo Zakon o odpravi posledic naravnih
               nesreč – na Vladi, in ko je sprejet program in končna ocena, je seveda možno kmetom
               dati te predtiskane obrazce, ki jih potem izpolnijo kot vlogo. To, kar bodo zdaj
               poleti poročali, bo v bistvu prijava škode, zato da bomo imeli evidentirane vse, ki
               mislijo, da imajo škodo. Kar pa bo naša agencija, plačilna agencija za kmetijske
               trge, kmetom dala po končni oceni in po sprejetju programa na Vladi kot predtiskan
               obrazec, bo v bistvu zahtevek za izplačilo škode. Ne glede na to, da se ta proces
               lahko naredi prej, tako kot se je v letošnjem letu za lansko škodo naredil prej, je
               treba za dokončno prijavo državne pomoči, pred katero se ne sme izplačati teh
               izplačil, počakati na Statistični urad, na njihovo oceno, priglasiti in potem so
               izplačila možna.</p>
               <p>Letos je sicer trajalo precej manj, rok za agencijo je res šest mesecev, ampak letos
               je agencija v dveh mesecih in pol izplačala, ker so zaradi dodatne pozebe in težkega
               položaja kmetov takrat delali na agenciji, na upravi za zaščito in reševanje in na
               vseh pristojnih organih tudi za vikende in za praznike, da je šel ta proces skozi in
               izplačila 16. maja. Upam, da bo tudi v naslednjem letu vse narejeno za to, da bi bilo
               čim prej po tistem datumu, ko dobimo zadnje podatke s Statističnega urada, izplačano.
               Statistika pravi, da bi morala v sistem zbiranja cen poseči tako globoko, da bi bilo
               to kvečjemu možno v letu 2019. Upam, da takrat ne bomo imeli interventnega zakona in
               interventnega ukrepanja.</p>
               <p>Če povzamem, razumemo dobronamernost predlaganih amandmajev, ampak znižanje praga bi
               pomenilo – še enkrat opozarjam, da so z zakonom in s pomočjo v drugih ukrepih pokriti
               tudi tisti, ki so utrpeli manj škode, pa še enkrat poudarjam to, da bi s tem morda
               znižali pomoč tistim, ki pa imajo res na primer 90 ali 100-odstotno škodo, in da je
               to tveganje. Zaradi tega menim, da je bil v zakonu predlog Vlade za 60-odstotni prag
               primeren. Kar se pa teh postopkov tiče, mi bomo vse naredili, da bi kmetje čim prej
               prišli do denarja, moramo pa upoštevati predpise zato, ker bi bila sicer pomoč
               izplačana neupravičeno. In drži, kar ste povedali, gospod Lisec, če bi šlo za
               nepravilno izplačano pomoč, je grožnja vračila na samem upravičencu. In še enkrat,
               menimo, da smo zlasti s tem, ko smo našli skupni jezik tudi z ministrstvom za
               gospodarstvo in skladom za regionalni razvoj Ribnica, ki bo finančno pomoč, poleg
               tiste, ki jo bodo dobili tisti, ki imajo zavarovane nasade pa bodo dobili izplačila,
               običajno dobijo še v istem letu od zavarovalnic, in s tem, ko smo omogočili
               brezobrestne obratne kredite pa predvsem z dolgim moratorijem, reprogram obstoječih
               kreditov in s k razpisu v naslednjem letu za Program razvoja podeželja še dodatnim
               razpisom za tisti del lastne udeležbe <gap n="…"/> Jaz sem rekla, do 75 % bodo lahko dobili
               evropskih sredstev, samo če je dve leti suša pri prihodkih, bo tudi to problem,
               zaradi tega smo se dogovorili s skladom Ribnica, da bo v naslednjem letu naredil
               razpis za ta del lastne udeležbe v investicije proti podnebnim spremembam oziroma za
               obrambo proti naravnim nesrečam. S tem menimo, da smo sistemsko na vseh ravneh
               pristopili k temu, da bi sektor to dveletno krizo preživel in da bi lahko prebrodili
               te težave in potem nadaljevali z normalno proizvodnjo. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Kdo želi še razpravljati? Prosim za prijavo.</p>
               <p>Besedo ima gospa Suzana Lep Šimenko.</p>
            </sp>
            <sp who="SDZ7:LepŠimenkoSuzana">

               <speaker>SUZANA LEP ŠIMENKO (PS SDS):</speaker>

               <p>Najlepša hvala za besedo, predsedujoči. Spoštovani poslanke, poslanci, spoštovani
               državna sekretarka, predstavniki ministrstva, lepo pozdravljeni!</p>
               <p>Moram reči, da nisem naklonjena temu, da imamo za posamezne projekte ali za
               posamezne probleme posamezne, ločene zakone, ampak na tem področju več kot očitno ni
               druge rešitve in me po svoje tudi veseli, da se letos nekoliko hitreje o tem
               interventnem zakonu v Državnem zboru pogovarjamo. Resnično je problem na tistih
               območjih, pri tistih posameznikih, ki so odvisni zgolj od dejavnosti sadjarstva ali
               pa vinogradništva. Tega v Sloveniji ni tako zelo malo, zato je dogodek, ki se je
               zgodil lani in na žalost tudi letos, pozeba v mesecu aprilu, še toliko bolj
               zaskrbljujoč. Podatek Kmetijsko gozdarske zbornice, da je v letošnjem letu prizadelo
               kar 71 % sadovnjakov in pa 38 % vinogradov, se mi zdi izjemno kritičen, je pa res, da
               bi lahko, kar je bilo danes že izpostavljeno, ne glede na to, da ni direktno
               primerljivo, morda še nekoliko razširili to področje pa govorili tudi o toči, ki je
               zlasti na Štajerskem v preteklih dneh naredila kar katastrofalno škodo. Ena izmed
               takih je bila tudi včeraj.</p>
               <p>Predlogi oziroma amandmaji, ki smo jih dali v Slovenski demokratski stranki, se mi
               zdijo upravičljivi, kljub temu da smo zdaj slišali posamezne obrazložitve s strani
               državne sekretarke. Ampak, spoštovana državna sekretarka, mene enostavno niste
               prepričali. Mene zanima, kakšna je potem razlika. Mi dejansko želimo zgolj znižati
               mejo in na nek način omogočiti, da bi bilo do teh ukrepov upravičenih nekaj več
               kmetijskih pridelovalcev. Mene zanima, kakšna je ta razlika. Koliko je teh, ki so
               imeli škodo vsaj po tej grobi oceni, ki je na razpolago med 50 in 60 %? Koliko je teh
               in kaj bi dejansko potem pomenilo v številkah, če bi to mejo spustili na 50 %, kot
               predlagamo v Slovenski demokratski stranki? Še vedno nekako ne morem razumeti, zakaj
               je ravno 60 % tista meja, pri kateri vztrajate. Strinjam se z vami v delu, da je
               tistim, ki so bili najbolj prizadeti, treba v največji meri pomagati, ampak
               kakorkoli, težko rečemo, da nekdo, ki pa je imel, ne vem, 59 % pridelka uničenega,
               napram tistemu, ki je imel pa 60 % <gap n="..."/> Ne vem, zelo težko postavimo to mejo in s tem
               bi jo vsaj še nekoliko razširili in na nek način omogočili več ljudem, da so deležni
               vsaj nekaj malega pomoči, da lahko preživijo. Dejansko je problem ravno zaradi tega,
               ker se je zelo podobna zadeva zgodila dvakrat – v lanskem in v letošnjem letu. To
               dejansko pomeni izgubo prihodka skoraj v celoti, razen za tiste, ki imajo še kakšno
               drugo dejavnost. Morda bi se dala tukaj vseeno najti neka, ne vem, morda dopolnjena
               različica, da spustimo to mejo pa morda še ustrezno dopolnimo, da pa to velja za
               tiste, ki so resnično odvisni zgolj od tega. Lahko najdemo tudi kakšen predlog rešite
               v tej smeri. Ampak resnično ne morem razumeti, zakaj se toliko vztraja pri teh 60
               %.</p>
               <p>Drugo, kar je dejansko velik problem, so pa ti dolgi roki. Pomoč zaradi pozebe, ki
               se je zgodila v lanskem letu, je prišla tik pred pozebo v letošnjem letu. To pomeni,
               da se je obrnilo celo koledarsko leto, kar je seveda nesprejemljiva. Predlogi
               amandmajev, ki smo jih dali v Slovenski demokratski stranki, ki gredo v smeri tega,
               da bi te stvari lahko stekle nekoliko hitreje, mislim, da so popolnoma na mestu.
               Apeliram na vas poslance, da enostavno podprete tudi naše amandmaje, namreč pomoč bo
               sicer prišla prepozno. Grobo oceno škode v sadovnjakih in vinogradih je mogoče podati
               danes in na osnovi te grobe ocene se lahko postopki zaključijo v letošnjem letu v
               jesenskem času in tako kmetje dobijo izplačila vsaj do konca tega leta. Lahko pa se,
               da bomo zelo natančni, v prihodnjem letu potem naredi nek poračun. Ampak na osnovi
               grobe ocene je to mogoče narediti letos, o tem smo v Slovenski demokratski stranki
               prepričani. Edino v tem primeru bi pomoč prišla še v nekem obdobju, ko bi dejansko
               pomagala tem posameznikom. Ker enostavno, ne vem <gap n="…"/> Upamo, seveda si ne želimo, da se
               podobna zgodba zgodi tudi prihodnje leto. Dajmo še o teh stvareh razmisliti in
               poiščimo tukaj neko ustreznejšo rešitev. Tudi ti roki, ki ste jih podali, ki so sicer
               v 19. členu in jih amandmiramo <gap n="…"/> Resnično ne moremo razumeti, zakaj ministrstvo za
               kmetijstvo potrebuje šest mesecev po uveljavitvi tega zakona, da obvesti o začetku za
               vlaganje zahtevkov. Šest mesecev ste dali v sam predlog. To je ja mogoče narediti v
               roku nekaj tednov. In naš predlog je v roku enega meseca. Naslednja zadeva so
               zahtevki, o katerih potem odloča agencija. Tu imate prav tako rok za izdajo odločb
               šest mesecev, naš predlog je v treh mesecih. Zakaj potrebuje agencija šest mesecev?
               Tu gre za izredne dogodke in mislim, da je tu ključno, da bistveno skrajšamo ta čas
               in da pomoč pride do teh posameznikov še v letošnjem letu. Najlepša hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Vojka Šergan.</p>
            </sp>
            <sp who="SDZ7:ŠerganVojka">

               <speaker>VOJKA ŠERGAN (PS SMC):</speaker>

               <p>Hvala za besedo. Lepo pozdravljeni!</p>
               <p>Pravzaprav bi na začetku, preden se opredelim do amandmajev, rekla nekaj besed o tem
               interventnem zakonu za pomoč v kmetijstvu. Sama sem lansko leto prvi zakon, ki je
               bil, zelo spremljala in se tudi pogovarjala z deležniki na terenu, ki so bili
               prizadeti že lansko leto in so imeli škode 90 % in več. Tudi lansko leto smo se
               pogovarjali, imeli smo sklicane odbore, na katerih smo se o tej problematiki
               pogovarjali. Izpostavljali smo težave, s katerimi smo se srečevali na terenu, tudi s
               kolegi iz opozicije. Vse to zelo dobro razumem in sem razumela, ampak do tiste točke,
               ko smo pa vendarle dobili pojasnila, ko so nam natančno razložili, zakaj je do česa
               prišlo, in moram reči, da zdaj pa več ne razumem. Tudi sekretarka je ravnokar
               razložila, zakaj je potreben ta šestmesečni postopek, razložila je, zakaj ne 50,
               zakaj 60. Zdaj pa bom še sama poskušala to razložiti, in sicer na ta način, da bi
               vprašala kolege iz SDS, ali se pa naj potem tisti, ki so bili 100-odstotno prizadeti
               že drugo leto, strinjajo s tem, da namesto da dobijo škode povrnjene 60 % – in so
               bili res že dve leti zapored hudo prizadeti – bodo dobili samo 50 % vračila? Zakaj na
               škodo tistih, ki so bili že dve leti res hudo hudo prizadeti in bodo zdaj dobili
               manjše povračilo škode? Ravno zato pravzaprav ne morem <gap n="…"/> <stage type="interruption">/ oglašanje iz dvorane/</stage> Ali
               dovolite, da povem do konca? Tudi mi vas ne motimo, kadar razlagate svoje. Izkazalo
               se je v izvajanju lanskoletnega zakona, da je bilo teh 60 % primeren procent in da so
               tisti, ki so bili prizadeti in so dobili povrnjeno škodo v tej višini, nekako
               pokrivali stroške. Prav tako smo se v Stranki modernega centra zavzemali za to, da se
               letošnje leto naredi individualni pristop, da lahko kmetje tudi sami prijavijo škodo.
               To se je zdaj s tem zakonom tudi izboljšalo in doseglo. Kmet bo lahko letos sam
               prijavil škodo in bo agencija samo preverila, ali je ta škoda pravilno ocenjena ali
               ne. To pa zaradi tega, ker so ta območja v Sloveniji res tako specifična, tako kot
               ste omenili, da je recimo ena dolina bila prizadeta za 90 %, druga pa 50 %. Še celo
               tako je bilo, da je zavarovalnica dobila eno oceno in še celo boljšo, kot je agencija
               ocenila. Prav zaradi tega, ker je prišlo do teh različnih ocen in niso imeli možnosti
               kmetje individualno pristopati k temu, se je to izboljšalo v letošnjem letu, ker se
               je spremenil model financiranja.</p>
               <p>Zaradi tega teh amandmajev ne moremo podpreti. Ker so, tako kot sem že poudarila, na
               nek način neuresničljivi, so celo negativni za nekatere druge poslovne subjekte in
               prizadenejo tiste, ki so utrpeli največ škode. Tako kot sem povedala, tisti, ki
               največ škode utrpijo, bi dobili potem pač manj. In treba je še enkrat poudariti to,
               da že pri 30 % ocene škode bodo lahko koristili te olajšave, tako za zakup zemljišč
               kot tudi invalidske in vse socialne prispevke. Pri tem bi rada še to poudarila, da se
               je pri prispevkih zdaj celo podaljšal rok prijave s 15 dni na 60 dni, kar je tudi
               olajšanje, neka manjša ovira oziroma se računa, da bo vsak posamezni kmet lažje v 60
               dneh vložil ta zahtevek kot pa prej v 15 dneh. Tukaj pa tudi ne smemo pozabiti, tako
               kot je sekretarka povedala, da gre tudi za vključitev Slovenskega regionalno
               razvojnega sklada, ki bo subvencioniral obrestne mere, to se pravi tako za obratna
               sredstva kot za prelongiranje obstoječih kreditov za investicije, ker nekateri so res
               že drugo leto prizadeti.</p>
               <p>Kar se pa tiče amandmaja, ki govori o tem, da se s 6 mesecev skrajša vlaganje
               zahtevkov, pa mislim, da, tako kot je bilo predstavljeno in tako kot je v praksi
               potekalo že pri prejšnjem interventnem zakonu iz leta 2016, morajo službe izvesti
               celo vrsto aktivnosti od potrjevanja končne ocene škode naprej, ki je znana šele v
               jeseni, kar je povedala tudi državna sekretarka, in temu ne moremo oporekati. Kdo
               lahko reče, da se da škoda oceniti prej kot jeseni, če se šele takrat pregleduje,
               kakšen je bil pridelek po posameznih področjih? Ne da se. In če seštevamo, potem se
               ne da v mesecih skrajšati teh rokov. Potem je bil sprejet program odprave posledic,
               ki je šele posledica tega, kako se škoda oceni. To smo slišali na odboru, danes jaz
               ponavljam tretjič, mogoče bo pa vsaj javnost razumela, o čem govorimo. Končna ocena
               je možna šele pri spravilu pridelkov, potem je sprejetje na Vladi, potem so evropski
               predpisi, ki jih je sekretarka natančno opisala, na kakšen način gredo, in potem ni
               moč pričakovati, glede na to, da je potem še Evropska komisija – ker je to
               interventni zakon in ker se to šteje za pomoč, mora Evropska komisija potrditi to
               pomoč, da se potem lahko izplača. Mislim, da ta zakon, za katerega ste rekli, da je
               copy-paste lanskega, ni copy-paste, ampak je izboljšan, upošteva vse naše razprave,
               ki smo jih imeli na odborih, ko smo bili kritični do tega, na kakšen način se zakon
               izvaja. Tudi sama bi si želela, da bi bilo to izplačilo prej, ampak če imamo
               argumente za to, da se ne da, potem ne vem, zakaj bi pri tem vztrajali. Ker ste pa že
               govorili o tem, da v Avstriji dobijo prej izplačano, potem pa se dajmo pogovarjati o
               tem, da se tudi pri nas ustanovi ne vem rizični sklad, solidarnostni sklad in da
               potem tja država določena sredstva vloži namesto v zavarovalne premije, v subvencije,
               in potem kmetje spet s svoje strani, samo tukaj je potreben potem najmanj tripartitni
               dogovor in pogovor med posameznimi deležniki, ki bi se strinjali, da se tak sklad
               tudi v Sloveniji ustanovi. Potem bi pa lahko premostil to, da bi kmetje dobili
               izplačilo takoj in bi država preko tega sklada lahko to vplačevala.</p>
               <p>Skratka, prav zaradi razlogov, ki sem jih navedla, ne bom podprla teh amandmajev,
               interventni zakon kot pomoč kmetijam, ki so bile hudo prizadete, pa vsekakor. Hvala
               lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Postopkovno, gospod Žan Mahnič, izvolite.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Hvala, podpredsednik.</p>
               <p>Nič škodonamerno, ampak samo dobronamerno. Dajte naslednjič, preden ji daste besedo,
               gospo Vojko Šergan vprašati, ali je prebrala zakon in amandmaje, ker jih je narobe
               razumela. To, da mi dajemo s 60 na 50 %, ne pomeni, da bodo tisti, ki ste jih
               omenili, na primer tisti, ki jim je pozeba vse poškodovala, zdaj namesto 60 % dobili
               povrnjenih 50 %, ampak da mejo znižujemo s 60 na 50 %. To pomeni, da bo širši krog
               upravičencev, da bodo dobili tudi tisti, ki imajo poškodovanost med 50 in 60 %. Res
               pomeni, da bodo tisti, ki so imeli več, posledično dobili manj, ker se širi krog
               upravičencev, če pogledamo določeno vsoto denarja, ki je za to namenjena, to ja. Ne
               pa, da bodo zdaj dobili namesto 60 % povrnjene škode 50 %. Toliko samo.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>To je bila zloraba postopkovnega, ker je bila čista polemika.</p>
               <p>Repliko ima gospod Tomaž Lisec.</p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Hvala.</p>
               <p>Res ne vem, ali sem bil napačno razumljen ali pa ne vedo, kaj smo govorili. To glede
               50 in 60 % in kako potem tisti, ki ima 100 % dobi manj, ne drži. Preberite oceno
               finančnih posledic. Še Vlada sama ne ve, koliko bo dala, predvideno 7 milijonov.
               Predvidoma, po neki grobi oceni. Ker bo to dala, ker ste vi blagovolili tako
               narediti, leta 2018. Iz splošne proračunske rezerve iz 2018 bo Vlada nekaj dala.
               Tukaj ne piše, Vlada bo dala točno toliko. Preberite si oceno finančnih posledic, <q>»bi
               bilo treba zagotoviti približno«</q>. Mi samo širimo krog tistih, ki bi bili deležni tega
               ukrepa. Ne samo tisti, ki imajo poškodovanih oziroma ogroženih zaradi pozebe 60 %,
               ampak 50 %. Samo to je to. Prej je kolegica Suzana vprašala, če je morda odgovor s
               strani ministrstva, ali lahko že za letošnjo pozebo na podlagi grobih ocen ali pa iz
               lanske pozebe dobimo podatke, koliko je bilo upravičencev, ki so bili med to mejo –
               50 in 60 % stopnje ogroženosti. Ali se da to dobiti? In verjemite, ti ne bi nikakor
               porušili vaše idealne finančne slike. Nikakor je ne bi porušili. Le stopnjo malenkost
               znižujemo, zato ker trdimo – še enkrat, govorimo o interventnem zakonu in ne se
               sklicevati na sistemske zakone in govorimo – da je 50 več kot pol. In kdor je z več
               kot 50 % označen s stopnjo ogroženosti, je po našem mnenju upravičen, da dobi vsaj
               nekaj malega. In ja, absolutno je dejstvo, da je nekdo, ki mu je 100-odstotno pozeba
               vse vzela, popolnoma v drugem razredu kot pa nekdo, ki mu je vzela ali 50 ali 60 ali
               70 %. Seveda pa bi si vsi skupaj želeli, da bi bil ta mošnjiček – verjetno bi kmetje
               rekli, ne vem – vsaj na 20 milijonov bi verjetno prišli, Sindikat kmetov ali pa
               Kmetijsko gozdarska zbornica. Ampak mi samo tistim mejnim, tudi na podlagi tega, ker
               so ocene komisij zelo različne, želimo dati možnost, da kot rečeno kakšna desetnija
               kmetov oziroma zavarovancev ali pa tudi nezavarovancev, ker tudi to letos omogočate,
               lahko dobi določena sredstva.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Ljubo Žnidar.</p>
            </sp>
            <sp who="SDZ7:ŽnidarLjubo">

               <speaker>LJUBO ŽNIDAR (PS SDS):</speaker>

               <p>Hvala lepa. Spoštovani državna sekretarka, kolegice in kolegi!</p>
               <p>Moram reči, da sam nisem velik podpornik interventnih zakonov, pa bom v nadaljevanju
               razložil, zakaj ne. Rekel bi, da so v tej situaciji interventni zakoni zgolj gašenje
               po požaru. Interventni zakoni so gašenje po požaru. Pozeba, suša in pa toča niso
               naravna katastrofa. Pozeba, toča in suša niso potres, ki ga ne moreš napovedati,
               ampak pozeba, toča in suša so vsakoletna posledica klimatskih razmer v Republiki
               Sloveniji. To je vsakoletna posledica klimatskih razmer v Republiki Sloveniji. Tem
               klimatskim razmeram se je treba zoperstaviti in najti rešitve z ukrepi. Ker če ne,
               bomo ne vsako leto sprejemali interventni zakon, trikrat na leto bomo morali
               interventni zakon sprejemati. Trikrat na leto! Pravi pristop k rešitvam bi bil, da bi
               bilo letos v proračunu in v razpisu, ne vem, 20 ali pa 25 ali pa 30 milijonov za
               investicije v vse tri ukrepe, v ukrepe proti pozebi, toči in suši. Ne pa, da ta
               sredstva post festum samo rešujemo, bi rekel, z denarnim nadomestilom, drugo leto se
               bo pa zgodba ponovila. To ni sistemski pristop k reševanju klimatskih razmer v
               Republiki Sloveniji. To niso katastrofe večje razsežnosti. To je samo posledica
               klimatskih razmer in tega na ministrstvu nekako nočete razumeti, da se to ponavlja
               vsako leto, da se ponavlja toča trikrat na leto in da bo tudi suša prihajala dvakrat
               ali trikrat na leto. To je treba razumeti in to je treba sprejeti. To ni potres, ki
               ga ne moreš napovedati.</p>
               <p>Veliko informacij je podala spoštovana državna sekretarka, da se ne da, da je to
               državna pomoč, ki je po evropski uredbi prepovedana. Poglejte, v Avstriji, kjer znajo
               zelo dobro zaščititi svoj domači nacionalni vrt, je za popolnoma vsako kmetijsko
               dejavnost državna subvencija. Za čisto vsako. Za živinorejo, za to, za ono, za drugo,
               ker tudi v Avstriji imajo, jaz rečem, tako imenovano butično kmetijstvo, kot ga imamo
               v Republiki Sloveniji. Ampak tam znajo preko skladov, preko agencij ta izplačila
               sprovesti. Res je, da v Republiki Sloveniji znamo z lahkoto ukrasti milijardo ali pa
               dve na banki, ne znamo pa preko agencij ali pa preko drugega sklada poplačati
               določene škode. Tega pa ne znamo. Tudi glede navodil za prijavo pri teh popisih,
               škodi, intervencijah in tako naprej, poglejte, glede na prijavljene v lanskem letu ni
               niti 50 % tistih upravičencev, ki so prišli v poštev za povračilo škode. Na odboru
               smo zahtevali, da dobimo seznam, ne poimenski, ampak dejansko po površinah, kateri so
               tisti upravičenci, da dobimo pregled, kakšno je to število glede na prijave. Ampak
               seveda tega do danes še nismo dobili, ampak jaz bom na odboru delovnih teles
               vztrajal, da to dobimo, da dejansko dobimo en pregled, kakšni so po velikosti ti
               upravičenci. In jaz bi želel, da pri naslednjem razpisu podate jasna navodila, do
               katerih površin, da se kmetje sploh ne trudijo, da sploh ne dajejo vlog, da ne dajejo
               prijav, da ni potem rečeno, ja, saj tistim malim se tako ali tako ni splačalo, bodo
               pa dejansko imeli več škode, kakor pa bodo potem dobili te prijavljene vsote.
               Skratka, navodila naj bodo jasna. Navodila naj bodo jasna.</p>
               <p>Ni treba zdaj, je bilo že odgovorjeno gospe kolegici Vojki, ki je zamenjala procent
               upravičencev s procentom izplačila, ampak to razumemo vsi, ki smo prebrali tako
               predlog amandmaja kakor tudi sam zakon, da se s tem krog upravičencev poveča. Glede
               na komaj polovični procent poplačila glede na lansko prijavo je seveda ta amandma
               dobrodošel. Zajel bo večje število. Kaj je bil razlog, da je samo 50 % upravičencev
               dejansko prišlo do poplačila škode, ne vem. Ne vem. Tam nekje dobrih 50 % je bil ta
               krog upravičencev. Ne vem, kaj je bil razlog. Ali se niso prijavili ali so imeli
               premajhne površine in tako naprej. Tako da prosim, da te informacije dobimo, da potem
               vemo, zakaj je tako.</p>
               <p>Potem v nadaljevanju amandma glede časovne dinamike. Tisti kmetje, ki so dve leti
               zapored doživeli pozebo, bodo tri leta brez prihodkov. Tri leta! In imeli bodo
               negativno finančno bilanco, skratka imeli bodo stroške in tri leta nobenih prihodkov.
               Če dve leti ostanejo brez pridelka, prihodkov ni tri leta in zaradi tega je zelo zelo
               pomembno, v kakšnem času bo povračilo škode. Zelo pomembno. In da ministrstvo
               potrebuje pol leta, da se odloči z neko dinamiko, z nekim pregledom in tako naprej,
               ne vem, to je za mene neopravičljivo in nerazumljivo dolg rok. Predlog je, da se,
               tako kot je treba sprejeti hiter interventni zakon, tudi te naloge opravijo z
               interventno hitrostjo. Z interventno hitrostjo. Tista dva meseca pač ni dopustov, ni
               ostalih izobraževanj in tako naprej, treba je opraviti delo. Da bodo ti upravičenci,
               ki bodo morali najemati kredite, preživeli, jih je treba čim prej oskrbeti s to
               pomočjo, in to je naš amandma, ki skrajšuje te roke.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati? Prosim za prijavo.</p>
               <p>Besedo ima gospa Vesna Vervega.</p>
            </sp>
            <sp who="SDZ7:VervegaVesna">

               <speaker>VESNA VERVEGA (PS SMC):</speaker>

               <p>Hvala lepa, spoštovani podpredsednik. Spoštovani kolegice in kolegi!</p>
               <p>Že ves čas govorimo o finančni pomoči in se sprašujem, ali je osnovni cilj tega
               zakona samo in izključno dodelitev finančne pomoči tistim, ki so bili prizadeti.
               Namreč, bom povzela pogovor z enim mojim sosedom, ki pravi: <q>»Veš, brez finančne
               pomoči bomo verjetno preživeli, ampak brez drugih ukrepov, ki jih prinaša ta zakon,
               pa verjetno ne bi mogli.«</q> Predvsem mislim na vinogradnike oziroma tisti del, tisti
               ukrep, ki je bil že lani zelo pomemben, letos pa še posebej. Gre za ukrep nakupa
               grozdja z drugih vinorodnih območij, ki omogoča tudi fizičnim osebam, ki niso
               samostojni podjetniki, nakup grozdja in da s tem ohranjajo svoj trg, kar je zelo
               pomembno. Ukrepi, ki se meni zdijo pomembni, so tudi tisti, ki pomagajo pri tem, da
               ljudje, ki so prizadeti, nimajo stroškov. Predvsem gre za dve področji –
               vinogradništvo in sadjarstvo. To pomeni tisto, kar je prej zelo natančno razložila
               gospa državna sekretarka. Tudi se ne morem strinjati z dejstvom, da je ta interventni
               zakon copy-paste, zato ker so stvari, kot je že prej kolegica omenjala, ki so
               izboljšane glede na prejšnji zakon, kjer so upoštevani nekateri predlogi ne samo
               članov odbora Kmetijsko gozdarske zbornice, ampak tudi posameznikov, ki so bili
               prizadeti.</p>
               <p>Dalje, o sistemskih rešitvah in sistemskih ukrepih, o katerih se pogovarjamo. Na eni
               od razprav sem tudi sama povedala in upam, da bo to na področju kmetijstva res zadnji
               interventni zakon. Moram povedati, da izjemno pozitivno gledam na te spremembe, ki so
               sprejete zato, da se ta škoda pravzaprav ne bi zgodila, torej za preprečitev takšnih
               posledic, kot jih imamo sedaj. Torej sprememba Programa razvoja podeželja in vsi ti
               ukrepi, ki peljejo k takšni in podobni rešitvi. Kaj pa je s sistemsko rešitvijo? Prej
               sem slišala, da pozeba, toča in suša niso naravne katastrofe. Če govorimo o naravnih
               nesrečah, moram povedati, da sem pravkar še enkrat preverila Zakon o odpravi posledic
               naravnih nesreč, ki govori o tem, da toča in suša sta opredeljeni kot naravni
               nesreči, torej sistemski zakon na tem področju je. Ampak naj ponovim še enkrat, tako
               kot smo prej slišali, interventni zakon prinaša drugačne rešitve in omogoča, da se
               tudi tistim, ki nimajo zavarovanega pridelka, pomaga, ali preko finančne pomoči ali
               pa z drugimi ukrepi, ki so za nekatere še bolj pomembni.</p>
               <p>Ne bom še enkrat govorila o tem, meja 50, meja 60, ker smo slišali zelo natančno
               razlago, jaz jo razumem in zaradi tega podpiram zakon, kakršen je bil predlagan.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Marijan Pojbič.</p>
            </sp>
            <sp who="SDZ7:PojbičMarijan">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod podpredsednik.</p>
               <p>Uvodoma moram povedati, da bom ta amandma oziroma amandmaje, ki smo jih v Slovenski
               demokratski stranki vložili, podprl, saj smo zelo jasno povedali, da se krog
               upravičencev do denarne pomoči razširi, in sicer mislim, da ni nobenega problema, da
               tudi tisti, ki jim je bila povzročena škoda 50 %, so upravičeni, da dobijo povrnjeno
               to škodo. Ker nekdo, ki mu je povzročena dve leti zaporedoma 50-odstotna škoda, je v
               izjemno velikih težavah. Sam prihajam iz Slovenskih goric in prihajam s področja,
               kjer se je točno to zgodilo – meni se je doma lansko leto zgodila 95-odstotna škoda,
               se pravi uničenega 95 %, lansko leto pa tam nekje okrog 60 %. Ampak ker nisem velik
               kmet, se nisem prijavljal na ta sredstva. Toda tisti ljudje, ki živijo okrog mene, ki
               imajo velike vinograde, vinarji, tisti, ki imajo velike sadovnjake hrušk ali jabolk
               in tako dalje, tisti pa seveda tega ne zmorejo in z veliko težavo preživijo. In za
               tiste ljudi je ključno – govorim recimo o Jakobu, kjer so veliki vinarji, govorim o
               Svečini, kjer so veliki vinarji, in tako dalje – za tiste je pomembno, da dobijo
               denar in to denarno odškodnino čim prej, kolikor je mogoče. To je bistvo.</p>
               <p>V Slovenski demokratski stranki želimo opozoriti pri teh rešitvah – seveda podpiramo
               zakon, da ne bi kdo razumel napačno, smo podpirali prejšnjega in tudi tega, ampak –
               želimo, da bi ti ljudje dobili ta denar čim prej na račun. Ker čakati dve leti
               oziroma poglejte, za lanskoletno pozebo so dobili šele letos nekje maja, če sem bil
               pravilno obveščen, povračilo stroškov. In še to, dobili so, tisti, ki so imeli 85 %
               povzročene škode, recimo v vinogradu vinarji, in tisti, ki so imeli 60 % povzročene
               škode pavšal po 200 evrov na hektar. Kakšna pravica je to? Kakšna pravičnost je to?
               Je to normalno? To se meni zdi nesprejemljivo! Na to so mene opozarjali vinarji. Jaz
               nisem strokovnjak, nisem šel pogledat, ampak sem videl eno odločbo – tisti, ki so
               imeli 85 %, in tisti, ki so imeli 60 %, so dobili pavšala 200 evrov na hektar
               vinograda. Gospa državna sekretarka je prej rekla, da tisti, ki imajo recimo hektar
               nasajenih jabolk, imajo s tem nasadom letno stroškov na hektar 5 tisoč evrov. In
               povedali so mi, tisti, ki so imeli 85 % ali pa 80 %, da so dobili povrnjene škode
               tisoč evrov na hektar, 5 tisoč evrov pa imajo letnih stroškov in tako dalje. In to
               šele po letu dni! To so pomembna vprašanja, to so temeljna vprašanja, to so ključna
               vprašanja in tu moramo iskati rešitve! Ne da ministrstvo govori, da so ključne
               evropske direktive! Kaj pa mi? Kaj mi, Slovenci, ne obstajamo ali kaj? Ali mi ne
               obstajamo, mi ne znamo ničesar narediti? Avstrijci, tako kot je moj kolega Ljubo
               Žnidar prej povedal, znajo fantastično sestavljati zgodbo, kako zaščititi svoje ljudi
               znotraj Evropske unije, pa ni nič narobe. Mi pa nič! Mi pa vse, aha, to je direktiva,
               točno določena, zato da nam ni treba ničesar narediti. Da sedimo lepo na stolčkih,
               grejemo stolčke, lepe plače imamo na ministrstvu, super živimo, Židan se sprehaja po
               celi Sloveniji okrog kot mali bog in tako dalje, v resnici pa je naredil toliko škode
               slovenskemu kmetu, kot je niso naredili vsi prejšnji ministri skupaj, in tako dalje
               in tako dalje.</p>
               <p>Drage kolegice in kolegi, tisti, ki sedite že ne vem koliko časa na tistih sedežih
               na ministrstvu za kmetijstvo in ki pravite, da se nič ne da narediti, je pač treba ta
               mesta zapustiti, vas je pač treba zamenjati. Treba je dati tiste ljudi gor, ki bodo
               imeli interes pomagati ljudem, pomagati slovenskemu kmetu. Tiste je treba poiskati,
               ki bodo iskali rešitve, ne probleme, kako neke rešitve ni mogoče speljati. To so
               temeljna vprašanja in mi želimo ravno to doseči in ravno to tej naši, bom rekel,
               državni upravi in javni upravi, ki sedi kot bubica na nekem stolu, dopovedati, da je
               treba, če že imaš tam dobro plačo, če tam sediš, za to tudi nekaj narediti. Ne da
               ljudem rečeš, to pa ni možno. Imamo dovolj tega. Tega državnega birokratskega aparata
               ima slovensko ljudstvo čez glavo. Mi je čisto vseeno, kako se kdo piše pa iz katere
               stranke je kdo. Tu se meni zdi, da so pomembna vprašanja, na katera je v prihodnosti
               treba terjati odgovore. In če bomo tako razmišljali, potem bodo tudi ti kmetje in vsi
               tisti vinarji, tisti, ki imajo sadovnjake, in tako naprej zadovoljni, ker bodo
               pravočasno prejeli pomoč, da bodo lahko odpravljali vse probleme, ki so se jim
               zgodili. Bog ne daj, da se v tistem okolju zgodi še enkrat pozeba. Ker se z njimi
               pogovarjam vsak dan, jaz grem do njih, jaz se ljudi ne bojim. Gospa državna
               sekretarka, vi ste prej rekli, da toča ni problem, da toča ni v okvir teh naravnih
               nesreč vključena. Ali vi veste, kaj pomeni, če toča udari v en vinograd? Kakšne
               posledice nastanejo na vinogradu? In kakšne so dolgoročne posledice? Še 3, 4 leta se
               posledice odpravljajo, ker je poškodovan trs. To je bistvo, trs si mora opomoči in
               koliko stroškov je potrebnih za to, da pomagaš trsu, da začne spet polno roditi. To
               se je treba vprašati. Tisti, ki sedite v pisarnah, nimate pojma, ker verjetno niste v
               življenju videli enega trsa, kako izgleda. Pojdite si to pogledat. Mene pa ljudje
               vsak dan bombardirajo v mojem okolju, okraju in pravijo, kje so ti državni birokrati,
               naj pridejo pogledat, naj vidijo, kako stvari funkcionirajo na terenu. In nam tu
               poskušate z nekimi birokratskimi ovirami govoriti, da se nekaj ne da in da nič ne
               moremo narediti. Lepo vas prosim, nehajte s tem! Dajte enkrat delati v interesu
               slovenskega ljudstva, tistega, ki vas plačuje!</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa mag. Tanja Strniša, državna sekretarka.</p>
            </sp>
            <sp who="SDZ7:StrnišaTanja">

               <speaker>MAG. TANJA STRNIŠA:</speaker>

               <p>Hvala lepa za besedo.</p>
               <p>Najprej nekaj odgovorov. Najprej želim poslanca Ljuba Žnidarja spomniti, da je bil
               na njegovo vprašanje oziroma zahtevo na seji odbora za kmetijstvo 4. maja, ko je
               predlagal oziroma prosil za podatke o tem, koliko je kmetij, zakaj je samo polovica
               tistih kmetij, ki so dobile predtiskane obrazce s strani agencije, vrnila podpisane
               te obrazce, ki so šteli kot zahtevek za plačilo, odgovor poslan z datumom odpreme z
               ministrstva na Državni zbor 12. maja, torej v reci in piši osmih dneh. Pa ne bom
               zdaj, ker odgovor lahko vidim samo na telefonu, brala podatkov, ki jih itak imate, bi
               pa vseeno povedala dvoje. Najprej, da predvsem v skupini večjih kmetij – ker tako je
               bilo zaprošeno, da sporočimo glede na velikost kmetij, kdo je vrnil obrazec, ker
               zaradi varovanja osebnih podatkov seveda mi nismo mogli pošiljati seznama – smo
               ugotovili oziroma iz teh tabel in podatkov sledi, da je od tistih kmetij, ki imajo
               več kot 1 hektar prizadetih površin, jih je 80 % vrnilo. Od tistih, ki imajo več kot
               5 hektarjev nasadov, vinogradov ali pa sadovnjakov, kar se šteje, da so res
               profesionalni sadjarji in vinogradi, pa 94 %. Zakaj vsi niso vrnili? Zdaj seveda
               lahko ugibamo. To vprašanje smo takrat postavili tudi zbornici, ki je bila na isti
               seji, in smo tudi od njih pričakovali kakšne odgovore, ne vem, če so jih vam kdaj
               poslali. Ampak dejstvo je, da je vsak upravičenec s podpisom te vloge zahtevka tudi
               dal izjavo, da je škodo imel. Mi smo imeli lani drugačen sistem. Naj spomnim, lani je
               bil računalniški sistem, ki je prekrižal meteorološke podatke o mrazu s kartami, kjer
               so nasadi, in na tej podlagi se je delno izračunala škoda in edina korekcija škode v
               to smer, če je kdo ni imel, je bila ta, da je nekdo ni priznal. Lahko da kdo tudi
               seveda zato, ker je v tej skupini, če bi pa druge podatke gledala, koliko jih je med
               tistimi malimi ni vrnilo, ker na drugi strani pa zakon pravi, da se zahtevki ne
               izplačajo, in teh je bilo kar nekaj, če bi bila priznana odškodnina manj kot sto
               evrov. To je nek standard tudi iz drugih primerov, izhaja pa iz zakona. Tako da med
               malimi kmeti jih mogoče kdo tudi zaradi tega ni vrnil. To so podatki, ampak hočem še
               enkrat povedati, bili smo pozvani, bili smo zaprošeni in smo odgovorili v osmih dneh.</p>
               <p>Drugo. Ko govorite o tem nemogočem času za odziv, bi samo dva podatka navedla, in
               sicer dve drugi naravni nesreči, ki sta se obravnavali po Zakonu o odpravi posledic
               naravnih nesreč. Se pravi, da ni bilo vmes še tega, da bi mi morali napisati
               interventni zakon, ker je že sistemski zakon deloval, ampak je šlo isto pot. Naravna
               nesreča, v obeh primerih suša, komisije, ki ocenijo škodo, potem program odprave
               posledic na Vladi in izplačilo. Pa poslušajmo. Leta 2011 je bila suša, izplačilo je
               bilo 30. avgusta 2012. In potem suša 2013, 30. julija 2014. Namenoma sem izbrala dve
               različni obdobji, pa smo imeli sistemski zakon. Ampak ne gre za to. Čisto kratka bom.
               Verjemite mi, če bi bila kakršnakoli možnost, da mi to naredimo prej, bi naredili
               prej, ker bi nas minister primoral oziroma bi nas toliko časa priganjal, da bi to
               naredili v krajših rokih.</p>
               <p>Zdaj pa še, kar se tiče vpliva znižanja praga, lahko povem samo podatek za lansko
               leto, ker predhodna ocena je narejena na enak način, na računalniški način, ki ne
               izraža te stopnje poškodovanosti, ker je narejena zelo pavšalno s strani svetovalne
               službe in bi bila kakršnakoli ocena popolna špekulacija. Lahko pa drugo povem, da je
               bilo lansko leto dejansko izplačilo na koncu 11 %, čeprav je zakon dopuščal do 20 %,
               letos dopušča do 30 %, zato ker, kot sem na začetku povedala, je stiska najbolj
               prizadetih še mnogo hujša. Še enkrat, mi s tem zakonom rešujemo ogrožene kmetije,
               tiste, ki živijo od tega, ki so specializirane in jim je to v glavnem edini dohodek.
               Zaradi tega imamo višjo stopnjo pomoči, do 30 %, tudi dvakrat več denarja, ampak
               znižanje praga bi po naši oceni pomenilo, da bi tisti najbolj ogroženi ne dobili do
               30 pa ne vem, do kam bomo prišli, ali bomo prišli do 25, do 27, ampak zagotovo manjši
               odstotek, če bi ta nabor upravičencev dosegli. In še enkrat, kdor je imel vsaj
               polovico pridelka, si bo s polovičnim prihodkom lahko nekaj pomagal, če si pa ne
               more, če pa to ne zadostuje, pa še enkrat ponavljam, da ima kredite.</p>
               <p>Kar pa se tiče pavšalnih enakih izplačil ne glede na poškodovanost, pa generalno ne
               drži. Lahko, da je bil v posamičnem primeru tak slučaj, ampak v resnici je pa metoda
               taka, da je, saj veste, najprej odvisno od tega, katero kulturo imaš, da se vidi,
               kakšna je sploh bila, kakšna je statistična osnova, ki se upošteva za izračun škode.
               Ker škoda ni individualna, ampak je na povprečnih podatkih. Potem je razlika med
               zavarovanimi, ki imajo to premijo v celoti, pa med tistimi, ki nimajo zavarovano pa
               zaradi evropskih predpisov dobijo samo polovično vrednost. Potem je razlika, ali je
               nekdo na OMD, ker se jim v tem primeru lahko upošteva maksimalno 80-odstotna škodo
               oziroma če je izven tega 90 %. Pri tem se zavarovalnina upošteva kot skupna pomoč.
               Tako da dejansko so, to drži, te odškodnine na hektar zelo nihale med kulturami, se
               pravi med vinogradi in sadovnjaki, odvisno od stopnje poškodovanosti, od območja in
               od tega, ali je bil nekdo zavarovan ali ne. Generalno pa sta pri izenačenih vseh
               ostalih pogojih dva dobila enako odškodnino. So pa nihale zaradi razlogov, ki sem jih
               prej naštela. Ker smo mi tudi na ministrstvo dobili enaka vprašanja, smo potem tudi
               Kmetijsko gozdarski zbornici in Sindikatu kmetov Slovenije poslali dopis z
               obrazložitvijo izračuna škode in tudi variiranja te škode glede na elemente, ki sem
               jih izpostavila po hektarju. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Vojka Šergan.</p>
            </sp>
            <sp who="SDZ7:ŠerganVojka">

               <speaker>VOJKA ŠERGAN (PS SMC):</speaker>

               <p>Hvala za besedo.</p>
               <p>Jaz bi se samo rada opravičila za lapsus, ki se mi je zgodil. Moj namen je bil, da
               predstavim to, da če širiš pravice z istim budžetom, to je 7 milijonov, sigurno potem
               tisti, ki so najbolj prizadeti, manj dobijo. Saj vsi razumemo.</p>
               <p>Še nekaj bi rekla. Glede na to, da ste iz opozicije govorili tudi to, kakšne
               subvencije, izplačila in tako naprej, da bom malo pohitela, je treba potem na terenu
               tudi povedati, da je subvencija tudi to, ko posameznikom ni bilo treba plačati
               socialnih prispevkov, gospod Pojbič. Morate tudi to pojasniti. Tudi to prispeva k
               temu, da so stroški potem nižji. To je vsekakor treba upoštevati. Pa še nekaj bi
               rekla. V tej dvorani izgleda tako, kot da – pravite, da naj se ne delimo, ampak zdaj
               v tej dvorani pri tem zakonu tako izgleda – eni ste za to, da se ljudem pomaga, mi
               drugi, ko pa odločamo o tem zakonu, smo pa zato, da se ljudem ne pomaga. Jaz mislim,
               da je skupni imenovalec pravzaprav to, da se s tem interventnim zakonom vsem pomaga,
               stvar interpretacije pa videnja je pa to, na kakšen način in kako. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Marijan Pojbič ima repliko.</p>
            </sp>
            <sp who="SDZ7:PojbičMarijan">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod predsednik.</p>
               <p>Očitno me gospa ni razumela praktično nič. Prvič, moram reči, da se mi čisto nič ne
               delimo, ker ni nihče izmed nas dejal, da mi zakona ne podpiramo. Gospa Vojka, lepo
               vas prosim, malo poslušajte, kaj vam pravimo. Mi smo napovedali, da enako kot vi,
               torej mi, vi, vsi poslanci, tisti, smo napovedali, da zakon podpiramo, torej se ne
               delimo, če smo rekli, da zakon podpiramo ne glede na to, kdo ga je vložil. To je prva
               stvar. Prej ste povedali, da če se širi krog upravičencev, bodo potem po vaši oceni,
               če je isti budžet, vsi skupaj dobili manj. Da, se strinjam. Ampak s tem, ko širimo
               krog upravičencev, ni nihče dejal, da morajo biti namenjena sredstva istega budžeta.
               Pa naj ministrstvo poskrbi, da bo ta budžet večji in da bodo vsi isto dobili. To smo
               mi hoteli povedati, nič drugega. Ali ste vi to razumeli ali niste? Jaz ne vem, če ste
               razumeli. To je cilj, to je bistvo, da nihče ne bi dobil manj, ampak da bi krog
               upravičencev pa vsi dobili enako, kot so dobili najmanj po tistem delu zakona, se
               pravi 60 %. To je tisto, kar sem hotel povedati gospe Vojki, da še vedno mislim, ko
               trdim v tej smeri, da se ne smemo deliti na vaše in naše, da na tem vztrajam. In to
               se mi zdi, da je pošteno, predvsem pošteno za vse tiste ljudi, ki se jih ta zakon, o
               katerem zdajle govorimo, tudi dotika. Jaz prihajam prav iz tistega okolja, kjer so
               ljudje daleč najbolj obremenjeni s to pozebo.</p>
               <p>Mislim, da je prav, da ni nikogar tu v Državnem zboru, ki bi temu nasprotoval. Upam,
               da danes ni nobena poslanska skupina, vsaj kolikor sem poslušal, ker sem bil od
               začetka tukaj, rekla, da nasprotuje temu zakonu. Torej smo vsi naši. Hvala bogu,
               enkrat smo vsi naši. Če pa imamo različna mnenja o amandmajih in tako naprej, če
               nekateri ne razumemo in ti mora potem sosed, ki poleg tebe sedi, razložiti, kako
               moraš povedati, da bo potem izpadla verodostojno, je pa to druga stvar. Ker tisti, ki
               tu s te strani gledamo, nismo tako neumni, da ne bi razumeli stvari, bodite brez
               skrbi. Hvala tvojemu kolegu, Vojka, da ti je znal razložiti, za kaj gre.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Simon Zajc.</p>
            </sp>
            <sp who="SDZ7:ZajcSimon">

               <speaker>SIMON ZAJC (PS SMC):</speaker>

               <p>Hvala, gospod podpredsednik.</p>
               <p>Letos maja je šla delegacija odbora za kmetijstvo na povabilo češkega odbora za
               kmetijstvo na Češko. Delegacijo je vodil predsednikposlanec SDS gospod Lisec, poleg
               je bila še podpredsednica, poslanka Levice Violeta Tomić in pa jaz. Zakaj to govorim?
               Na obisku smo bili konec maja in tudi Čehi, ne boste verjeli, so imeli tako lansko
               leto kot tudi letos pozebo. Med drugim smo obravnavali tudi temo pozebe. Ko smo bili
               na obisku na njihovem ministrstvu, smo se pogovarjali z njihovim sekretarjem in ta
               nam je povedal, da ravnokar izplačujejo denar oziroma pomoč za lanskoletno pozebo.
               Zakaj to delajo? Ker drugače v okviru evropskih pravil prej tega ne moremo storiti.
               Danes poslušamo s strani SDS kot tudi s strani Levice v stališču, da bi morali v dveh
               mesecih že vse izplačati. Ampak če hočemo iti zakonito po pravilih Evropske unije,
               tega ne moremo narediti. Tudi Čehi bi si želeli to prej narediti, pa niso mogli,
               ampak so ravno tako kot mi izplačevali maja letos za lanskoletno pozebo. Toliko, kar
               se tiče rokov.</p>
               <p>Nekatere od teh rokov vi želite skrajšati. To so skrajni roki, ki so do te
               skrajnosti pripeljani zaradi možnih pritožb, v resnici pa se to veliko prej vse zgodi
               kot v šestih mesecih. Se pravi, da se ti roki dosegajo prej, so po zakonu napisani
               tako, ker lahko teoretično pride do pritožb in do zamika vseh postopkov. V praksi pa
               se vse te dejavnosti izpeljejo, kolikor hitro se le dajo.</p>
               <p>Poslanka SDS je razlagala, da bi bilo treba izplačati pomoč na podlagi teh
               predhodnih grobih ocen, čez palec v resnici, in da bi potem delali poračun. Tega ne
               moremo delati. Državne pomoči se tako ne da izplačati, nimamo zakonske podlage. Ampak
               ali si predstavljate, da bi to vseeno bilo možno, da pa potem gremo v poračun, ko bo
               jasno drugo leto, ko bo statistični urad izdal oceno, kakšen je bil izpad dohodka, da
               bomo takrat pa kmetom pošiljali, da naj nazaj plačajo, kar je bilo preveč plačanega.
               To so spet dodatne birokratske ovire, proti čemur vi ste. Ampak to je itak imaginarna
               situacija, ker tega v okviru evropske zakonodaje ne moremo narediti in ni fer, da na
               ta način tukaj o tem razpravljamo in dajemo ljudem neko upanje, da to lahko prej
               izvedemo. Ne da se prej izvesti. Ne, če gre za državno pomoč. Če imamo pa mi nek
               rizični sklad, kamor kmetje vplačujejo in ne sodi pod to zakonodajo, potem pa ja.
               Ampak mi tega nimamo. Zakaj tega nimamo, je mogoče stvar debate ob eni drugi
               priložnosti. Ampak treba se je zavedati, da takrat bo tudi treba v to vplačevati, in
               to tudi kmetje, tudi tisti, ki recimo v tem primeru ne bi dobili nazaj. Zdaj dobijo
               sadjarji, vinogradniki, ne pa drugi. Zato je to bolj kompleksen problem. Dokler pa
               govorimo o državni rezervi, smo pa omejeni z zakonom tako kot Čehi, kot tudi marsikdo
               drug, in se je treba držati roka. Zato se mi zdi v tem smislu nekorektno napadati
               ministrstvo, da ni optimalno pripravilo zakona.</p>
               <p>Zakon je v resnici dober, ker poleg te pomoči uvaja še mnoge ukrepe, ki so tudi
               dobrodošli in potrebni za tiste kmete, ki so bili s to pozebo prizadeti. Dodani so še
               novi, hkrati je dodan sam postopek ocenjevanja in možnosti individualne obravnave,
               sicer ne v zakonu ampak potem v sami izpeljavi tega zakona. Vse tisto, kar se je
               lansko leto pokazalo za problem, za težavo, se je letos upoštevalo, tako da do teh
               težav tokrat ne bi smelo priti. Čeprav si vsi želimo, da bi bilo prej izplačano, je
               žal treba povedati, da se na podlagi evropske zakonodaje ne da tega izplačati prej,
               tega ne moremo ne mi kot tudi ostali člani Evropske unije. To se mi zdi pomembno, da
               povemo.</p>
               <p>Zakon pa, kot pravim, je dober, je pa škoda, da ga sploh moramo sprejemati. Ampak
               podnebne spremembe so naša realnost in tudi se mi ne zdi fer, da razlagamo, da ne
               ukrepamo, da ne vlagamo v boj proti podnebnim spremembam, ker to ni res. Če se vi tu
               odločite, da ne boste poslušali, ko vam razlagamo, kaj vse se pa namenja za boj proti
               podnebnim spremembam, potem je vseeno, ali se pogovarjamo ali ne, če se noče slišati.
               Se pa sofinancirajo tako rastlinjaki kot oroševalni sistemi, in to se bo še povečalo.
               Tako da se dela tudi na preventivi. Če bo ta preventiva dovolj uspešna, najverjetneje
               potem takšnih zakonov, kot jih danes sprejemamo, in jaz si želim tega, ne bo treba
               več sprejemati. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Je še kakšna želja po razpravi?</p>
               <p>Ker ne želi nihče več razpravljati, zaključujem z razpravo. O amandmajih bomo v
               skladu s časovnim potekom seje zbora odločali danes v okviru glasovanj, pol ure po
               končani 13. točki dnevnega reda. S tem prekinjam to točko dnevnega reda.</p>
               <p>Prehajamo na <title>7. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  DOPOLNITVI ZAKONA O POKOJNINSKEM IN INVALIDSKEM ZAVAROVANJU PO SKRAJŠANEM
                  POSTOPKU.</title>
               </p>
               <p>Predlog zakona sta v obravnavo zboru predložili poslanki dr. Mirjam Bon Klanjšček in
               mag. Alenka Bratušek.</p>
               <p>Za dopolnilno obrazložitev predloga zakona dajem besedo predlagateljici dr. Mirjam
               Bon Klanjšček.</p>
            </sp>
            <sp who="SDZ7:BonKlanjščekMirjam">

               <speaker>DR. MIRJAM BON KLANJŠČEK (PS NP):</speaker>

               <p>Hvala lepa. Lep pozdrav vsem!</p>
               <p>Veseli me, da je predlog spremembe zakona, ki sva ga vložili s kolegico Alenko
               Bratušek na matičnem delovnem telesu prejel široko podporo tako s strani poslanskih
               skupin in Vlade kot tudi, kar je še pomembneje, s strani mladih, ki jih ta sprememba
               zadeva. S tem smo in bomo mladim končno pokazali, da jih ne samo poslušamo, ampak
               tudi slišimo. Upam, da je to korak k ustvarjanju večjega zaupanja med nami.</p>
               <p>Dijaki in študentje, ki delajo preko Študentskega servisa namreč prispevajo tudi v
               pokojninsko blagajno, in sicer približno 100 milijonov evrov v obdobju zadnjih dveh
               let, v svetu Zavoda za pokojninsko in invalidskozavarovanje pa še vednonimajo svojega
               predstavnika. Tako imamo na eni strani mlade, ki s svojim delom pridno polnijo naš
               proračun in želijo vplivati na odločitve, ki zadevajo njihovo prihodnost, na drugi
               strani pa nas skrbi podatek, ki pravi, da ima Republika Slovenija eno izmed najnižjih
               stopenj participacije mladih v Evropski uniji. Tudi to je eden izmed razlogov, ki je
               botroval odločitvi, da s kolegico Alenko v imenu Zavezništva vloživa predlog
               spremembe Zakona o pokojninskem in invalidskem zavarovanju, katerega cilj že dobro
               poznate. Prav je, da so v razprave in odločitve, ki zadevajo dobrobit mladih, tudi
               sami aktivno vključeni. Poleg tega pa politično in širše družbeno udejstvovanje
               mladih pozitivno vpliva tako na stopnjo demokratičnosti države kot na zmožnost njih
               samih, da postanejo bolj avtonomni.</p>
               <p>Predstavnika mladih po našem predlogu v svet zavoda imenuje Študentska organizacije
               Slovenije, ker je to edina organizacija, ki za financiranje delovanja prejema
               sredstva iz koncesijske dajatve. Te državi prispevajo podjetja, ki študentom dajejo
               delo, in sicer približno 20 % vrednosti zneska, ki ga študent zasluži z delom prek
               napotnice. Prav tako svet Zavoda za pokojninsko in invalidsko zavarovanje sestavljajo
               predstavniki več interesnih skupin, in sicer upokojencev, invalidov, delavcev in
               delodajalcev. Ker je za družbo kot celoto najpomembneje ustvarjanje kvalitetnega
               socialnega dialoga, takšnega, v katerem udeleženci legitimno zastopajo prav vse
               interesne družbene skupine, je prav, da imajo besedo pri odločanju tudi mladi, ki z
               delom vse bolj prispevajo v pokojninsko blagajno. S predlagano spremembo tako sledimo
               načelom reprezentativnosti, enakopravnosti, svobode izražanja in demokratičnega
               odločanja.</p>
               <p>Spoštovane kolegice in kolegi, verjamemo, da boste naš predlog zakona podprli tudi na
               današnji seji Državnega zbora. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo.</p>
               <p>Za predstavitev poročila odbora dajem besedo predsedniku gospodu Urošu Priklu.</p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Hvala lepa, predsednik. Spoštovane kolegice, spoštovani kolegi!</p>
               <p>Odbor za delo, družino, socialne zadeve in invalide je na svoji 43. seji kot matično
               delovno telo obravnaval predlog zakona o pokojninskem in invalidskem zavarovanju, ki
               sta ga vložili v proceduro kolegica Mirjam Bon Klanjšček in kolegica Alenka Bratušek.</p>
               <p>Pri delu odbora so sodelovali tako predstavniki predlagatelja kot tudi predstavniki
               Vlade oziroma za to pristojnega ministrstva za delo, predstavniki Zakonodajno-pravne
               službe, Državnega sveta ter tudi predstavnika Mladinskega sveta Slovenije in
               Študentske organizacije Slovenije.</p>
               <p>V poslovniškem roku s strani kvalificiranih predlagateljev ni bilo vloženih
               amandmajev, je pa bil s strani Poslanske skupine Desus in Poslanske skupine SD
               predložen predlog za amandma odbora k 1. členu, ki v svetu Zavoda za pokojninsko in
               invalidsko zavarovanje predvideva, da ob predstavniku Študentske organizacije
               Slovenije ima svet tudi predstavnika Mladinskega sveta Slovenije in dva dodatna
               predstavnika upokojencev. Zakonodajno-pravna služba je predlog zakona proučila z
               vidika njegove skladnosti z ustavo, pravnim sistemom in zakonodajnotehničnega vidika.
               Vlada je v svojem mnenju, ki ga je predstavil na seji odbora državni sekretar,
               poudarila, da je bila že v beli knjigi o pokojninah, ki je bila javnosti
               predstavljena lanskega aprila, kot eden izmed ukrepov predlagana sprememba sestave
               sveta zavoda v smeri, da se vanj na novo vključi oziroma določi predstavnik
               študentov. S tem ukrepom bi se vzpostavila ustreznejša reprezentativnost posameznih
               deležnikov pokojninskega sistema, takšen ukrep pa je bil tudi soglasno podprt s
               strani razprave v okviru socialnih partnerjev. Komisija Državnega sveta za socialno
               varstvo, delo, zdravstvo in invalide je prav tako obravnavala predlog zakona, ki ga
               podpira. Pa še nekaj na kratko iz same razprave. Uvodoma je kolegica Klanjšček kot
               predlagateljica predloga poudarila, da predlagani zakon zasleduje cilj krepitve
               socialnega dialoga preko večje reprezentativnosti partnerjev, sodelujočih v socialnem
               dialogu. Mladi že dalj časa pozivajo k vključitvi, zato bi jim s spremembo ZPIZ-2
               zagotovili enakopraven položaj v družbi oziroma možnost, da si enakopravno le-to
               izborijo. Prav je, da so v razprave in odločitve, ki zadevajo njihovo dobrobit,
               aktivno vključeni seveda tudi mladi. Prav tako je bilo izpostavljeno, da politično in
               širše družbeno delovanje mladih kaže na zdravo delovanje demokracije in pozitivno
               vpliva na oblikovanje identitete mladih posameznikov. Participacija izboljšuje
               doseganje avtonomije mladih ter zvišuje kakovost njihovega upravljanja z družbo in
               življenja v njej, saj tako mladi preko participacije v socialnem dialogu prevzemajo
               odgovornost tako za lastno prihodnost kot tudi za prihodnost družbe kot celote.</p>
               <p>Stališči sta predstavila tudi predstavnika ŠOS oziroma Študentske organizacije
               Slovenije ter Mladinskega sveta Slovenije, ki predlog zakona podpirata. V okviru
               razprave je bilo največ besedi, največ govora o potrebnosti vključitve mladih pri
               odločanju v svetu Zavoda za pokojninsko in invalidsko zavarovanje Slovenije. Nekateri
               so menili, da naj se poleg predstavnika ŠOS, torej Študentske organizacije Slovenije,
               vanj imenuje tudi predstavnik Mladinskega sveta Slovenije, saj ŠOS, ki je naveden v
               prvotnem predlogu zakona, zastopa zgolj svoje članstvo, torej študente, ne pa tudi
               ostalih mladih, ki so deležniki v tem prostoru. Zato je bil tudi predlagan predlog
               amandmaja odbora, s katerim bi se v svetu zavoda zagotovila reprezentativnost, torej
               prisotnost mladih v širšem smislu ter še dva dodatna predstavnika upokojencev. Na
               žalost pa je bil ta amandma zavrnjen oziroma ni bil sprejet.</p>
               <p>Ker k predlogu zakona na matičnem delovnem telesu niso bili sprejeti amandmaji,
               Odbor za delo, družino, socialne zadeve in invalide Državnemu zboru predlaga, da
               Predlog zakona o dopolnitvi Zakona o pokojninskem in invalidskem zavarovanju sprejme
               v predloženem besedilu. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Za obrazložitev mnenja dajem besedo predstavnici Vlade, državni sekretarki na
               Ministrstvu za delo, družino, socialne zadeve in enake možnosti, gospe Martini Vuk.
           </p>
            </sp>
            <sp who="SDZ7:VukMartina">

               <speaker>MARTINA VUK:</speaker>

               <p>Hvala lepa, gospod predsednik. Spoštovane poslanke in poslanci!</p>
               <p>Vlada Republike Slovenije Predlogu zakona o dopolnitvi Zakona o pokojninskem in
               invalidskem zavarovanju, ki sta ga v obravnavo predložili poslanki Alenka Bratušek in
               Mirjam Bon Klanjšček, ne nasprotuje.</p>
               <p>Strinjamo se s predlagateljicama, da bi se s članstvom predstavnice oziroma
               predstavnika mladih v svetu Zavoda za pokojninsko in invalidsko zavarovanje
               zasledoval cilj krepitve socialnega dialoga preko večje reprezentativnosti
               partnerjev, sodelujočih v socialnem dialogu. S tem bi se mladim zagotovil enakopraven
               položaj v družbi ter možnost sodelovanja v razpravah in odločitvah, ki zadevajo tudi
               ali pa predvsem njihovo prihodnost. S participacijo o socialnem dialogu bi mladi
               prevzeli odgovornost za lastno prihodnost in prihodnost širše družbe.</p>
               <p>Svet zavoda je pristojen za zagotavljanje učinkovitega poslovanja zavoda in
               izvajanja obveznega pokojninskega in invalidskega zavarovanja, pristojen je za
               sprejem vseh potrebnih splošnih aktov za izvajanje obveznega zavarovanja in tudi
               aktov, ki so potrebni za učinkovito in racionalno poslovanje zavoda, nima pa
               pristojnosti na zakonodajnem področju. Kljub temu pa lahko daje pobude in predloge na
               podlagi obravnavanja in spremljanja sistemskih vprašanj s področja pokojninskega in
               invalidskega zavarovanja.</p>
               <p>Kot je bilo danes že povedano, je bila že v beli knjigi o pokojninah, ki je bila
               javnosti predstavljena v aprilu 2016, kot eden od ukrepov predlagana sprememba
               sestave sveta zavoda v smeri, da se vanj na novo vključi predstavnik oziroma
               predstavnica študentov. S tem ukrepom bi se vzpostavila ustreznejša reprezentativnost
               posameznih deležnikov pokojninskega sistema. In res je, da so takšen ukrep soglasno
               podprli tudi socialni partnerji, vendar z dopolnitvijo, da je pri tem treba
               upoštevati ne le študente, temveč tudi dijake. Vlada Republike Slovenije pa meni, da
               morajo biti v svetu zavoda udeleženi vsi deležniki pokojninskega sistema, tako tisti
               aktivni kot tudi tisti na pasivni strani. Zato je bilo Ministrstvo za delo, družino,
               socialne zadeve in enake možnosti naklonjeno tudi sprejetju amandmaja, ki sta ga na
               matičnem odboru vložili poslanski skupini SD in Desus, s katerim bi v svetu zavoda
               omogočili članstvo dvema predstavnikoma mladinskih organizacij, saj bi na ta način
               lahko zagotovili, da bi bili v svetu ZPIZ zastopani ne samo študentje, temveč tudi
               ostali mladi, ki so ravno tako pomembni deležniki v družbi in jih še kako zadeva
               prihodnost pokojninske blagajne.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Socialnih demokratov, zanjo gospod Jan Škoberne.</p>
            </sp>
            <sp who="SDZ7:ŠkoberneJan">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani predsednik. Spoštovana državna sekretarka, kolegice in
               kolegi!</p>
               <p>Da bi pokojninski sistem v bodoče lahko sploh zdržal in da bi ob vseh spremembah, ki
               ga še čakajo in ne bodo zgolj enkratne, imel zaupanje ljudi, mladih, ki bodo vanj
               vplačevali in ki jih v resnici bodoče spreminjanje in evolucija pokojninskega sistema
               v naših državi najbolj zadeva, je temeljnega pomena tudi vključenost teh istih v
               sisteme odločanja, četudi sisteme, ki imajo posvetovalno naravo in četudi v sisteme,
               ki nimajo nujno neposredne zakonodajne ali implementacijske moči. Zato Socialni
               demokrati pozdravljamo predlog zakona, ki je pred nami, in ga bomo, kakor smo ga tudi
               na odboru, podprli.</p>
               <p>Vendar pa moramo dodati, da smo razočarani nad tem, da ni bilo mogoče doseči
               konsenza o tem, da se v predstavljanje mladih, pa tudi starejših, kot me je pravilno
               opomnil kolega Prikl, vključijo vse kategorije. Mladi niso samo študentje, niso samo
               mladi doktorandi in doktorandke, mladi so tudi tisti, ki so izpadli iz
               izobraževalnega sistema, so tisti, ki so se zaposlili, so vajenci, so vsi, ki jih ne
               pokriva samo Študentska organizacija Slovenije. Zato se nam je zdelo pomembno, da bi
               sledili določilom nacionalnega programa za mladino, ki ga je pretekli zbor sprejel
               tako rekoč z absolutno večino, brez glasu proti. Tam jasno piše, da je naša naloga
               prizadevati si za zagotavljanje participacije mladih vseh kategorij od 15 do 29 let,
               skladno z evropskimi strategijami v najširši meri. Pa naj se gre za nacionalno, naj
               se gre za lokalno vključenost ali pa za vključenost na sektorje, ki jih zadeva. In
               mlade še kako, tudi tiste, ki niso vključeni v formalni sistem izobraževanja, in tudi
               tiste, ki ne morejo koristiti statusa študentske ali pa dijaške napitnice, zadeva
               vprašanje pokojninske blagajne in njene bodoče ureditve.</p>
               <p>Če mladi ne bodo zaupali v sistem, ki je zgrajen, vanj tudi ne bodo vplačevali. Če
               vplačanih sredstev ne bo in če bodo mladi iskali alternativne rešitve temu, kar se
               danes ponuja, in bodo imeli občutek, da niso slišani, potem je, roko na srce, našim
               razpravam o vzdržnosti pokojninskega sistema lahko v resnici kaj kmalu konec.</p>
               <p>Zato verjamem, da se bo našla tudi moč in priložnost, o tem sva s predlagateljico
               tudi govorila, in Socialni demokrati še enkrat potrjujemo, da bomo to spremembo
               podprli, da je treba razširiti vključenost mladih tudi skozi reprezentacijo
               Mladinskega sveta Slovenije pri vprašanju urejanja pokojninske vzdržnosti. Zakaj to
               govorim? Tudi zaradi tega ker imamo na ravni predstavljanja mladih v veljavi dva
               zakona: Zakon o javnem interesu v mladinskem sektorju, ki eksplicitno navaja
               Mladinski svet Slovenije kot krovno mladinsko organizacijo, ter Zakonom o skupnosti
               študentov, ki v manjšem segmentu reprezentativnost podeljuje Študentski organizaciji
               Slovenije. Če izključimo vse mlade, z izjemno študentov iz predstavljanja na nivoju
               upravljanja pokojninske blagajne, potem smo storili korak, znotraj katerega smo
               zaposlene mlade, mlade, ki so izpadli iz izobraževanja, in mlade, ki so morda danes v
               tujini, pa se želijo vrniti v Slovenijo, izključili iz prihodnosti, prihodnosti, ki
               je morda oni ne bodo prepoznali kot tiste, znotraj katere bi želeli plačevati
               prispevke v pokojninsko blagajno, kar pa je ključno za to, da sploh lahko razmišljamo
               o naslednji beli knjigi, o naslednji reformi.</p>
               <p>Kot že rečeno, Socialni demokrati podpiramo vključevanje mladih, ga razumemo v
               kontekstu nacionalnega programa za mladino, ki je sprejet dokument Državnega zbora,
               zato ob podpori najavljamo tudi podporo bodočim prizadevanjem, da se popravi to, kar
               je bilo na odboru po našem mnenju storjeno kot krivično, torej izključitev vseh
               mladih iz sodelovanja, ker pač nimajo statusa študenta. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospa
               Ljudmila Novak.</p>
            </sp>
            <sp who="SDZ7:NovakLjudmila">

               <speaker>LJUDMILA NOVAK (PS NSi):</speaker>

               <p>Spoštovani gospod predsednik, državna sekretarka, kolegice in kolegi!</p>
               <p>Glavni namen obravnavanega predloga zakona je omogočiti mladim sodelovanje pri
               odločanju o področju, h kateremu tudi sami prispevajo. Dijaki in študentje od zadnje
               spremembe oprispevčenja začasnega dela dijakov in študentov prispevajo v pokojninsko
               blagajno. Po podatkih predlagateljic v letu 2015 približno 58 milijonov evrov in v
               letu 2016 slabih 43 milijonov evrov. Po njunem mnenju so zaradi tega dijaki in
               študentje upravičeni do članstva v svetu Zavoda za pokojninsko in invalidsko
               zavarovanje Slovenije. Cilj novele je povišati stopnjo participacije mladih, ki je
               pri nas med najnižjimi v Evropski uniji. Krščanski demokrati predlagano novelo
               načeloma podpiramo, kot mnogim drugim pa se tudi nam poraja vprašanje
               reprezentativnosti organizacije, ki naj bi imenovala člana sveta zavoda. Študentska
               organizacija Slovenije je le stanovska organizacija študentov, kar po našem mnenju ni
               dovolj za zagotavljanje reprezentativnosti predstavnika. Amandma predlagan na seji
               odbora, je bil dober, žal pa ni bil sprejet. Zagotovil bi možnost imenovanja
               predstavnika v svet ZPIZ tako ŠOS, kot tudi Mladinskemu svetu Slovenije.</p>
               <p>Poslanci Nove Slovenije bomo sicer predlog zakona podprli. Odgovor na to, da morajo
               mladi znova dobiti zaupanje v pokojninski sistem, pa boste našli v pokojninski
               reformi Nove Slovenije.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Levica, zanjo Miha Kordiš.</p>
            </sp>
            <sp who="SDZ7:KordišMiha">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>V Levici podajamo skupno stališče na oba povezana predloga. Ne bomo jima
               nasprotovali, ampak mislimo, da s takšnimi zakonskimi rešitvami ustvarjamo zgolj
               videz politične participacije mladih, ob tempa ne odpravljamo vzrokov, zaradi katerih
               so mladi izgubili vso zaupanje v konvencionalno politiko. Poleg tega bomo še naprej
               kritični do politike, ki mlade razume kot nedeljivo interesno skupino, ker se na tak
               način zanemarja in odvrača pozornost od različnih družbenih položajev in razmerij in
               od konfliktnih pozicij, ki vladajo družbi, se pravi tudi med mladimi. Družba se
               namreč ne deli na mlade in stare, ampak na razrede. Za prebivalca Slovenije ni toliko
               pomembno, ali je star 29 let ali tistih 31 let, ko uradno administrativno formalno ni
               več mlad, je pa pomembno, ali prihaja iz bogate ali revne družine, ali bo podedoval
               stanovanje ali ne, ali ima kakšno malenkost v svoji lasti ali pa je v celoti odvisen
               samo od svojega dela. Zato v Levici vedno iščemo rešitve, ki bi zmanjšale neenakost
               in odpravile izkoriščanje vseh, ne glede na njihovo starost. Pri tem je velika ovira
               ravno politika umetnih delitev na identitetne skupine, ki jih oblast uspešno
               medsebojno izigrava. Stare proti mladim, mlade proti starim. Prekarce proti redno
               zaposlenim, industrijske delavce proti javnim delavcem. Politično predstavništvo
               mladih na identitetni osnovi je samo dimna zavesa, ki zakriva resnično naravo
               kapitalistične družbe.</p>
               <p>Da je brezposelnost med mladimi še vedno na visoki ravni, da so možnosti
               osamosvajanja od staršev slabšajo in da s tem mladim pada kvaliteta njihovega
               življenja, ni, kot zatrjujeta predlagateljici, posledica nezadostne vključenosti
               mladih v socialni dialog. Nizka konvencionalna politična participacija se vsem tem
               negativnim trendom pridružuje in ima skupaj z njimi enak vzrok. To pa je slaba
               politika, ki mladim ne dopušča varnega vstopa na trg dela, ki jim ne omogoča
               osamosvajanja, ki mladim ne daje pogojev in možnosti, da načrtujejo in upravljajo s
               svojimi lastnimi življenji. Ko bomo mlade ekonomsko in družbeno opolnomočili, ko jim
               bomo zagotovili primerna, dostojna in varna delovna mesta brez grožnje prekarnosti,
               ko bomo ustvarili pogoje, da mladim ne bo več treba živeti iz rok v usta, ko si bodo
               lahko privoščili svoja lastna življenja, šele potem se bo to pokazalo tudi v drugih
               oblikah aktivnega državljanstva.</p>
               <p>Poleg tega pa ne podcenjujte mladih v vaših ocenah politične aktivnosti. Dokaz
               participacije mladih ni samo to, da si nadenejo kravate in v imenu mladih, v resnici
               pa v imenu neke druge elite sedijo v tem ali onem svetu ali skupščini. Naj politika
               ne pozabi na opevanje družbene in politične participacije mladih, ko bodo ti mladi
               naslednjič zavzeli ulice in zahtevali svojo prihodnost. Kako jih boste pričakali? Z
               vodnimi topovi in paralizatorji? Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupine nepovezanih poslancev, zanjo mag. Alenka Bratušek.</p>
            </sp>
            <sp who="SDZ7:BratušekAlenka">

               <speaker>MAG. ALENKA BRATUŠEK (PS NP):</speaker>

               <p>Hvala za besedo in lep pozdrav še enkrat vsem!</p>
               <p>V naši poslanski skupini bomo seveda predlog spremembe zakona, s katerim mladim
               dajemo sedež v svetu Zavoda pokojninskega in invalidskega zavarovanja, podprli. Daleč
               od tega, da bomo s tem rešili vse probleme mladih. Daleč od tega, da mladim kar na
               prazno obljubljamo participacijo, ampak je pa dejstvo, da bomo s tem zakonom končno
               od besed prišli k dejanjem. Ne, da jih samo vabimo na sestanke za mizo, kjer se lepo
               pogovarjamo, s tem zakonom jim bomo dali pravico odločati in na drugi strani tudi
               odgovornost pri tem odločanju. Strinjam se z vsemi predgovorniki, da je ključno za
               pokojninski sistem ne samo v naši državi, ampak na sploh, da mladi verjamejo v njega.
               Oni so tisti, ki morajo verjeti v to, da bo pokojninski sistem deloval tudi v
               prihodnosti.</p>
               <p>Vesela sem tako rekoč soglasne podpore, ki jo je predlog zakona dobil na odboru, in
               kot kaže, vsaj do zdaj, tudi danes na tej seji v Državnem zboru. Skupaj s kolegico
               sva vložili dva zakona. Na žalost drugi, ki bi dal mladim glas v, če rečem po domače,
               zdravstveni blagajni, ni bil sprejet, čeprav so argumenti popolnoma enaki. Tisti, ki
               delajo preko Študentskega servisa, plačujejo prispevke tako v zdravstveno kot v
               pokojninsko blagajno. Ampak ministrica Anja Kopač Mrak in Ministrstvo za delo očitno
               razume, kaj je bil cilj naših zakonov, na drugi strani gospa Milojka Kolar Celarc in
               Ministrstvo za zdravje očitno ne razumejo. Jaz upam, da bomo v nadaljevanju zbrali
               dovolj glasov tudi za spremembo tistega drugega zakona in mladim res pokazali, da je
               čas, da če prispevke plačujejo, lahko o denarju, ki se porablja, tudi odločajo.</p>
               <p>Mogoče še beseda, zakaj je v zakon vključena Študentska organizacija. Zato ker tudi
               koncesijo od študentskega dela dobi samo Študentska organizacija. Na odboru je
               kolegica podprla tudi amandma, ki je bil vložen s strani SD in Desusa, ampak na
               žalost nas je bilo premalo in, kot je bilo že rečeno, to je prvi korak in v
               nadaljevanju lahko in po moji oceni tudi moramo storiti tudi naslednje.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospod Saša
               Tabaković.</p>
            </sp>
            <sp who="SDZ7:TabakovićSaša">

               <speaker>SAŠA TABAKOVIĆ (PS SMC):</speaker>

               <p>Spoštovani predsednik, kolegice, kolegi!</p>
               <p>Zavod za pokojninsko in invalidsko zavarovanje v Republiki Sloveniji izvaja enotno
               obvezno pokojninsko in invalidsko zavarovanje. Po trenutno veljavni zakonodaji zavod
               upravlja svet zavoda, ki šteje 26 članov, le-ti so imenovani s strani različnih
               interesnih skupin: delojemalci, invalidi, delodajalci, Vlada, upokojenci in delavci
               zavoda. Ker je od sprejetja Zujfa začasno in občasno delo dijakov in študentov
               vključeno v pokojninsko in invalidsko zavarovanje in se od zneska na napotnici
               plačujejo prispevki za pokojninsko in invalidsko zavarovanje, predlagateljici menita,
               da so mladi upravičeni do članstva v svetu zavoda. Predlog zakona tako predvideva, da
               se v svet Zavoda za pokojninsko in invalidsko zavarovanje imenuje en predstavnik
               mladih s strani Študentske organizacije Slovenije. Kot dodaten razlog, da se mlade
               vključi v svet zavoda, predlagateljici vzpostavljata tudi željo mladih po vključitvi
               v socialni dialog kot enakovrednega partnerja.</p>
               <p>V današnjem času se srečujemo z mnogimi izzivi, pri čemer posebno velja izpostaviti
               demografski izziv. Da bi se na to ustrezno odzvali, mora pokojninski sistem, ki v
               Sloveniji deluje na podlagi medgeneracijske solidarnosti, biti pravičen, pregleden in
               tudi finančno učinkovit. Kot je bilo že izpostavljeno v beli knjigi o pokojninah,
               prav pravičen in pregleden sistem z vidika posameznika krepi zaupanje v sistem, to pa
               se odraža v večji motivaciji za plačevanje prispevkov. V beli knjigi je v povezavi s
               tem predlagano, da z namenom zagotavljanja ustrezne reprezentativnosti posameznih
               deležnikov v svet zavoda enega člana imenuje Študentska organizacija Slovenije.</p>
               <p>Stranka modernega centra se zaveda pomembnosti vloge mladih vdružbi in pomembnosti
               vloge mladih pri sooblikovanju politik. Dvig transparentnosti in zaupanje v delo
               države se lahko doseže le z vzpostavitvijo odprtega intransparentnega sistema
               sodelovanja s civilno družbo, kjer imajo pomembno vlogo tudi mladi, predvsem pa
               njihova politična participacija. Ker so študentje in dijaki, ki opravljajo začasna in
               občasna dela, dolžni vplačevati prispevke v pokojninsko blagajno in ker menimo, da
               morajo tudi na takšen način aktivno sodelovati pri oblikovanju družbe, smo mnenja, da
               jim je treba zagotoviti tudi mesto v svetu zavoda, zato bo Poslanska skupinaStranke
               modernega centra podprla predlog zakona. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratke stranke, zanjo gospod Žan
               Mahnič.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Hvala za besedo, predsednik. Gospa državna sekretarka, poslanke in poslanci!</p>
               <p>V Slovenski demokratski stranki bomo z veseljem podprli predlog naših dveh
               poslanskih kolegic, da tudi mladi dobimo predstavnika v svetu Zavoda za pokojninsko
               in invalidsko zavarovanje, kajti v pokojninsko blagajno vse od 1. februarja 2015 tudi
               mladi, to se pravi dijaki in pa študentje, ki delajo prek študentskega dela, prek
               napotnic pri delodajalcih, vplačujejo 15,5 % v to blagajno. Menimo, da je prav, da če
               vplačujejo in od svojega zaslužka tudi prispevajo k deležu v to blagajno, da imajo
               tudi nekaj besede v svetu zavoda, ki to blagajno vodi.</p>
               <p>Kljub temu bi si želeli, da bi šli še korak naprej. Študentska organizacija
               Slovenije predstavlja predvsem študente, Mladinski svet Slovenije pa je tisti, ki v
               Sloveniji predstavlja vse mlade, ki združuje različne organizacije, je tudi, sem
               prepričan, bolj številčen. Zaradi tega bi bilo dobro tudi, da bi imel Mladinski svet
               Slovenije predstavnika v tem svetu. Žal ta zadeva ni šla skozi, ampak verjamem, da ko
               bomo poizkusili naslednjič, da bo soglasje tolikšno, da bo dovolj glasov, da se tudi
               to implementira.</p>
               <p>Je pa, ko govorimo o svetu tega zavoda, bistveno vprašanje, o čem bo član, ki bo tam
               imenovan na predlog Študentske organizacije Slovenije, sploh odločal. Prisostvoval bo
               debatam o pokojninski blagajni, ki bo, glede na to, kakšno strukturo zaposlenih imamo
               v Sloveniji, čedalje bolj pod vprašanjem in pa pod pritiski. Pogosto poslušamo s
               strani ministrice za delo gospe Anje Kopač Mrak, kako se znižuje brezposelnost. Potem
               malo obrne ploščo oziroma gre v drug piar trik, da se povečuje zaposlenost. Seveda je
               to pomembno za pokojninsko blagajno, še bolj pomembne pa so konkretne številke.
               Oglejte si, kako se povečuje zaposlenost in kakšen je vpliv na pokojninsko in
               invalidsko blagajno. Decembra 2008 je bilo zaposlenih v javnem sektorju 155 tisoč
               oseb, januarja 2017 173 tisoč oseb. Zaposlenih v zasebnem sektorju decembra 2008 562
               tisoč oseb, januarja 2017 514 tisoč oseb. Jaz mislim, da je to zelo povedno, kakšen
               vpliv in kakšen pritisk lahko pričakujemo na pokojninsko blagajno v prihodnje in
               rezultati dela, ki se izvajajo na področju politike zaposlovanja na Ministrstvu za
               delo, le ni takšni, kot nam jih želijo predstavljati.</p>
               <p>V tem mandatu smo prav tako veliko govorili o prekarnosti, o zaposlitvah, ki ne
               zagotavljajo neke socialne in ekonomske varnosti. Poglejte, koliko se je povečalo
               število zasebnikov. Decembra 2008 je bilo zasebnikov malo manj kot 57 tisoč, danes
               jih je skoraj 70 tisoč. Kaj želim povedati? Narašča število zaposlenih v javnem
               sektorju in narašča število zasebnikov, kar pa ne kaže na večji podjetniški
               potencial, ampak največjo pojavnost prekarnega zaposlovanja. In to bo vprašanje, s
               katerim se bo moral tudi ta mladi predstavnik, ki bo tam s strani Študentske
               organizacije Slovenije, ukvarjati. Upam, da bo tudi poziv že iz tega zbora, kot je
               bil nemalokrat, pa tudi s strani mladih, kajti to je njihova vloga, veste, da smo
               bili posebej v decembru, ko smo obravnavali predlog Zujfa, da se prerazporedijo
               sredstva, v Slovenski demokratski stranki zelo kritični do delovanja Študentske
               organizacije Slovenije. Ampak tukaj pa zadevo podpiramo, ker to pa je vloga
               Študentske organizacije Slovenije, to se pravi, da ta njihov član v svetu tega zavoda
               pove svoje mnenje in poskuša vplivati. Ne raznorazne finančne malverzacije, kampusi
               in tako naprej, pač pa da aktivno sodeluje pri tem, kakšno prihodnost bodo imeli
               mladi v naši državi. Jaz upam, da s to potezo danes začenjamo nek trend, da bomo
               prišli nekoč tudi do tega, da bodo imeli mladi svojega predstavnika tudi v
               Ekonomsko-socialnem svetu.</p>
               <p>Kot že rečeno, mi bomo ta predlog podprli. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo mag.
               Julijana Bizjak Mlakar.</p>
            </sp>
            <sp who="SDZ7:BizjakMlakarJulijana">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Hvala za besedo, gospod predsednik. Spoštovane kolegice, kolegi in drugi
               prisotni!</p>
               <p>Izhajajoč iz temeljnih usmeritev stranke Desus, ki nemalokrat naglašuje oziroma
               poudarja medgeneracijsko spoštovanje in sodelovanje ter nujnost participacije mladih
               pri vprašanjih, ki zadevajo ostale generacije, sva člana naše poslanske skupine
               podprla predlog zakona že na matičnem delovnem telesu. Dejstvo je, da so tudi mladi
               sovlagatelji v pokojninsko blagajno, v katero bodo vlagali oziroma vplačevali
               sredstva tekom celotne svoje aktivne delovne dobe in da bodo lahko tudi sami nekoč,
               ko se bodo upokojili, prejemniki sredstev, ki jih bodo tedaj zanje vlagale prihodnje
               generacije. Prepričani samo, da mora ne le upokojence in tiste pred upokojitvijo,
               temveč tudi druge zaposlene in tudi mlade, torej dijake in študente, prav tako
               skrbeti, kaj se in kaj se bo dogajalo s sredstvi, ki se vlagajo v pokojninsko
               blagajno z namenom uživanja teh sredstev ob neki določeni starosti ali ob momentu, ko
               se prej zaposleni z zaslužkom od dela ne bodo mogli več preživljati in ne bo na
               razpolago več drugih sredstev za vzdrževanje primerne ravni dostojnega življenja
               upokojenih. Zato je primerno, da lahko mladi prispevajo svoj glas in tudi nosijo svoj
               del odgovornosti za starejše generacije in za svojo prihodnost, ko se preko organov
               sveta Zavoda za pokojninsko in invalidsko zavarovanje odloča o poslovanju tega preko
               5 milijard evrov težkega proračuna. Prav sedanje mlade generacije bodo v prihodnje
               najbolj odgovorne za ustvarjanje medgeneracijsko strpne družbe in za oblikovanje
               sistemskih zakonskih rešitev, ki naj bi zagotavljale oblike pomoči, socialno
               vključenost, dolgotrajno oskrbo in dostojno življenje vseh upokojenih in drugih oseb,
               ki se ne zmorejo preživljati same, pa tudi za enakomernejšo in pravičnejšo
               porazdelitev blagodati gospodarske rasti med ljudmi.</p>
               <p>Glede celotne sestave sveta zavoda bi lahko odprli razpravo še širše in brž ko ne bi
               prišli do zaključkov, da je prisotnost nekaterih skupin v svetu v primerjavi z
               drugimi previsoka, drugih prenizka. Za začetek bolj enakomerne in logične
               participacije po deležnikih smo poslanke in poslanci Desus skupaj s kolegi iz
               najmanjše koalicijske stranke poskusili zapolniti zasedbo z več predstavniki mladih
               in tudi upokojenih. Vendar žal s strani preostalih poslanskih skupin ni bilo zadosti
               podpore. Vendar pustimo to za naslednji mandat, za naslednjo vlado, za debato v
               okviru napovedane pokojninske reforme, ki pa bo morala prinesti še bistveno več kot
               predvsem podaljševanje starosti ob upokojevanju in oteževanju pogojev upokojevanja.
               Ustrezno bo namreč treba odgovoriti na številne relevantne izzive dolgožive družbe,
               ki jim dosedanje pristojno ministrstvo še ni bilo kos.</p>
               <p>V Poslanski skupini Desus bomo ta zakon večinsko podprli. Večinsko zato, ker smo
               upali na malo drugačno bodočo zasedbo sveta ZPIZ, da bi bil ta po naši oceni bolj
               primerno uravnotežen, za kar pa, žal, ni bilo posluha niti s strani kolegov največje
               koalicijske stranke. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Ker k predlogu zakona matično delovno telo ni sprejelo nobenega amandmaja,
               amandmajev na seji zbora ni bilo možno vlagati.</p>
               <p>Zaključujem drugo obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po končani 13. točki dnevnega reda. S tem prekinjam
               to točko dnevnega reda.</p>
               <p>Prehajamo na <title>8. TOČKO DNEVNEGA REDA, TO JE NA OBRAVNAVO PREDLOGA SPREMEMB IN
                  DOPOLNITEV POSLOVNIKA DRŽAVNEGA ZBORA PO SKRAJŠANEM POSTOPKU.</title>
               </p>
               <p>Predlog sprememb in dopolnitev Poslovnika Državnega zbora je v obravnavo zboru
               predložila skupina 56 poslank in poslancev s prvopodpisanim dr. Matejem T. Vatovcem.</p>
               <p>Za dopolnilno obrazložitev predloga sprememb in dopolnitev Poslovnika dajem besedo
               predstavniku predlagatelja dr. Mateju T. Vatovcu.</p>
            </sp>
            <sp who="SDZ7:TašnerVatovecMatej">

               <speaker>DR. MATEJ T. VATOVEC (PS Levica):</speaker>

               <p>Najlepše hvala, gospod predsednik. Kolegice in kolegi!</p>
               <p>Poslovnik, ki ga imamo danes, je na nek način nastal leta 2002 in sabo je prinesel
               tisto bistveno spremembo, ki je pomenila spremembo zakonodajnega postopka. Takrat se
               je celotni tisti bistveni vsebinski del razprave prestavil s plenarnih zasedanj na
               delovna telesa. In seveda je logično, da se v 15 letih pokaže marsikaj ob tako
               konkretnih spremembah v praksi, torej govorim o pomanjkljivostih ali pa
               nedorečenostih. To je bil pravzaprav do sedaj, poleg seveda vstopa v Evropsko unijo,
               tudi eden glavnih razlogov, zakaj se je poslovnik spreminjal. In tudi ta novela, ki
               jo imamo danes v obravnavi, peta po vrsti, je posledica nekaterih pomanjkljivosti in
               težav, ki so se in se pojavljajo v praksi.</p>
               <p>Poslovnik je seveda zelo občutljiv akt in ravno zaradi tega smo si v komisiji vzeli
               za pripravo sprememb potreben čas. Predloge smo preučili v okviru delovne skupine in
               jih na koncu kondenzirali v to, kar je na nek način okvir možnega. To so predvsem
               tisti predlogi, ki so v tem trenutku predvsem potrebni in dobrodošli in predstavljajo
               današnje spremembe. Omenil bom nekaj ključnih.</p>
               <p>S temi spremembami se bolj jasno določa, da mora v primeru zahteve za sklic nujne
               seje odbora le-ta biti tudi sklicana in izvedena najkasneje v 14 dneh od vložitve
               zahteve. V praksi smo namreč večkrat prišli do težav, predvsem takrat, ko se je sklic
               sicer zgodil v poslovniškem roku, ampak potem je bila takšna seja prekinjena oziroma
               preložena, včasih tudi za nedoločen čas. Tako da sedaj določamo, da se takšna
               preložitev ali pa prekinitev zgodi samo s pritrditvijo oziroma strinjanjem
               predlagatelja. V praksi se je dogajalo, da so seje bile sklicane, ampak potem
               prekinjene. Tako da to težavo upam, da bomo s tem rešili.</p>
               <p>Še en problem, ki je bil večkrat izpostavljen tudi na Kolegijih predsednika
               Državnega zbora in ga rešujemo s spremembami v poslovniku, je možnost, da odbor
               sprejme sklep, da predlog zakona ni primeren za nadaljnjo obravnavo. Tudi tukaj se je
               večkrat dogajalo, da se je tak sklep predlagal že na začetku, pred razpravo, ko se ni
               pravzaprav sploh še soočilo stališč in je tako takšen zakon odletel kar hitro z
               dnevnega reda. S spremembami, ki jih predlagamo, se sedaj jasno določa, da lahko
               delovno telo tak sklep sprejme šele takrat, ko je bila opravljena razprava o predlogu
               zakona.</p>
               <p>Pomembna novost je tudi uvedba tako imenovane zakonodajne sledi, h katere uvedbi je
               bil Državni zbor pozvan že leta 2014 s strani Komisije za preprečevanje korupcije.
               Zakonodajna sled pomeni, da bomo imeli na nek način zagotovljeno preglednost nad
               pripravo zakonodaje in tudi omogočen nadzor nad lobiranjem interesnih skupin. Po
               novem bo predlog zakona na podlagi te spremembe moral vsebovati podatek o tem, ali so
               pri pripravi sodelovali zunanji strokovnjaki, in podatek o znesku plačila, ki so ga
               za ta namen tudi prejeli. To je vsaj po mojem mnenju zelo dobrodošla in pozitivna
               sprememba.</p>
               <p>Dalje. Bolj jasno se določa tudi postopek v zvezi s sklepom, da se mnenje o
               posameznem vprašanju pridobi s strani predsednika republike. Tudi tu smo imeli v
               praksi nekaj težav, ki jih sedaj tudi rešujemo.</p>
               <p>Spremembe se nanašajo tudi na poslanska vprašanja. S poslovniškimi določbami se
               namreč rešuje teoretična ali pa tudi praktična dilema, ki je dolgo časa prinašala v
               prakso to, da se je o proceduralnem sklepu, da se o odgovoru ministra opravi razprava
               na naslednji seji, to smo v praksi imeli, takšne obrazložitve glasu smo dajali, ampak
               sedaj v poslovniku spreminjamo to določbo na tak način, da se tudi pritrdi temu, kar
               je bistvo takšnega sklepa, da je proceduralni sklep, o katerem že po drugih določbah
               poslovnika ni možno obrazlagati glasu.</p>
               <p>En del sprememb se nanaša na uskladitev z veljavno zakonodajo, predvsem spremembami
               Zakona o delovanju med Državnim zborom in Vlado v zadevah Evropske unije in drugih
               stvareh.</p>
               <p>Ker se čas izteka, bi se želel predvsem zahvaliti vsem, ki so pri tem postopku
               sodelovali, poslancem, ki so bili člani delovne skupine, njihovim strokovnim
               sodelavcem, poslanskim skupinam, strokovnim službam Državnega zbora in vsem, ki so
               kakorkoli pripomogli k temu, da smo prišli do, mislim da, zelo pomembnih sprememb.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog je obravnavala Komisija za poslovnik kot matično delovno telo.</p>
               <p>Za predstavitev poročila komisije dajem besedo spet predsedniku dr. Mateju T.
               Vatovcu.</p>
            </sp>
            <sp who="SDZ7:TašnerVatovecMatej">

               <speaker>DR. MATEJ T. VATOVEC (PS Levica):</speaker>

               <p>Komisija za poslovnik je na 7. nujni seji 14. 6. 2017 kot matično delovno telo
               obravnavala predlog sprememb in dopolnitev Poslovnika Državnega zbora, ki ga je
               Državnemu zboru v obravnavo po skrajšanem postopku 2. 6. 2017 predložila skupina
               poslank in poslancev, s prvopodpisano mojo malenkostjo. Kolegij predsednika Državnega
               zbora je na 98. seji 9. 6. 2017 odločil, da se predlog akta obravnava po skrajšanem
               postopku. Članice in člani komisije so kot gradivo prejeli mnenje Zakonodajno-pravne
               službe, ki je podala pripombe k 23., 26., 43. in 58. členu, in tudi mnenje
               Mandatno-imunitetne komisije Državnega sveta z dne 14. 6. 2017.</p>
               <p>Poslanske skupine Levice, Stranke modernega centra, Slovenske demokratske stranke,
               Demokratične stranke upokojencev Slovenije in nepovezanih poslancev so vložile
               predloge za amandmaje komisije k 16., 23., 26., 30., 43. in 58. členu. Predstavnik
               predlagatelja je v dopolnilni obrazložitvi predstavil razloge za sprejem, cilje in
               poglavitne rešitve predloga. Povedal je, da je Poslovnik Državnega zbora iz leta 2002
               prinesel novo ureditev zakonodajnega postopka, ki je vsebovala nekatere bistvene in
               zelo pomembne spremembe. Zlasti je bil večji poudarek na delu delovnih teles in tudi
               boljši organizaciji in načrtovanju dela Državnega zbora v okviru njegovih
               pristojnosti. V obdobju od njegovega sprejema in uveljavitve so se pri uporabi
               poslovniških določb pokazale nekatere nejasnosti in nedorečenosti. Slovenija je med
               tem postala polnopravna država članica Evropske unije, zato so bile sprejete štiri
               novele, tako da je obravnavani predlog peti po vrsti. Predlog vsebuje manj zahtevne
               spremembe in dopolnitve poslovnika, zato je bila tudi predlagana obravnava v
               skrajšanem postopku. Predlagane spremembe in dopolnitve bodo zagotovile še boljšo
               organizacijo in bolj učinkovito delo Državnega zbora ter dodatno zaščito poslancev
               opozicije, poleg tega pa prenašajo tudi manj zahtevne uskladitve poslovniških določb
               z Zakonom o sodelovanju med Državnim zborom in Vlado v zadevah Evropske unije,
               Zakonom o dostopu do informacij javnega značaja in Zakonom o Radioteleviziji
               Slovenije.</p>
               <p>Za tem je predstavnica Zakonodajno-pravne službe predstavila pisno mnenje te službe
               in v nadaljevanju tudi predsednik Državnega sveta gospod Mitja Brvar mnenje
               Mandatno-imunitetne komisije Državnega sveta, ki je predlog soglasno podprla, ker so
               spremembe in dopolnitve namenjene zagotavljanju boljše organiziranosti in
               učinkovitejšemu delu Državnega zbora. V razpravi so se poslanci enotno strinjali, da
               je delovna skupina za pripravo sprememb in dopolnitev poslovnika opravila veliko in
               pomembno delo. Sestala se je 7-krat in njeno delo je bilo izključno vsebinske narave,
               poslanci, ki so v njej sodelovali, pa so pokazali veliko mero zrelosti. Zato so
               pozdravili predlagani akt in napovedali podporo vsem predlogom za amandmaje komisije
               ter predlogu akta v celoti. To je še zlasti pomembno, ker je poslovnik akt, ki je
               tako imenovana mala ustava, in ne nazadnje tudi vpliva na življenje državljanov. Ob
               tem pa so se strinjali, da je treba poslovniške določbe ne le dobro zapisati, ampak
               jih tudi spoštovati v praksi.</p>
               <p>Komisija je na podlagi osmega odstavka 131. člena Poslovnika s potrebno
               dvotretjinsko večino glasov navzočih poslancev sprejela svoje amandmaje k 16., 23.,
               26., 30., 43. in 58. členu. Na koncu je komisija v skladu s 128. členom Poslovnika
               Državnega zbora glasovala o vseh členih predloga akta skupaj in jih soglasno sprejela
               s potrebno dvotretjinsko večino glasov vseh navzočih poslancev.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Nove Slovenije – krščanski demokratov, zanjo gospod
               Zvonko Lah.</p>
            </sp>
            <sp who="SDZ7:LahZvonko">

               <speaker>ZVONKO LAH (PS NSi):</speaker>

               <p>Spoštovani predsednik, kolegice in kolegi!</p>
               <p>Pred nami je že peta sprememba Poslovnika Državnega zbora, od kar je ta leta 2002 na
               novo in tudi bistveno preuredilzakonodajni postopek. Poslovnik ali mala ustava, kot
               mu rečemo v žargonskem jeziku, je tisti okvir, ki poleg ustave in zakonov najbolj
               določa in ureja delo nas poslancev. Zaradi spreminjajočega se okolja je potreba po
               spremembah nenehna, saj si tudi poslanci želimo, da bi bilo naše delo preglednejše,
               bolj skrbno načrtovano in učinkovito.</p>
               <p>K temu bodo nedvomno vsaj nekaj doprinesle spremembe poslovnika, ki se dotikajo
               zaščite opozicijskih poslancev pri zahtevah za sklic nujnih sej in njihove preložitve
               in tudi obravnave predlogov zakonov. Sploh pri opozicijskih predlogih zakonov se je
               začela uveljavljati tako imenovana parlamentarna praksa, da še preden je bila
               opravljena kakršnakoli razprava, je bil že sprejet sklep, da zakon ni primeren za
               nadaljnjo obravnavo. Veseli nas, da se to področje končno ureja, saj je bilo to
               velikokrat orodje predvsem koalicije in nenehnih polemičnih razprav, kjer se je vse
               skupaj hitro zaključilo, preden se je vsebina sploh začela obravnavati. Prednost je
               bila dana proceduri in ne vsebini.</p>
               <p>Pomembna novost, ki jo prinaša sprememba poslovnika, se nanaša tudi na zakonodajno
               sled, kjer bo treba navesti, kateri zunanji strokovnjak oziroma pravna oseba je
               sodelovala pri pripravi zakona in podatek o znesku plačila, ki ga je ta oseba
               prejela. Upamo, da bo ta določba prinesla več reda in preglednosti in ne še več
               polemičnih razprav. Tudi tokratne spremembe ne bodo v celoti odpravile vseh odprtih
               vprašanj in tako imenovane parlamentarne prakse, ki se je vzpostavila na nekaterih
               področjih v zakonodajnem procesu.</p>
               <p>Nova Slovenija – krščanski demokrati bomo spremembe poslovnika podprli, saj se nam
               zdi, da je vse premik na bolje, kjer poslanci uspemo zagotoviti dvotretjinsko večino,
               ki je potrebna tudi za spremembo poslovnika.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Levica, zanjo Miha Kordiš.</p>
            </sp>
            <sp who="SDZ7:KordišMiha">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>Poslovnik Državnega zbora je bil sprejet leta 2002. Takrat se je bistveno spremenil
               zakonodajni postopek in popolnoma logično je, da se je po 15 letih uporabe pokazalo
               tudi nekaj pomanjkljivosti. Pogosto smo zato priča sklicevanju na parlamentarno
               prakso in nekakšne dogovore med vodji poslanskih skupin.</p>
               <p>Da ima poslovnik nekatere luknje, se jasno kaže tudi v tem, da praktično ne mine
               seja Kolegija predsednika Državnega zbora, na kateri ne bi bila izpostavljena kakšna
               slaba praksa predsednikov odborov. Tudi v Poslanski skupini Levica pogosto opozarjamo
               na nedemokratične prijeme, ki se pojavljajo na matičnih odborih. Predvsem imam tukaj
               v mislih omejevanje oziroma celo preprečevanje razprave pri obravnavi posameznih točk
               in onemogočanje sodelovanja strokovne in zainteresirane javnosti.</p>
               <p>Zaradi težav in omejevanja, s katerim se pogosto srečujemo zlasti opozicijski
               poslanci, smo v Levici predlagali tudi ustrezne rešitve in predloge za spremembo
               poslovnika. Veseli nas, da jih je kar nekaj vključenih v predlog, ki je danes pred
               nami. Prva izmed njih se nanaša na opozicijsko zahtevo za sklic nujne seje. Vse
               prevečkrat se nam je zgodilo, da smo zahtevali sklic nujne seje, seja pa je bila nato
               s preglasovanjem in brez razprave prekinjena in odložena za nedoločen čas. Na to
               prakso smo socialisti že večkrat opozorili, zato se nam zdi več kot potrebna jasna
               določitev, da se lahko takšna seja prekine ali skliče izven svojega 14-dnevnega roka
               samo v soglasju s predlagateljem. Dopuščanje razprave o opozicijski zahtevi je sicer
               demokratični minimum, v katerega naj se ne bi posegalo, a zaradi ustvarjalnega
               tolmačenja nekaterih predsednikov odborov, ga je očitno treba tudi zapisati.</p>
               <p>Druga, dokaj česta sporna praksa se nanaša na obravnavo zakona na delovnem telesu. V
               tem mandatu se je nekako prijelo, da se opozicijski predlog zakona brez razprave
               zavrne, koalicijska večina preprosto predlaga sklep, da predlog zakona ni primeren za
               nadaljnjo obravnavo in zakon, ne da bi o njem sploh razpravljali, zavrne. Tudi to so
               neke fore, ki se v tej hiši ne bi smele dogajati. In tudi tukaj nas veseli, da je bil
               upoštevan predlog za jasno določitev, da se sme tak sklep sprejeti, samo če je bila
               pred tem opravljena razprava.</p>
               <p>Tretja pomembnejša rešitev je uveljavitev tako imenovane zakonodajne sledi. Že
               večkrat smo opozorili na nižanje stopnje transparentnosti pri sprejemanju in pripravi
               vladnih zakonov. Takšen način delovanja ne omogoča nadzora nad morebitnim lobiranjem
               in omogoča sprejemanje zakonodajnih rešitev po diktatu lobistov in kapitala. S
               predlagano spremembo bo Vlada v predlogu morala navesti podatek o tem, kateri zunanji
               strokovnjaki so sodelovali pri pripravi zakona in koliko denarja so za to prejeli. To
               je vsekakor prvi korak k bolj transparentnemu zakonodajnemu postopku in podlaga za
               nadzor nad vplivom lobijev. Upamo pa, da ne zadnji.</p>
               <p>To so za nas v Levici ključne rešitve, ki jih prinašajo spremembe poslovnika. Smo
               veseli, da so narejene premišljeno, da so se zgodile v okviru delovne skupne, kjer so
               bile vključene tako poslanske skupine kot strokovne službe Državnega zbora.
               Socialisti bomo te spremembe vsekakor podprli, bi pa na tem mestu opozoril, da se s
               sprejetjem teh sprememb ne rešuje tisti največji problem. Nobena določba poslovnika
               ne more predsednikom preprečiti njihovih zlorab in kršitev. Zato od predsednika
               Državnega zbora pričakujemo, da bo ob vsakokratnem opozorilu o kršitvah ukrepal in
               preprečil samovoljo, ki smo ji priča praktično vsak dan. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospod Jani
               Möderndorfer.</p>
            </sp>
            <sp who="SDZ7:MöderndorferJani">

               <speaker>JANI (JANKO) MÖDERNDORFER (PS SMC):</speaker>

               <p>Dober dan!</p>
               <p>V Državnem zboru po letu 1993, ki je bil v resnici svojevrsten prelomni dogodek,
               glede na to da je takrat Državni zbor prvič dobil poslovnik, ki je bil sicer res zelo
               na hitro skupaj <q>»spacan«</q> in niti približno še ne podoben tistemu, kar imamo danes, in
               tudi ni upošteval vseh norm in nekih demokratičnih pravil, ki jih ima neka razvita
               demokratična družba. Res pa je, da je kasneje, leta 2002 dejansko nastal temelj, o
               katerem so danes že več ali manj tudi vsi govorili, današnjega poslovnika, ki pa se
               je kasneje večkrat tudi z manjšimi kozmetičnimi popravki in pa zahtevami ter
               uskladitvami zaradi nomotehničnih zahtev, zaradi Evropske unije in prenosa določenih
               zahtev, spremenil.</p>
               <p>Danes smo v resnici pred prvo resnejšo, večjo spremembo, ki prinaša korenite
               posodobitve, ki so do danes bile več ali manj tako ali drugače bodisi spoštovane
               preko parlamentarne prakse ali pa posamezne interpretacije, ki so si jih privoščile
               posamezne stranke in udeleženci v samem zakonodajnem postopku. Naj rečem, da v
               resnici se je treba v tem trenutku zahvaliti, glede na to, da če bo danes poslovnik
               sprejet, sam sem vedno vesel, kadar to doživim ob glasovanju, do takrat pa sem
               rezerviran, ne glede na to, kaj danes poslušam ob samih napovedih, zadovoljen bom
               predvsem zato, kajti tisto, kar se danes pričakuje, da ko bo poslovnik sprejet z
               dvotretjinsko večino, da bo to pomemben korak in temelj za boljše delovanje Državnega
               zbora.</p>
               <p>Zanimiv je bil tudi medklic predsedniku Državnega zbora. Predsednik Državnega zbora
               ni vsemogočen in tudi po novem sprejetem poslovniku ne bo mogel urejati in marsikaj
               zahtevati, kar se od njega pričakuje. Lahko pa bomo naredili vsi skupaj, poslanci in
               poslanke, ki smo udeleženi v zakonodajnem postopku in ne nazadnje udeleženi tudi pri
               samih razpravah in proceduralnih postopkih, na katerega se največkrat sklicujemo, na
               poslovnik. Se pravi, ne od predsednika Državnega zbora, od vseh nas je v resnici
               odvisno, ali bo ta poslovnik doživel tudi dvig višje politične kulture v Državnem
               zboru.</p>
               <p>V SMC bomo poslovnik sprejeli.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Tomaž
               Lisec.</p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Hvala, predsednik za besedo.</p>
               <p>Tisti, ki spremljajo to sejo, bi lahko rekli, evo, pa se končno poslanci ukvarjajo
               sami s seboj. In vsi tisti, ki to spremljajo, bi imeli problem, ker smo vsi poslanci
               soglasni in enotno napovedujemo podporo spremembam poslovnika, kar upam, da bomo tudi
               potrdili z enotnim, soglasnim glasovanjem za spremembo poslovnika.</p>
               <p>Kakor so že predhodniki povedali, je dejstvo, da od leta 2002 je bilo kar nekaj
               dogodkov, ki so nas napotili k spremembam oziroma urejanju poslovnika: vstop v EU,
               nova informacijska doba, ne nazadnje pa tudi pomanjkljivosti, ki so se pokazale pri
               izvajanju poslovnika v praksi. Zato so rešitve le nek skupek uresničljivih predlogov
               zadnjih 10 let, dogodkov v praksi, slabega izvajanja v praksi, če želite, in tudi
               različnega tolmačenja, ki so si ga tako predsedniki Državnega zbora, pa tudi
               predsedniki matičnih delovnih teles privoščili v zadnjih 15 letih.</p>
               <p>Kljub temu da sem bil v delovni skupini sam iz tako imenovanega desnega politične
               pola, pa bi se tu strinjal s tistimi predhodniki, ki trdijo, da je bilo delo v tej
               delovni skupini zelo vsebinsko, da ni šlo za noben političen prestiž oziroma za
               kakšno kvačkanje z morebitno podporo, kajti vsi smo nekaj predlagali, vsi smo morda
               pričakovali kakšen dodaten ukrep znotraj poslovnika, vsi smo morda tudi kakšno željo
               zamudili, ampak mi je zelo všeč, da je bila zelo konstruktivna razprava, ki je
               pokazala, da si moramo poslanci, če želimo enotno delovati, zapisati tudi enotna
               merila, standarde. Kot že rečeno, nekaj je to, kar je zapisano, drugo pa je po navadi
               v praksi. V Poslanski skupini SDS upamo, da do tega v prihodnosti ne bo več
               prihajalo, da bomo tako vodstvo Državnega zbora s predsednikom Državnega zbora,
               predsedniki matičnih delovnih teles in vsi poslanci in poslanke tako tega sklica kot
               nadaljnjih sklicev Državnega zbora razumeli, kaj nam poslovnik veleva, da bomo vsi po
               njem tudi delovali. Zato morda predlagam, spoštovano vodstvo Državnega zbora, da bi
               novi poslovnik z vsemi spremembami čim prej posredovali vsem poslancem po elektronski
               pošti ali v fizični obliki, če še nismo toliko moderni, da bi morda za začetek
               označili vse tiste spremembe, ki jih bo ta poslovnik doživel, da bomo vsi vedeli, kaj
               smo danes sploh potrdili, da ne bo v nadaljevanju potem prišlo, tako kot že
               velikokrat, do tega, češ, hudič je v podrobnostih ali pa, tega nisem vedel. To pa bo
               napotilo vse poslanke in poslance k iskanju zlorab, k različnim tolmačenjem in lahko
               se bomo v naslednjih petih, desetih ali pa petnajstih letih zopet pogovarjali o
               zlorabah, o parlamentarni praksi in tako naprej. Ali pa se bodo iskale avtentične
               razlage poslovnika, ki ga danes sprejemamo.</p>
               <p>V Poslanski skupini SDS upamo na enotno podporo spremembam poslovnika. Upamo pa
               tudi, da bo tako vodstvo Državnega zbora in tudi si poslanke in poslanci ne glede na
               to iz katre stranke prihajamo znali po tem Poslovniku tudi čim bolj uspešno delovati.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo
               gospod Primož Hainz.</p>
            </sp>
            <sp who="SDZ7:HainzPrimož">

               <speaker>PRIMOŽ HAINZ (PS DeSUS):</speaker>

               <p>Hvala lepa za besedo, gospod predsednik.</p>
               <p>Kolegice in kolegi, dovolite, da vam povem stališče Poslanske skupine Desus do
               dopolnitev oziroma sprememb Poslovnika Državnega zbora. Tudi sam bom začel s tisto
               letnico 2002, ko je pod vodstvom Antona Anderliča bil sprejet Poslovnik Državnega
               zbora, ki je pravzaprav v veliki meri omogočal delo Državnemu zboru in sam sem eden
               tistih, ki trdim, da je Državni zbor tudi doslej popolnoma normalno funkcioniral z
               nekaterimi nesporazumi, ki so pa vedno mogoči. Zloraba poslovnika je vedno mogoča. To
               je odvisno od konkretnih ljudi. Tako da nas tudi spremembe, ki naj bi jih sprejeli,
               ne bodo od tega odvrnile. Ampak dejstvo je, da od takrat naprej nekako Državni zbor
               deluje v skladu z nekimi normativi, ki pripeljejo do rezultatov v doglednem času, če
               lahko tako rečem. Te spremembe, to so poudarjali že kolegi pred mano, niso ne
               koalicijske, ne opozicijske, so rezultat soglasnega konsenza vseh nas, zato moramo
               tudi s strani Poslanske skupine Desus izraziti pohvalo vsem, ki so ali smo sodelovali
               pri spremembah in tvorno sodelovali pod vodstvom dr. Tašner Vatovca.</p>
               <p>Vse predlagane spremembe v poslanski skupini soglasno podpiramo. Seveda gre za
               nekatere kar pomembne glede sklepčnosti, glede proceduralnih vprašanj, glede
               opredelitev glasu pri poslanskih vprašanjih, usklajena je bila tudi dvotretjinska
               večina pri ustavnih spremembah in predvsem poudarjate nekateri o sledljivosti
               sredstev za oblikovanje zakonskih predlogov. Sam mislim, da je to pomembno, še bolj
               pomembno pa je vprašanje sledljivosti sredstev, gre za tako imenovani outsourcing, in
               da je tega outsourcinga pri Vladi preveč. To je zame ključno ali pa celo pomembnejše
               vprašanje, da Vlada ima organe, ima ljudi in mislim, da se prevečkrat poslužuje
               zunanjih svetovalcev. Ključno pri vsem tem je, da poslovnik omogoča poslancem,
               predvsem pa celotni strokovni službi Državnega zbora, ki dostikrat ostaja v ozadju,
               lažje delovanje. In zato dovolite, da se vendar zahvalim vsem sekretarjem,
               sekretarkam, referentkam, strokovnim sodelavcem, kuharjem, čistilkam, varnostnikom,
               hišnikom, receptorjem, skratka vsem, ki delajo v Državnem zboru, da hiša lahko
               normalno deluje oziroma funkcionira. Torej vsem resnično hvala, ker to je priložnost,
               ob kateri se o tem pogovarjamo.</p>
               <p>Seveda smo si v Poslanski skupini Desus obetali malce več. To je seveda vprašanje
               zapolnitve podpredsedniškega mesta Državnega zbora. Gre za vprašanje racionalnejše
               obravnave na sejah delovnih teles, predvsem kar se tiče sodelovanja javnosti in
               časovnega prihranka. Gre za vprašanje racionalnejše obravnave aktov, ko ena stran,
               nova stran in en časopisni članek je že lahko tudi zakonodajni predlog in se potem
               izčrpavamo na enih in istih temah cele popoldneve in dneve v odborih in Državnem
               zboru, namesto da bi se posvečali nekaterim temeljnim vprašanjem. Ampak dobro, to je
               pač tisto, kar si človek želi. Meni osebno, to pa moram dve strani vendar povedati.
               Prvič mi je žal, da znotraj tega nismo spoznali, bil sem pa pobudnik in nisem uspel,
               da bi olajšali relacijo med Državnim zborom in Državnim svetom, kajti 4. faza tako
               imenovanega branja bi omogočala, da bi Državni svet lahko dal veto ne na na cel
               zakon, ampak samo na en člen ali dva člena in bi to lahko olajšalo delo Državnemu
               zboru pri eventualni olajšavi, torej pri eventualni spremembi na bolje konkretnega
               zakona. Predlagam sem tudi, da Državni zbor ne bi smel upoštevati stališč delovnih
               teles Državnega sveta. Delovna telesa Državnega sveta so namreč korporativno
               sestavljena in niso sestavljena pluralno, in so samo delovna telesa. Morali bi pa
               obravnavati samo tisto, kar sklene Državni svet. Kajti med stališčem Državnega sveta
               in delovnim telesom je dostikrat razlika oziroma popolno nasprotje.</p>
               <p>Ne glede na to, dejstvo je, da to malo ustavo imamo, zato apeliram na vse poslanke
               in poslance, ne glede na naše različne poglede, nazore, da delujemo strpno in
               spoštljivo drug do drugega. Mislim pa, da je tudi že čas, da bi sprejeli etični
               kodeks, kar smo tudi še nekako dolžni po mednarodnih kriterijih.</p>
               <p>Poslanci Desusa bomo sprejeli predlog.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo mag. Bojana Muršič.</p>
            </sp>
            <sp who="SDZ7:MuršičBojana">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsednik, za besedo.</p>
               <p>Po slišanju vseh stališč končno lahko rečem, da v Državnem zboru govorimo isti
               jezik, kar me, moram reči, na vsem lepem začetku enkrat končno veseli. Veselilo bi pa
               me, če bi bilo tega še več. A danes imamo na mizi Poslovnik Državnega zbora, ki je
               uvedel nov koncept ureditve zakonodajnega postopka, ki ga uporabljamo še danes, a bil
               je sprejet leta 2002. Že kar nekaj preteklih mandatov Državnega zbora so se zbirali
               predlogi sprememb in dopolnitev poslovnika, ki bi organiziranje ter delovanje poslank
               in poslancev in Državnega zbora nasploh optimizirali oziroma izboljšali. V tem
               mandatu se je v ta namen ustanovila posebna delovna skupina predstavnikov poslanskih
               skupin, ki je prečesala večji del omenjenih predlogov in izluščila tiste, za katere
               obstoji realna možnost, da bodo dobili zadostno podporo, torej dvotretjinsko podporo.</p>
               <p>Predlagana novela Poslovnika Državnega zbora je dokaj obsežna, saj spreminja preko
               60 členov. Spremembe in dopolnitve predvsem jasneje urejajo posamezna vprašanja,
               zlasti tista, za katera se je izkazalo, da v izogib različnim tolmačenjem ali
               različnim izvajanjem v praksi terjajo natančni zapis. Z nekaterimi predlogi sprememb
               poslovnika se zapolnjuje pravna praznina ali morebitna podnormiranost veljavnih
               določil, kar pomeni, da za bodočo poslovniško uporabo pri reševanju teh primerov ne
               bo ključnega pomena tolmačenje predsedujočega, tolmačenje poslovniške komisije ali
               interpretiranje rešitev na podlagi predhodne parlamentarne prakse. Z jasnejšimi
               določili se predlaga nemoteno delovanje delovnega telesa ob odsotnosti njegovega
               predsednika, prav tako pa natančno določa, v kolikšnem času mora biti izvedena nujna
               seja ter v katerih primerih je takšno sejo mogoče prekiniti oziroma preložiti.</p>
               <p>K večji transparentnosti zakonodajnega postopka zagotovo pripomore novo določilo, ki
               nalaga Vladi, kot predlagateljici zakona, da navede podatke o morebitnem zunanjem
               strokovnjaku ali pravni osebi, ki je sodelovala pri pripravi zakonodajnega postopka,
               ter znesek plačila, ki ga je oseba v ta namen prejela.</p>
               <p>Med pomembnejša določila predlagane novele sodi tudi na novo predvideni postopek
               zaslišanja kandidatke ali kandidata za člana Evropske komisije, Evropskega računskega
               sodišča ali člana upravnega odbora investicijske banke v Državnem zboru. Z ustreznimi
               popravki pa se natančneje urejata še obe različici, ko predsednik republike na lastno
               pobudo ali po odločitvi Državnega zbora poslankam in poslancem o posameznem vprašanju
               predstavi svoje mnenje. V tem predlogu sprememb in dopolnitev žal nismo uspeli
               razrešiti enega težjih vprašanj, ki se nanaša na ustavno vprašljivo prenehanje
               zakonodajnega postopka na matičnem delovnem telesu. Vemo, da je Komisija za poslovnik
               v preteklosti sprejela razlago, da je v primeru neizglasovanja členov predloga zakona
               na matičnem delovnem telesu zakonodajni postopek o takšnem predlogu končan in
               posledično Državni zbor na plenarni seji o njem ne glasuje. Slednje pa je sporno, saj
               to pomeni, da poslanke in poslanci, ki so člani matičnega delovnega telesa,
               preostalim poslankam in poslancem odvzamejo temeljno pravico, da soodločajo o
               določenem zakonskem predlogu. Najverjetneje se bomo s tem vprašanjem v prihodnosti še
               soočali in, verjamem, zanj našli neko primerno rešitev.</p>
               <p>Ne glede na to, da so predlagane poslovniške spremembe dobrodošle ter za nadaljnje
               delo Državnega zbora zagotovo koristne in potrebne, pa je to le prvi korak, treba pa
               bo narediti še drugi korak, ki bo temu sledil. V mislih imam korektno in dobroverno
               izvajanje poslovniških določil, kjer ne bo prostora za morebitne zlorabe in
               izigravanje. Vsem, ki pa so sodelovali pri pripravi in usklajevanju tega predloga
               poslovnika, se najlepše zahvaljujemo v Poslanski skupini Socialnih demokratov.</p>
               <p>Socialni demokrati bomo predlagane spremembe in dopolnitve Poslovnika Državnega
               zbora podprli. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu poslovnika niso bili vloženi, zaključujem
               drugo obravnavo. Odločanje o predlogu sprememb in dopolnitev poslovnika, bomo v
               skladu s časovnim potekom seje zbora opravili danes v okviru glasovanj, pol ure po
               končani 13. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  DOPOLNITVI ZAKONA O DRŽAVLJANSTVU REPUBLIKE SLOVENIJE PO SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložila skupina 11 poslank in poslancev s
               prvopodpisanim gospodom Petrom Vilfanom.</p>
               <p>Za dopolnilno obrazložitev predloga zakona dajem besedo predstavniku predlagatelja
               gospodu Petru Vilfanu.</p>
            </sp>
            <sp who="SDZ7:VilfanPeter">

               <speaker>PETER VILFAN (PS DeSUS):</speaker>

               <p>Spoštovani predsednik, kolegice in kolegi!</p>
               <p>Danes odločamo o predlogu zakona, s katerim bi olajšali pridobitev državljanstva
               osebam, tako znanstvenikom, športnikom, zdravnikom in mnogim drugim, ki bi s svojim
               delom koristili Republiki Sloveniji. Novela je potrebna, saj je dosedanja praksa
               izvajanja izredne naturalizacije pokazala, da oseba ne more pridobiti slovenskega
               državljanstva, če prej dejansko ne živi v Sloveniji vsaj eno leto in nima urejenega
               statusa tujca. Drugače povedano, mnogim vrhunskim športnikom, znanstvenikom in
               drugim, ki so se izkazali z izjemnimi dosežki in bi lahko pripomogli k razvoju in
               ugledu države, prej kot v enem letu po veljavni zakonodaji ni mogoče dodeliti
               državljanstva.</p>
               <p>Na podlagi navedenega sem se kot prvopodpisani k predlogu zakona odločil za
               spremembo 13. člena Zakona o državljanstvu Republike Slovenije, predlog pa je podprla
               komisija Državnega sveta, Vlada, koalicija in ne nazadnje tudi sam predsednik Vlade.
               Naj obrazložim, za kakšno dopolnitev v bistvu gre. Predlagana je le možnost, da Vlada
               Republike Slovenije ob ugotavljanju razlogov za izredno naturalizacijo še ugotovi,
               ali razlogi obstojijo navkljub življenju prosilca za državljanstvo Republike
               Slovenije v tujini. Gre torej za tisti del, ki govori o tem enoletnem stalnem bivanju
               v Sloveniji in za odpravo tega pogoja v 13. členu o izredni naturalizaciji.</p>
               <p>Če ponazorim na primeru. Če bi v državi primanjkovalo zdravnikov, kar je ne nazadnje
               tudi realno stanje, ali pa, če želite, vrhunskih športnikov, ki bi nastopali za
               slovensko reprezentanco v različnih športnih panogah, bi država zaradi svojih koristi
               in povečanju ugleda podelila državljanstvo brez pogoja enoletnega prebivanja v
               Republiki Sloveniji.</p>
               <p>Slišati je bilo in verjamem, da bo tudi danes tako, da bi s predlagano dopolnitvijo
               prihajalo do množičnih podeljevanj državljanstev. Tu moram jasno povedati, da je vsak
               strah odveč, kajti onemogočena bo vsakršna zloraba instituta izredne naturalizacije,
               saj bosta morala tako resorni organ kot Vlada v vsakem konkretnem primeru še vedno
               utemeljiti državni interes. Ponovno ponavljam, da kljub črtanju enoletnega pogoja
               prebivanja in statusa tujca ostali pogoji za pridobitev državljanstva ostajajo
               popolnoma enaki. Postopek, ki velja že sedaj, ostaja nespremenjen. Ministrstvo za
               notranje zadeve, ki ima pooblastilo za odločanje o naturalizaciji tujcev, je pred
               odločitvijo o pridobitvi državljanstva na podlagi 13. člena vezano na ugotovitev
               Vlade Republike Slovenije, ki ima pooblastilo, da ugotovi, ali gre za obstoj
               nacionalnega interesa ali ne. Svojo ugotovitev nato sprejme Vlada Republike Slovenije
               ob upoštevanju mnenja za določeno področje pristojnega resornega organa, glede na to,
               na katerem področju prosilec uveljavlja državni interes.</p>
               <p>Če zaključim, v nobenem primeru ne bo šlo za podeljevanje državljanstev kar tako na
               lepe oči. In ne nazadnje, jasno je treba povedati, da predlog ne velja zgolj za
               športnike, kot se to rado poudarja. V zadnjem letu so 13. člen Zakona o državljanstvu
               tako izkoristili tudi posamezniki na področjih gospodarstva, financ, kulture,
               šolstva, znanosti, zdravstva, pravosodja, prometa, okolja in prostora, ki za našo
               državo predstavljajo dodano vrednost ter krepijo ugled in prepoznavnost Slovenije v
               svetu. Toda številka je še vedno majhna. Lani je na podlagi izredne naturalizacije s
               pogoji 13. člena, dobilo državljanstvo 35 oseb, kar je zgolj2,4 % podeljenih
               državljanstev v letu 2016. Med njimi so 4 športniki, 13 znanstvenikov in 13
               zdravnikov. Torej gre za interes države, gre za ugled in večjo prepoznavnost
               Republike Slovenije, gre za prispevek posameznikov k razvoju države in gre za
               povečanje ugleda naše države tako na področju športa, znanosti, zdravstva,
               gospodarstva in drugje. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za notranje zadeve, javno upravo in lokalno
               samoupravo kot matično delovno telo.</p>
               <p>Za predstavitev poročila odbora dajem besedo podpredsednici gospe Janji Sluga.</p>
            </sp>
            <sp who="SDZ7:SlugaJanja">

               <speaker>JANJA SLUGA (PS SMC):</speaker>

               <p>Hvala lepa.</p>
               <p>Odbor je predlog zakona obravnaval na 36. seji 28. junija 2017. Predstavnik
               predlagatelja Peter Vilfan je podal dopolnilno obrazložitev. Državni sekretar na
               Ministrstvu za notranje zadeve je poudaril, da Vlada podpira predlog zakona, kakor
               tudi vložena amandmaja. Predstavnica Zakonodajno-pravne službe je v predstavitvi
               pisnega mnenja Zakonodajno-pravne službe dejala, da se dopolnjuje Zakon o
               državljanstvu v delu, ki se nanaša na pridobitev državljanstva s tako imenovano
               izredno naturalizacijo. Izredna naturalizacija se po svoji naravi nanaša na izjemne
               primere, pri katerih gre za pridobitev državljanstva pod posebnimi olajšanimi pogoji,
               ki so odraz posebnega interesa države, in je možna le v primeru, če bo država od tega
               imela korist.</p>
               <p>Predlagana rešitev po svoji vsebini predstavlja izjemen primer izredne
               naturalizacije, ki se navezuje na veljavno ureditev prvega odstavka 13. člena zakona.
               Pri tem določa izjemo v delu, ki se nanaša na pogoj neprekinjenega prebivanja v
               Republiki Sloveniji in pogoj urejenega statusa tujca. Vsi ostali pogoji pa se
               ohranjajo. Glede kriterija proste presoje je Zakonodajno-pravna služba v mnenju
               opozorila na ustrezno oblikovanje, upoštevaje zlasti ustavnosodno judikaturo, in tudi
               na notranjo usklajenost ureditve postopka izredne naturalizacije.</p>
               <p>Vloženi amandma k 1. členu sledi tem pripombam. Glede amandmaja k 2. Členu, to je
               glede uveljavitvene določbe, pa je opozorila, da gre za odstop od splošnega
               15-dnevnega uveljavitvenega roka, ki se lahko krajša iz utemeljenih razlogov.</p>
               <p>V mnenju Komisije Državnega sveta za državno ureditev so državni svetniki opozorili
               na problematiko dvojnih državljanstev, saj v primeru 13. člena zakona, ki govori o
               izredni naturalizaciji, odpust iz drugega državljanstva ni predviden. Komisijo je
               zanimalo, kako so definirani pogoji za potrditev izjemnih dosežkov. Predstavnica
               Ministrstva za notranje zadeve jim je pojasnila, da so pogoji natančno opredeljeni v
               uredbi o merilih za ugotavljanje nacionalnega interesa pri sprejemanju v
               državljanstvo Republike Slovenije. Vsako ministrstvo, ki predlaga kandidata s svojega
               področja, mora te pogoje formalno izkazati oziroma morajo biti opredeljeni v vlogi na
               podlagi katere se Vlada potem odloča.</p>
               <p>V okviru obrazložitve glasu so se poslanci koalicije strinjali, da je skrajni čas za
               sprejetje takšne novele, saj gre za osebe, ki imajo dodano vrednost za državo, kar bo
               prineslo napredek za državo in tudi promocijo države. Izpostavili so dejstvo, da
               pomenijo izredne naturalizacije izjemno majhen odstotek pridobitve državljanstva.
               Največ tako pridobljenih državljanstev v letu 2016 pa je bilo s področja znanosti in
               medicine.</p>
               <p>Poslanci opozicije so se izrekli proti predlogu zakona, ob tem pa izrazili mnenje,
               da bi morali veljavno ureditev popraviti tako, da bi uvedli možnost podelitve
               državljanstva brez omejitev osebam s slovenskimi koreninami, ki živijo po svetu.</p>
               <p>Predstavnik Poslanske skupine Levica je poudaril, da že sedaj v zakonu obstaja
               možnost izredne naturalizacije z dvema pogojema. Predlog zakona pa uvaja nove izjeme
               od izjeme. Hkrati pa imamo vse bolj omejujočo zakonodajo, kar se tiče prosilcev za
               azil, ki pa so prav tako lahko osebe, ki imajo potencialno prednost za državo.</p>
               <p>Odbor je glasoval o členih predloga zakona in jih sprejel. Glede na sprejete
               amandmaje je pripravljeno besedilo dopolnjenega predloga zakona. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Za obrazložitev mnenja dajem besedo predstavniku Vlade, državnemu sekretarju na
               Ministrstvu za notranje zadeve gospod Andreju Špengi.</p>
            </sp>
            <sp who="SDZ7:ŠpengaAndrej">

               <speaker>ANDREJ ŠPENGA:</speaker>

               <p>Predsednik, hvala za besedo. Lep pozdrav, spoštovane poslanke, cenjeni poslanci!</p>
               <p>Cilj predlaganega zakona je dopolnitev, ki bi izjemoma omogočila pridobitev
               državljanstva Republike Slovenije z izredno naturalizacijo osebi, ki ne živi na
               območju Republike Slovenije in nima urejenega statusa tujca, če bi seveda s tem
               soglašala Vlada Republike Slovenije ob predhodni pridobitvi mnenja pristojnega organa
               o tem, da so kljub življenju v tujini izpolnjeni kriteriji za samo izredno
               naturalizacijo.</p>
               <p>Vlada Republike Slovenije ugotavlja, da Predlog zakona o dopolnitvi zakona o
               državljanstvu, ki ga je Državnemu zboru Republike Slovenije predložila skupina
               poslank in poslancev, s prvopodpisanim poslancem gospodom Petrom Vilfanom, sledi
               predlogu zakona o spremembah in dopolnitvah zakona o državljanstvu Republike
               Slovenije, ki ga je v letu 2011 Državnemu zboru Republike Slovenije predložila že
               skupina poslank in poslancev, takrat s prvopodpisanim poslancem Antonom Anderličem.</p>
               <p>Vlada Republike Slovenije je v svojem mnenju iz avgusta 2011 omenjeni predlog zakona
               podprlo. Ob dejstvu, da so bili predhodno sprejeti tudi amandmaji, ki so jih vložile
               poslanske skupine SMC, Desus in SD, ki so sledili mnenju Zakonodajno-pravne službe
               Državnega zbora, Vlada Republike Slovenije predlogu zakona o državljanstvu ne
               nasprotuje. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Levica, zanjo dr. Matej T. Vatovec.</p>
            </sp>
            <sp who="SDZ7:TašnerVatovecMatej">

               <speaker>DR. MATEJ T. VATOVEC (PS Levica):</speaker>

               <p>Najlepša hvala, še enkrat.</p>
               <p>Predlog novele zakona o državljanstvu je najlepši dokaz dvoličnosti te vlade in
               dvoličnosti te koalicije. Na prvi pogled od zunaj sicer izgleda, da gre za nek
               spremenjen odnos Vlade do tujcev, da bo politiko nestrpnosti zamenjala politika
               odprtih vrat, da bo politiko zastraševanja zamenjala politika enakih možnosti za vse.
               No, to sta tudi na nek način naredili, a le za eno konkretno privilegirano osebo.</p>
               <p>Cilj predloga zakona je sprostitev pogojev za pridobitev državljanstva. To smo že
               slišali. Poleg splošne izjeme, ki omogoča pridobitev državljanstva osebi, ki pri nas
               živi eno leto in ima urejen status tujca, se v zakon dodaja še izjema od izjeme.
               Državljanstvo bo tako mogoče pridobiti brez prebivanja v Sloveniji in brez urejenega
               statusa tujca. A sprememba seveda ni predlagana zaradi tega, ker, recimo, bežeči pred
               vojno in skoraj gotovo smrtjo 14 mesecev in več čakajo na ureditev svojega statusa.
               Zaradi tega ker v tem času nimajo možnosti, da si ustvarijo normalno življenje,
               recimo. Deležni niso niti minimalnega obsega pravic in pomoči, kar bi omogočalo
               takšno življenje. Ne, zaradi tega ne. Tisti, ki so brez problema podprli protiustaven
               zakon o tujcih, tisti, ki so svojo odločitev utemeljili s skrbjo za naše ljudi, ti
               sedaj predlagajo spremembo, ki bo enemu konkretnemu ameriškemu košarkarju zagotovila,
               da bo po hitrem postopku vključen v slovensko košarkaško reprezentanco. Ta košarkaš
               ima možnost pridobiti državljanstvo že po veljavnem zakonu. A ker še nikoli ni živel
               v Sloveniji, ne izpolnjuje pogoja enoletnega bivanja. In kako je predlagatelj
               utemeljil spremembo? V ameriški reprezentanci je prostora le za 12 igralcev. Zaradi
               tega na stotine ali pa tisoče dobrih ameriških igralcev na žalost nima možnosti
               igrati za svojo državo in tako ne morejo igrati niti na evropskih prvenstvih, zato
               jim dajmo omogočiti, da bodo lahko člani slovenske reprezentance, recimo, in
               izpolnili svoj potencial.</p>
               <p>To, da ameriški igralci ne morejo sodelovati na evropskem prvenstvu, je preprosto
               bizaren oziroma enostavno nepojmljiv argument. Konec koncev imamo tudi v Sloveniji,
               točna številka je 32 tisoč 513 registriranih igralk in igralcev, ki nimajo možnosti
               sodelovati v slovenski, kaj šele ameriški reprezentanci. In tudi ta, pa tudi pretekle
               vlade so z brezglavim varčevanjem sesule športno infrastrukturo, športno dejavnost so
               spremenili v luksuz. Marsikatera družina si ga pač enostavno ne more privoščiti. Pred
               enim mesecem ste poskrbeli za še večjo prekariziranost v športu. En mesec po
               zavrnitvi predloga za zvišanje pokojnin in minimalne plače za vse ste peščici
               privilegiranih športnikov ponovno priskrbeli dodatek h pokojnini. Danes pa za podobno
               enega privilegiranega posameznika spreminjate zakon o državljanstvu, seveda pod
               pretvezo, da gre za širok nabor ljudi.</p>
               <p>V Poslanski skupini Levica zagovarjamo, in to že ves čas, politiko odprtih vrat. Smo
               proti omejevanju pravic tujcem in beguncem, proti rezilni žici, proti zapiranju meja.
               Smo tudi proti spreminjanju zakonodaje zaradi enega konkretnega primera. Proti
               izključni skrbi za dobrobit že tako privilegiranih in proti dvoličnosti Vlade in
               koalicije. Ne nazadnje vsi tisti prosilci za azil, ki stojijo in čakajo v tej državi,
               so prav tako lahko potencialni dobri športniki, dobri kulturniki, dobri znanstveniki,
               dobri gledališčniki, dobri državljani pa še marsikaj. Da gre za dvoličnost in skrb
               izključno za privilegirane posameznike jasno dokazuje tudi dejstvo, da je Vlada zgolj
               en sam dan po sprejetju Zakona o državljanstvu na matičnem delovnem telesu sprejelo
               novelo Zakona o tujcih, že drugo v tem mandatu, ki bo bežečim pred vojno še dodatno
               omejila njihove pravice na tak način, da jim bo odvzelo še tisto malo, kar jim ostane
               – možnost združitve z družino. Hvala za človečnost.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina nepovezanih poslancev, zanjo dr. Bojan Dobovšek.</p>
            </sp>
            <sp who="SDZ7:DobovšekBojan">

               <speaker>DR. BOJAN DOBOVŠEK (PS NP):</speaker>

               <p>Spoštovani vsi, ki spremljate to sejo.</p>
               <p>Zakaj je pred nami ta predlog? Ali sedanja ureditev ni dobra? Ali jo je treba
               spreminjati? Kaj je narobe z dosedanjo ureditvijo? Predlog, ki je pred nami, določa
               izjemo od izjeme in, kot kaže, zaradi enega primera spreminjamo zakon. Kaj je treba
               izpostaviti? Še vedno me moti arbitrarno odločanje o izjemnem prispevku za ugled in
               razvoj Slovenije. Arbitrarno odločanje mi načeloma v nobenih postopkih ni pogodu in
               se ga skušamo izogibati.</p>
               <p>Iz dosedanjih razprav je bilo razvidno, zakaj se zakon sprejema. Na to sem opozoril
               že na Kolegiju predsednika Državnega zbora. Gre za to, da tujci ne morejo izpolniti
               vseh pogojev za izredno naturalizacijo, in ker ne morejo tekmovati za svojo državo,
               potem tekmujejo za našo, ki je manjša, ampak s tem nujno odvzamemo mesto enemu
               Slovencu, v katerega starši po navadi veliko vlagajo in pripomorejo k temu, da doseže
               neke vrhunske rezultate. Nagrada, denarne, vemo, da so slabe, je to, da gre na neko
               mednarodno tekmovanje. To mu sedaj onemogočamo.</p>
               <p>Drugo, kar me moti, gre za to, da so načeloma evropske institucije proti bipatridom
               in polipatridom. Zakaj? Več državljanstev omogoča izogibanje plačilu davkom in druge
               nevšečnosti v mednarodnem prostoru, zato se skušamo temu izogibati.</p>
               <p>Zaradi vseh naštetih razlogov me predlog in hitenje s postopkom ne prepriča. Za
               konec se lahko vprašam, ali je res tako težko eno leto živeti v tej prelepi
               Sloveniji? Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupine Stranke modernega centra, zanjo gospa Janja Sluga.</p>
            </sp>
            <sp who="SDZ7:SlugaJanja">

               <speaker>JANJA SLUGA (PS SMC):</speaker>

               <p>Hvala.</p>
               <p>Poleg redne naturalizacije na podlagi 13. člena Zakona o državljanstvu Republike
               Slovenije obstaja tudi izredna naturalizacija, ki omogoča pridobitev slovenskega
               državljanstva, če to koristi državi zaradi znanstvenih, gospodarskih, kulturnih,
               nacionalnih ali podobnih razlogov in drugih, ki so opredeljeni v Uredbi o merilih za
               zagotavljanje nacionalnega interesa pri sprejemu v državljanstvo Republike Slovenije.
               Temeljni razlog za spremembo zakona je potreba po spremembi določil omenjenega 13.
               člena, saj sedanja rešitev ne omogoča pridobitve državljanstva po izredni
               naturalizaciji, kljub dejstvu da je oziroma bi v prihodnje lahko prosilec ali
               prosilka za pridobitev državljanstva bistveno pripomogla k razvoju, mednarodnemu
               ugledu ali prepoznavnosti Republike Slovenije. Tako mnogim vrhunskim športnikom,
               znanstvenikom, umetnikom in drugim, ki so se izkazali z izjemnimi dosežki in bi lahko
               pripomogli k razvoju in ugledu države, prej kot v enem letu ni mogoče dodeliti
               državljanstva. Predlagana dopolnitev uveljavlja rešitev, ki bi izjemoma omogočila
               pridobitev državljanstva Republike Slovenije osebi, ki ne živi na območju Republike
               Slovenije in nima urejena statusa tujca, če bi s tem na predlog Ministrstva za
               notranje zadeve soglašala Vlada ob predhodni pridobitvi mnenja pristojnega organa o
               tem, ali so kljub življenju v tujini izpolnjeni kriteriji iz omenjene uredbe.
               Predlagana sprememba določa, kdaj je možna izredna naturalizacija brez izpolnjevanja
               pogoja dejanskega enoletnega prebivanja v Republiki Sloveniji in pogoja urejenega
               statusa tujca. Na podlagi izredne naturalizacije je lani državljanstvo zaradi
               znanstvenih, gospodarskih, kulturnih in drugih razlogov dobilo 35 ljudi, kar je 2,4 %
               vseh podeljenih državljanstev, leto prej pa 25 %. Zato ocenjujemo, da se s predlagano
               dopolnitvijo zakona število sprejetih v državljanstvo Republike Slovenije z izredno
               naturalizacijo ne bo bistveno povečalo. S predlagano dopolnitvijo pa bo tudi
               onemogočeno vsakršna zloraba instituta izredne naturalizacije, saj bosta morala tako
               resorni organ, torej ministrstvo, kot tudi Vlada na koncu v vsakem konkretnem primeru
               še vedno utemeljiti nacionalni oziroma državni interes. Predlagana sprememba sicer ni
               omejena zgolj na področje športa, čeprav je bila prvotno zamišljena ravno zaradi
               možnosti, da bi športnikom v prihodnje omogočali lažji dostop do slovenskega potnega
               lista. Konec maja je bil namreč po skoraj 20 letih sprejet popolnoma nov zakon o
               športu, kjer je bila prvič omenjena ta možnost. Zakon predstavlja pomemben pozitiven
               premik v podpori in promocijo športa. Ta novela pa bo skupaj z Zakonom o športu
               omogočila večjo konkurenčnost predvsem slovenskim reprezentancam v različnih športnih
               panogah, s tem pa se bo povečala tudi prepoznavnost Slovenije.</p>
               <p>V zvezi s tem bi rada opozorila na nedavne nastope slovenske ženske košarkarske
               reprezentance, ki je sicer v tretjem krogu predtekmovanja na evropskem prvenstvu v
               Pragi izgubila s Srbijo in izpadla iz nadaljnjega tekmovanja. Kljub temu se je
               slovenska ženska košarka s premiernim nastopom na evropskim prvenstvih uvrstila na
               košarkarski zemljevid Evrope. Slovenija je svoj največji uspeh do sedaj doživela tudi
               ob pomoči ameriške košarkarice Shante Evans, ki je v sezoni 2016/2017 nastopala v
               dresu celjskega prvoligaša, s katerim je osvojila dvojno slovensko krono ter naslov
               prvakinje mednarodne lige WABA. V Filadelfiji rojena košarkarica je postala MVP
               sezone in finala slovenskega državnega prvenstva. Slovensko državljanstvo je k sreči
               pridobila ravno pred začetkom evropskega prvenstva, je pa tudi sama opozorila, kako
               dolgotrajen je bil ta postopek in do kakšnih zapletov je prišlo zaradi veljavne
               zakonodaje.</p>
               <p>V Poslanski skupini Stranke modernega centra bomo zaradi navedenih razlogov kot
               sopredlagatelji novelo zakona podprli.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Tomaž
               Lisec.</p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Predsednik, hvala za dano besedo. Spoštovani državni sekretar, kolegi, kolegice, vsem
               skupaj še enkrat lep pozdrav!</p>
               <p>V Poslanski skupini SDS imamo kar nekaj problemov z dajanjem podpore temu zakonu in
               zato zakona tudi ne bomo podprli. Prvi primer. Tri leta že poslušamo o sistemskih
               rešitvah te vlade in danes ponovno lex specialis, ko za enega oziroma arbitrarno
               določamo, kdo bo lahko državljan Republike Slovenije in kdo ne bo oziroma, kot je
               zapisano, gre za izjemen primer izredne naturalizacije, za izjemen primer izrednega
               postopka. Toliko o sistemskosti delovanja te vlade.</p>
               <p>Sprememba, ki je sicer zelo jasna, je to enoletno neprekinjeno bivanje v Sloveniji
               za nekoga, ki naj bi s svojim delovanjem dal dodatno vrednost družbenemu,
               gospodarskemu, znanstvenemu, kulturnemu, športnemu ali drugačnemu razvoju Slovenije.
               Pa se vprašamo, kakšna je ta dodana vrednost. Seveda imamo pri tem zakonu vsi pred
               sabo enega košarkaša oziroma eno košarkašico ali enega vrhunskega športnika, ki je
               marsikomu idol, ampak ta idol bo zapolnil mesto po vsej verjetnosti nekega mladega,
               perspektivnega športnika, ki bo moral počakati še kakšno leto več, da bo lahko igral
               ob idolu.</p>
               <p>Še bolj nas je strah, ker ta zakon ne govori samo o športnikih, ki bi lahko, če se
               res zgodi, na primer v kakšni nogometni reprezentanci, kot se na primer dogaja, če
               samo pogledamo zadnje evropsko prvenstvo, ko v določenih reprezentancah ne tič ne miš
               ni bilo priimkov, ki so neka tradicija. Primer Švice, ko sta dva Nemca igrala pa en
               Švicar. Ali si želimo takšne ekipe Slovenije na svetovnem prvenstvu v košarki,
               odbojki ali nogometu? In še bolj kot nas je strah tega, da bodo tuji vrhunski
               športniki zapolnili mesta v slovenski reprezentanci, nas je strah zato, da bodo
               zaradi izdaje Vlade za pozitivno soglasje na podlagi nekega organa kar na enkrat na
               široko odprta vrata vsem tujcem, ki bodo po mnenju Vlade, temu so naklonjene predvsem
               leve vlade, izpolnjevali družbeni, gospodarski in drugačen razvoj Slovenije. Da bodo
               kar na enkrat naša vrata odprta za vsakega po prosti presoji, čeprav smo danes
               slišali, da temu ne bo tako. In ko poslušamo, da bo moralo iti za nek nacionalni
               interes pri temu izjemnemu primeru izredne naturalizacije, nas je zopet strah. Če
               samo vemo, kaj vse je v Sloveniji nacionalni interes in kam nas ta nacionalni interes
               ne nazadnje tudi pelje, potem nas je lahko tudi strah, kam nas bo nacionalni interes
               tudi popeljal, če bo ta zakon v takšni obliki sprejet.</p>
               <p>Verjamemo, da je kje kakšna možnost za dodano vrednost za državo, da se podeli
               izredni primer izredne naturalizacije, ampak veliko preveliko je vprašanj, tveganj in
               tudi možnosti zlorab tega zakona, da bodo vrata slovenskega državljanstva kar na
               enkrat odprta zelo širokemu, na žalost verjetno tudi zelo slabemu izboru ljudi, ki
               bodo imeli prosto presojo Vlade in strokovnega organa, češ, da so pravi. In ne
               nazadnje, spoštovana vlada, koliko sej državnega zbora bo še treba poslušati vaše
               obljube o sistemskih rešitvah, prihajali pa boste s podporo takšnim lex specialisom,
               kot ga boste očitno tudi danes podprli. Odločite se – ali boste sledili sistemskim
               rešitvam ali pa bomo v tem času do konca mandata v Državni zbor nosili samo neke
               parcialne interese, in to glede na kraje, iz katerih prihajamo, glede na področja, ki
               jih pokrivamo, ali pa glede na kakšne druge zadeve.</p>
               <p>Čas je še eno leto pred volitvami, da se zresnimo in podpiramo samo zelo strokovne
               in sistemske rešitve. Ta zakon tega ne prinaša.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Peter Vilfan.</p>
            </sp>
            <sp who="SDZ7:VilfanPeter">

               <speaker>PETER VILFAN (PS DeSUS):</speaker>

               <p>Še enkrat hvala za besedo in lep pozdrav vsem!</p>
               <p>Kot sem že omenil v imenu predlagateljev, dopolnitev Zakona o državljanstvu koristi
               predvsem Republiki Sloveniji, njenemu ugledu, razvoju in prepoznavnosti v svetu. Res
               je, s predlogom bi olajšali pridobitev državljanstva posameznikom z različnih
               področij, kot so kultura, znanost, zdravstvo, gospodarstvo, šport in drugim oziroma
               tistim, ki jim vrhunskega kadrov v naši državi primanjkuje. To je tudi glavni cilj te
               novele zakona. S to idejo smo se v preteklosti že srečali, in sicer leta 2011, ko je
               bil v zakonodajnem postopku podoben predlog zakona, podprla ga je tudi takratna
               vlada, a je žal zaradi predčasnih volitev, padel v vodo. Veseli me, da predlog
               podpira široka javnost, podprla ga je tudi komisija Državnega sveta, Vlada,
               koalicija, in kot sem že povedal, tudi sam predsednik Vlade.</p>
               <p>Za dopolnitev 13. člena o državljanstvu smo se odločili predvsem zaradi opozoril, ki
               so prihajala iz prakse, kajti dejstvo je, da je bilo v postopku odločanja o
               opredelitvi državljanstva težko dokazovati pogoje enoletnega prebivanja, pri tem pa
               je treba poudariti, da vsi ostali že veljavni pogoji za pridobitev državljanstva na
               podlagi izredne naturalizacije ostajajo popolnoma enaki.</p>
               <p>Pa poglejmo kako to izgleda na področju športa. Razmere v športu so se v zadnjih
               letih bistveno spremenile, kajti v slovenskih klubih že zelo dolgo ni tujih igralcev
               vrhunskega mednarodnega kova. Le redka moštva namreč nastopajo v elitnih evropskih
               tekmovanjih, predvsem pa nimajo denarja, da bi si lahko omislila kvalitetne vrhunske
               okrepitve. Zato niti ne morejo pridobiti izjemnih posameznikov za slovensko
               reprezentanco, ki bi izpolnjevali vse pogoje iz zdajšnjega 13. člena.</p>
               <p>Seveda pa to ne pomeni, da bi za slovensko reprezentanco posameznih športnih
               disciplin igralo veliko naturaliziranih igralcev. Pravila so tu zelo jasna. Koliko
               naturaliziranih športnikov lahko igra za reprezentance, določajo pravilniki
               mednarodnih športnih zvez, ki se med seboj sicer razlikujejo, so pa večinsko, z
               redkimi izjemami, zelo restriktivni. Pri košarki recimo lahko za posamezno
               reprezentanco na velikih tekmovanjih igra en sam naturaliziran igralec.</p>
               <p>Dopolnitev zakona velja tudi za vsa ostala področja, kot so zdravstvo, gospodarstvo,
               kultura, znanost, umetnost in druga. Določba torej velja in se uporablja, kadar Vlada
               oceni, da v državi primanjkuje določen profil vrhunskih strokovnjakov z omenjenih
               področij. Takšnih primerov pa ni veliko. Kot sem že povedal v imenu predlagateljev,
               je bilo podeljenih državljanstev na tak način samo 2,4 % od vseh v letu 2016, med
               njimi so bili štirje športniki, 13 znanstvenikov in 13 zdravnikov. Vsi so pridobili
               slovensko državljanstvo, ker to za državo pomeni izrazito dodano vrednost na
               posameznem področju in večjo prepoznavnost in ugled Slovenije v svetu.</p>
               <p>Na odboru je bilo slišati tudi, da se bodo ob morebitni dopolnitvi 13. člena Zakona
               o državljanstvu le-ta podeljevala kar tako. To smo slišali tudi danes oziroma po
               domače povedano na horuk. Temu seveda ni tako, saj bo onemogočena vsakršna zloraba
               instituta izredne naturalizacije. Še vedno bosta morala tako resorni organ kot Vlada
               o vsakem konkretnem primeru utemeljiti nacionalni interes. Kljub črtanju pogoja
               enoletnega prebivanja in statusa tujca ostali pogoji za pridobitev državljanstva
               ostajajo popolnoma enaki. Postopek, ki velja že sedaj, ostaja nespremenjen. Torej
               nikakor ne gre za kak avtomatizem.</p>
               <p>V razpravi na odboru in tudi danes smo lahko slišali tudi primerjavo z begunci
               oziroma migranti, češ, da gre pri tem predlogu za neke privilegirance, elitizem in
               podobno. Naj še enkrat opozorim, da gre za izjemne posameznike, za katere je interes
               izkazala naša država. Le-ta jim državljanstvo najprej ponudi in nato, če se
               strinjajo, tudi podeli iz zelo jasnih razlogov. Če pa se bo v prihodnosti med
               migranti oziroma begunci pojavil tudi kak vrhunski strokovnjak, recimo znanstvenik,
               umetnik ali športnik, pa bo tudi on lahko pridobil slovensko državljanstvo po
               spremenjenem 13. členu. Seveda če bo takrat v državi obstajala želja oziroma potreba
               po takšnem profilu strokovnjaka in bo to predlaga katera od institucij, recimo
               Univerzitetni klinični center, Ministrstvo za kulturo, Ministrstvo za zdravje,
               Olimpijski komite in podobno.</p>
               <p>Razlogov za podporo temu predlogu spremembe Zakona o državljanstvu je torej več kot
               dovolj in v Desusu bomo ta predlog podprli.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo mag. Bojana Muršič.</p>
            </sp>
            <sp who="SDZ7:MuršičBojana">

               <speaker>MAG. BOJANA MURŠIČ (PS SD):</speaker>

               <p>Hvala lepa za besedo.</p>
               <p>V stališču Poslanske skupine Socialnih demokratov bi o noveli Zakona o državljanstvu
               Republike Slovenije, ki ga je pripravil in ga skupaj s poslanskimi kolegi v
               zakonodajni postopek vložil gospod Vilfan, rada povedala, da Socialni demokrati ne
               nasprotujemo. Ob dejstvu, da na matičnem delovnem telesu ni bilo širše razprave, in
               zaradi poslovniških določil zakonodajnega postopka, tega ne bo niti danes, bi vseeno
               temu predlogu rada namenila nekaj besed.</p>
               <p>Ko govorimo o državljanstvu, praviloma ne mislimo le na pravno pripadnost neki
               državi, ampak to razumemo kot pripadnost nekemu narodu, neki kulturi, jeziku in še bi
               lahko naštevali. Rojeni v Sloveniji smo državljanstvo Republike Slovenije pridobili
               avtomatično. Poznamo pa tudi pridobitev državljanstva z naturalizacijo, redno in
               izredno. Izredna naturalizacija pa je tudi predmet te novele zakona, in sicer v
               točki, ki odpravlja pogoj vsaj enoletnega neprekinjenega dejanskega prebivanja v
               Republiki Sloveniji.</p>
               <p>Predlagatelj meni, da odprava tega pogoja ne bo omogočala zlorabe instituta izredne
               naturalizacije, ker bosta morala resorni organ in Vlada v vsakem konkretnem primeru
               utemeljiti državni interes. Prav tako je bilo opozorjeno, da je predlagana rešitev
               izredne naturalizacije namenjena osebam, ki s svojim delovanjem dajejo izjemen
               prispevek ne le k športnemu ugledu in prepoznavnosti Slovenije v mednarodnem
               prostoru, ampak tudi k družbenemu, gospodarskemu, znanstvenemu, kulturnemu ali
               drugačnemu razvoju Slovenije.</p>
               <p>Če pa se natančneje ozremo po predloženih tabelah, ki so v predlogu zakona, lahko
               ugotovimo, da je bilo v obdobju od leta 2007 do leta 2016 podeljenih 3 tisoč 679
               državljanstev po izredni naturalizaciji in 12 tisoč 128 državljanstev po redni
               naturalizaciji, kar v deležu prebivalstva Republike Slovenije predstavlja manj kot 1
               %. Največ izrednih naturalizacij v navedenem obdobju je bilo leta 2008, in to kar 631
               državljanstev. V letih 2009–2011 se je na letni ravni število gibalo okoli 540
               državljanstev. Poleg nacionalnih razlogov je bilo v tem desetletnem obdobju daleč
               največ interesa za izredno naturalizacijo na področju zdravstva – 169 državljanstev.
               Medtem ko je bil na področju športa ta interes 4-krat manjši – 41 državljanstev. Pred
               športnimi razlogi prednjači znanost, saj je bilo izrednih naturalizacij 79. Socialni
               demokrati ocenjujemo, da se število pridobljenih državljanstev po izredni
               naturalizaciji ob črtanju pogoja o enoletnem dejanskem bivanju v Republiki Sloveniji
               v naslednjih letih ne bo bistveno povečevalo.</p>
               <p>Kot pa sem že v uvodu tudi povedala, v Poslanski skupini Socialnih demokratov bomo
               predlog novele zakona podprli.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Gospod Zvonko Lah bo predstavil stališče Poslanske skupine Nove Slovenije –
               krščanskih demokratov.</p>
            </sp>
            <sp who="SDZ7:LahZvonko">

               <speaker>ZVONKO LAH (PS NSi):</speaker>

               <p><q>»Državljanstvo predstavlja pravno razmerje med posameznikom kot državljanom in
               državo. Temeljiti mora na pristni vezi, ki kaže na povezavo z državo, katere
               državljan je posameznik. Najtrdnejša in najpogostejša oblika te pristne vezi je
               dejstvo, da posameznik dalj časa stalno prebiva na območju države, ki jo prosi za
               vstop v državljanstvo. S tem naj bi se okolju, kjer živi, tako prilagodil, da bo novo
               državo sprejel za svojo domovino in sprejel njen ustavni in pravni red v najširšem
               smislu.«</q> Takšno stališče je zavzelo Ustavno sodišče Republike Slovenije, ko je
               presojalo pogoj bivanja v postopku redne naturalizacije. Danes govorimo o izredni
               naturalizaciji, torej o izjemnih primerih, kjer je pridobitev slovenskega
               državljanstva mogoča, tudi če prosilec ne izpolnjuje vseh zakonskih pogojev, če za to
               obstaja poseben interes države.</p>
               <p>V resnici govorimo danes o izjemnem primeru izredne naturalizacije. Se pravi, o
               izjemi od že uzakonjene izjeme, ko naj bi prosilci še lažje pridobili naše
               državljanstvo. Dovolj bo že soglasje Vlade ob predhodni pridobitvi mnenja pristojnega
               resornega organa, ne bo pa treba, da prosilec živi v Sloveniji in da ima urejen
               status tujca. Zadoščala bo zgolj ugotovitev Vlade, da je prosilec s svojim delovanjem
               izjemno prispeval k razvoju Republike Slovenije ali njenemu mednarodnemu ugledu
               oziroma prepoznavnosti. Nacionalni interes bo tako glavni kriterij za sprejem v
               državljanstvo.</p>
               <p>V Novi Sloveniji smo zaskrbljeni nad lahkotnostjo, s katero predlagatelj skuša
               omogočiti pridobitev državljanstva celo osebam, ki sploh ne živijo v Sloveniji, niti
               nimajo urejenega statusa tujca, imajo pa sredstva za preživljanje ter poravnane
               davčne obveznosti in ne predstavljajo nevarnosti za javni red, varnost in obrambo
               države. Vlada se bo glede na navedeno pri svoji presoji odločala predvsem na podlagi
               ugotavljanja izjemnih dosežkov prosilcev na znanstvenem, gospodarskem ali kulturnem
               področju. Pri tem se sprašujemo, zakaj takšne izjeme od izjem ne veljajo enako za vse
               prosilce, ki izpolnjujejo pogoje za izredno naturalizacijo. Poznamo primere, ko
               prosilci več let nepretrgoma dejansko živijo v Sloveniji in imajo urejen status
               tujca, poleg tega njihovi učenci na mednarodnih tekmovanjih dosegajo zlata priznanja
               in nagrade, njihovo delo ima tako v Sloveniji izjemne dosežke na posameznih področjih
               dela. Ampak pozor! Ker gre za profesorje glasbe, se pravi za področje, kjer je
               število naših profesorjev zadovoljivo, jim naša država ne podeli državljanstva, in to
               kljub temu, da so ime naše države ponesli v svet. Prej smo slišali, koliko imamo
               registriranih košarkašev v Sloveniji. Še nekaj moti pri tem predlogu. Zakon o
               državljanstvu Republike Slovenije med drugim za pridobitev državljanstva z
               naturalizacijo kot pogoj izrecno določa, da ima prosilec odpust iz dosedanjega
               državljanstva ali da izkaže, da ga bo dobil, če bo sprejet v državljanstvo Republike
               Slovenije. Takšen pogoj za izredno naturalizacijo ni določen in še manj za izredno
               naturalizacijo, o kateri govorimo danes. To pomeni, da ima oseba, ki pridobi naše
               državljanstvo lahko tudi dvojno državljanstvo, in to ne glede na to, koliko časa bo v
               Sloveniji dejansko živela, če sploh kdaj bo. Ne pozabimo, da je na državljanstvo
               vezan tudi sistem pravic in dolžnosti tako države kot državljana, zato večina držav
               zaradi preprečevanja dvojnega državljanstva predpisuje za sprejem v njihovo
               državljanstvo odpoved dosedanjemu državljanstvu ali pa avtomatično prenehanje
               državljanstva, če njihov državljan prostovoljno, na lastno prošnjo sprejme tuje
               državljanstvo. Krščanski demokrati smo prepričani, da bi moral takšen pogoj veljati
               tudi za pridobitev državljanstva z izredno naturalizacijo.</p>
               <p>Glede na navedeno v Novi Sloveniji predloga zakona ne bomo podprli.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje zbora opravili danes v okviru glasovanj, pol ure po končani 13. točki
               dnevnega reda.</p>
               <p>S tem tudi zaključujem to točko dnevnega reda.</p>
               <p>Prehajamo na <title>13. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O SLOVENSKEM DRŽAVNEM HOLDINGU.</title>
               </p>
               <p>Predlog zakona je v obravnavo zboru predložila skupina sedmih poslank in poslancev, s
               prvopodpisanim gospodom Janom Škobernetom. Predlog zakona je na 40. seji 29. junija
               2017 obravnaval Odbor za finance in monetarno politiko kot matično delovno telo. Ker
               po končani razpravi odbor členov predloga zakona ni sprejel, je bila druga obravnava
               predloga zakona na seji delovnega telesa končana.</p>
               <p>Besedo dajem predstavnikom poslanskih skupin za predstavitev stališč.</p>
               <p>Prva ima besedo Poslanska skupina nepovezanih poslancev, zanjo mag. Alenka Bratušek.
           </p>
            </sp>
            <sp who="SDZ7:BratušekAlenka">

               <speaker>MAG. ALENKA BRATUŠEK (PS NP):</speaker>

               <p>Lep pozdrav še tretjič, spoštovane kolegice in kolegi, podpredsednik!</p>
               <p>Pred nami je pravzaprav samo obrazložitev glede sprememb zakona o Slovenskem
               državnem holdingu, ki je bil vložen. Ena od bistvenih sprememb, ki je bila
               predlagana, je ta, da bi v nadzornem svetu poleg sedanjih članov glasove dobili tudi
               predstavniki delavcev. V naši poslanski skupini nikakor ne nasprotujemo, da delavci
               soupravljajo slovenska podjetja, dejstvo pa je, da je Slovenski državni holding
               nekoliko specifično podjetje in po naši oceni bi težko določili tiste predstavnike
               delavcev, ki bi enakovredno lahko zastopali vse interese, ki jih Slovenski državni
               holding pri svojem delu mora upoštevati.</p>
               <p>In še na nekaj je treba opozoriti. Že v današnjem zakonu, v današnji ureditvi
               Slovenskega državnega holdinga deluje res da posvetovalni organ, Ekonomsko-socialni
               odbor, in roko na srce, baje deluje, tako je bilo povedano na Odboru za finance,
               ampak kakorkoli, sama osebno, pa tudi v javnosti ni bila podana niti ena resna
               konkretna pripomba tega sveta, kjer imajo vse sindikalne centrale svoje predstavnike.
               Naj je šlo za prodajo podjetij, naj je šlo za pravice delavcev, na primer v Luki
               Koper. Škoda, da ta odbor svoje naloge ne opravlja bolje.</p>
               <p>Kar pa se tiče upravljanja državnega premoženja, jaz mislim, da ta vlada in ta
               koalicija nima najbolj srečne roke. Pravzaprav tako rekoč niti en cel mesec nadzorni
               svet Slovenskega državnega holdinga ni popoln. Komaj ste se nekako uskladili in
               dodali dva člana, že vam je ušla spet peta članica. Uprava Slovenskega državnega
               holdinga je nepopolna več kot eno leto. Ampak stvari se očitno pod to vlado ne bodo
               spremenile, bo pa nova vlada morala tudi upravljanje državnega premoženja postaviti
               nazaj v prave tirnice.</p>
               <p>Je pa danes samo obrazložitev oziroma opredelitev do predloga zakona, tako kot sem
               povedala, glasovanja pa tako ali tako ni.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Mag. Dušan Verbič bo predstavil stališče Poslanske skupine Stranke modernega centra.
               Izvolite.</p>
            </sp>
            <sp who="SDZ7:VerbičDušan">

               <speaker>MAG. DUŠAN VERBIČ (PS SMC):</speaker>

               <p>Hvala za besedo, podpredsednik. Spoštovane poslanke in poslanci, prav lep
               pozdrav!</p>
               <p>Kot rečeno, skupina poslancev Poslanske skupine SD je v Državni zbor vložila predlog
               sprememb zakona, s katerim je želela predvsem razširiti število članov nadzornega
               sveta Slovenskega državnega holdinga. Predlagali so, da bi bil v nadzornem svetu SDH
               tudi predstavnik delavcev podjetij, s katerimi SDH večinsko upravlja, predstavnik
               sindikatov, predstavnik Zveze društev upokojencev in predstavnik Mladinskega sveta.
               Glede tega predloga je treba omeniti, da je SDH oblikovan kot holdinška družba in za
               to družbo je značilno, da je ustanovljena zato, da bi se ta družba upravljala z
               udeležbo v drugih pravno samostojnih družbah. Dejavnosti holdinga so običajno zlasti
               financiranje in upravljanje družb oziroma upravljanje s kapitalskimi naložbami.
               Upravljanje SDH mora tako biti strokovno in brez vpliva interesnih skupin. Osnovni
               namen zakona o SDH je doseči ločitev funkcije države kot lastnice kapitalskih naložb
               od drugih funkcij države. Tako je treba omeniti, da morajo člani organov SDH pri
               opravljanju svojih nalog ravnati s skrbnostjo vestnega in poštenega gospodarstvenika.
               Ravnati morajo izključno v interesu SDH, pri upravljanju naložb Republike Slovenije
               pa izključno v njenem interesu. Tako obstoječi zakon v 7. členu določa načelo
               neodvisnosti, ki pravi, da SDH in njegovi organi niso vezani na navodila državnih
               organov ali tretjih oseb pri izpolnjevanju nalog, skladno s tem zakonom pa morajo
               delovati neodvisno in samostojno. Zaradi tega ne morejo biti predstavniki interesnih
               skupin imenovani v SDH, ki upravlja s premoženjem Republike Slovenije.</p>
               <p>Ne nasprotujemo pa temu, da sodelujejo predstavniki delodajalcev in delojemalcev v
               Ekonomsko-socialnem svetu ter predstavnika Zveze društev upokojencev Slovenije in
               Mladinskega sveta Slovenije v nadzornem svetu Demografskega sklada. Bistvo
               Demografskega sklada je akumulacija sredstev za sofinanciranje pokojninske blagajne,
               vendar pa bo večinoma upravljal portfeljske naložbe. Zaradi tega ni konflikta
               interesov, kot je pri SDH, kjer bi interesne skupine lahko vplivale na upravljavsko
               upravičene glede usode gospodarskih družb v lasti Republike Slovenije. Tega konflikta
               v Demografskem skladu ne bo, ker se bo upravljalo predvsem s portfeljskimi naložbami
               oziroma naložbami, v katerih bo imel največ 5-odstotni lastniški delež.</p>
               <p>Glede ostalih rešitev zakona je treba povedati, da predlog, na podlagi katerega bi
               morala uprava SDH pred prodajo kapitalske naložbe pripraviti operativni načrt prodaje
               in zanj pridobiti soglasje nadzornega sveta, je vsebovana v že veljavnih določbah
               zakona o SDH. Skladno s 30. členom tega zakona uprava SDH na podlagi sprejete
               strategije sprejme letni načrt upravljanja naložb. V njem se opredelijo podrobni
               cilji SDH pri upravljanju posameznih naložb ter ukrepi in usmeritve za doseganje
               njenih ciljev. Enako kot pri politiki upravljanja je tudi pri letnem načrtu treba
               pojasniti postopek in učinek njegovega sprejemanja. K letnemu načrtu da soglasje
               nadzorni svet SDH na predlog uprave SDH. Uprava mora po pridobitvi soglasja
               nadzornega sveta SDH poslati letni načrt Ministrstvu za finance, ki ga posreduje
               Vladi v soglasje. Tudi v tem primeru imamo opravka z veljavnim aktom, ki enako
               vsebino ureja bistveno širše od predlaganega akta in katere vsebina odraža bistveno
               višji nivo soglasja širšega kroga udeležencev, uprave SDH, nadzornega sveta,
               ministrstva za finance ter cele vlade.</p>
               <p>Zaradi vsega navedenega smo bili proti rešitvam zakona o spremembah in dopolnitvah
               Zakona o Slovenskem državnem holdingu, katerega postopek se je končal na Odboru za
               finance in monetarno politiko.Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima Poslanska skupina Slovenske demokratske stranke, zanjo mag. Marko
               Pogačnik.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, kolegice, kolegi!</p>
               <p>V Državni zbor je v proceduro koalicijska stranka Socialnih demokratov vložila
               Predlog spremembe Zakona o Slovenskem državnem holdingu, Vlada pa ta predlog ni
               potrdila oziroma mu je nasprotovala. S tem se jasno kaže, da sedanja koalicija nima
               enotnega stališča in pa enotnega mnenja glede upravljanja državnega premoženja. Še
               več. Posledice tega neenotnega upravljanja in pa neenotnega mnenja je posledica
               predvsem slabših rezultatov gospodarskih družb, ki jih upravlja Slovenski državni
               holding. Posledice pa nosimo vsi davkoplačevalci. V Slovenski demokratski stranki
               Predloga sprememb Zakona o Slovenskem državnem holdingu nismo podprli. Prepričani
               smo, da rešitve, ki so bile predlagane s strani Socialnih demokratov, niso v
               pozitivnem kontekstu in ne bi pripomogle k boljšemu upravljanju državnega premoženja.
               En del rešitev, ki jih predlagajo Socialni demokrati, smo v Slovenski demokratski
               stranki prepričani, da bi moral biti vključen v Strategiji upravljanja državnega
               premoženja in ne v samem zakonu.</p>
               <p>V Slovenski demokratski stranki smo k predlogu zakona vložili amandma, ki bi
               omogočal, da se sestava nadzornega sveta vrne v prvotno stanje, kot je bilo ob
               prvotnem sprejetju Zakona o Slovenskem državnem holdingu. To pomeni, da bi enega
               predstavnika v nadzornem svetu imela tudi opozicija, katere član bi bil izglasovan na
               predlog Komisije za nadzor javnih financ. Dogodki okoli prodaje Nove Ljubljanske
               banke, dogodki okoli prodaje družbe Telekom, dogodki okrog članov nadzornega sveta
               Slovenskega državnega holdinga, dogodki okrog uprave Slovenskega državnega holdinga,
               dogodki okoli družbe Luke Koper jasno govorijo, da je upravljanje državnega
               premoženja pod to vlado najslabše v zgodovini Slovenije.</p>
               <p>V Slovenski demokratski stranki smo prepričani, da bi se morala koalicija poenotiti
               pri upravljanju in v Državni zbor prinesti spremembo strategije o upravljanju
               državnega holdinga in upravljanju slovenskih podjetij, na kar je opozorilo tudi že
               prejšnje vodstvo Slovenskega državnega holdinga.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Gospa Marija Antonija Kovačič bo predstavila stališče Poslanske skupine Demokratične
               stranke upokojencev Slovenije. Izvolite.</p>
            </sp>
            <sp who="SDZ7:KovačičMarijaAntonija">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala za besedo, gospod podpredsednik. Spoštovani vsi!</p>
               <p>V Poslanski skupini Desus smo bili glede predloga zakona deljenega mnenja. Z
               nekaterimi potezami Slovenskega državnega holdinga v zadnjem času res nismo
               zadovoljni. Res je tudi, da je zaupanje javnosti v upravljavca državnega premoženja
               dokaj nizko. Nekateri izmed nas rešitev zato vidijo v razširitvi nadzornega sveta in
               razširjanju njihovih pristojnosti, a po drugi strani se sprašujemo, ali ni rešitev
               vendarle v imenovanju sposobnih kadrov. Problem, ki je za nas ob obravnavi novele
               predstavljal rdečo nit, je bil, ali je res smiselno nadzornemu svetu določiti večje
               pristojnosti, kot jih ima. Novela je po našem mnenju nadzornemu svetu dodelila čisto
               preveč pristojnosti, saj je na koncu izpadlo, kot da nadzorni svet prevzame nekatere
               res ključne naloge uprave. Njegova vloga pa je vendarle nadzorovanje uprave in v tem
               primeru bi poenostavljeno povedano nadziral samega sebe. Dejstvo je, da bi to resno
               spremenilo utečena razmerja med nadzornim svetom in upravo, kot je to določeno v
               Zakonu o gospodarskih družbah.</p>
               <p>V širšem kontekstu nas večina misli, da mora biti nadzorni svet sestavljen iz
               članov, ki se medsebojno dopolnjujejo po strokovnem znanju in kompetencah. Vanj
               morajo biti imenovani strokovnjaki za finance, korporativno upravljanje, upravljanje
               premoženja ter korporacijsko pravo. Le tako bodo podjetja v državni rasti
               prosperirala, le tako bodo plačani prispevki zaposlenih, le tako bodo lahko skrbeli
               za socialo, kar je za nas v Poslanski skupini Desus najpomembnejše. Veliko se govori
               o tem, kako SDH služi le temu, da se bo vso državno premoženje prodalo, da sledi
               totalna razprodaja in podobno. Vprašajmo se, koliko tega državnega premoženja je bilo
               v zadnjem času dejansko prodanega. Verjemite mi, da bi v Desusu zvonili vsi alarmi,
               če bi bilo temu tako.</p>
               <p>Menimo, da predlog zakona ne pomeni izboljšave obstoječega zakona. Večno
               spreminjanje organov upravljavca državnega premoženja in njihovih pristojnosti, sploh
               ko gre za tako korenite posege, je prej del problema kot del rešitve. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Gospod Jan Škoberne bo predstavil stališče Poslanske skupine Socialnih
               demokratov.</p>
            </sp>
            <sp who="SDZ7:ŠkoberneJan">

               <speaker>JAN ŠKOBERNE (PS SD):</speaker>

               <p>Najlepša hvala spoštovani podpredsednik. Spoštovane kolegice in kolegi!</p>
               <p>Prav simpatično je v resnici poslušati stališča o zakonu, ki je predlagan, ker gredo
               nekako po liniji naslednje logike. Nezadovoljni smo z upravljanjem državnega
               premoženja, v organe niso kadrirani ustrezni ljudje, ne odgovarja nam vtis, da se
               prodaja pod mizo in netransparentno, podpiramo spremembe, ki bodo zagotovile
               trajnost, solidarnost in širše družbene učinke upravljanja državnega premoženja,
               vendar sprememb zakona, ki bi to omogočil, ne bomo podprli.</p>
               <p>Žal se je izvedla celotna obravnava zakona samo na vprašanje spremembe članstva v
               nadzornem svetu SDH. V resnici pa bi zakon, ki ga Državni zbor ne bo sprejel, ker je
               njegovo obravnavo zaključil že na odboru, lahko prinesel bistveno bolj pomembne
               določbe. Ena od teh je denimo ta, da bi si pred prodajo morali postaviti cilje, ki
               jih želimo s prodajo doseči. Cenovne in ostale. Ko bi bil postopek obveznih pogajanj,
               ki sedaj niso obvezna, zaključen, bi bil nadzorni svet dolžan preveriti, ali je
               uprava tekom postopka uprave te cilje, ki so v nacionalnem, državnem, če želite v
               interesu davkoplačevalcev, tudi dosegla. In če v naprej postavljenih ciljev prodaje
               državnega premoženja, državne srebrnine, ki je nimamo neomejeno, uprava ni dosegla,
               potem razlogov za prodajo ni. Ampak to je očitno popolnoma nelogično in ta zakon si v
               tej točki ni zaslužil podpore.</p>
               <p>Sposodil si bom argumentacije v stališčih, ko bomo naslednjič ugotavljali, zakaj
               nekdo ni zadovoljen z upravljanjem in z morebitnimi prodajami. To, da smo v zakonu
               predlagali, da svojega predstavnika v SDH dobijo tudi zaposleni v podjetjih, ki jih
               SDH upravlja, je menda skorajda bogokletno. Sveti delavcev imajo svoje mesto v naši
               zakonodaji. Če bi dosledno upoštevali to, kar država že ima uveljavljeno in zapisano,
               bi morali imeti ne enega predstavnika, ampak tri. In vendar ugotavljamo, da je v
               primeru SDH zastopanost delavcev, ki delajo in ustvarjajo, povsem odveč. Da je odveč
               tudi zastopanost mladih in upokojencev pri upravljanju dvanajstih milijard državnega
               premoženja, je v resnici ena sama žalost, da moramo ugotavljati ob zaključku
               obravnave tega zakona. To, da ima lahko mesto finančni korporacijski interes v
               upravi, nikakor pa ne sindikati in zaposleni, ni smešno, je pa tragikomično. In to,
               da se vsi zakoni, ki želijo več transparentnosti, več javne participacije in
               demokratičnost upravljanja skupnega državnega premoženja, končajo na enak način brez
               podpore, ker da je to v neskladju z logiko korporativnega upravljanja, je v tem,
               predhodnem in bo očitno še v katerem izmed sklicev Državnega zbora dano dejstvo. In
               prav to je napaka, da z lahkotnim branjem v naprej pripravljenih tekstov zavrnemo z
               obstoječimi znanimi frazami nekaj, kar je povsem logično in zdravorazumsko, začenši s
               tem, da ko prodaš 12 milijard državnega premoženja ali pa jih upravljaš, najprej
               določiš cilje tega in sproti preverjaš ali so cilji uresničeni. In če niso
               uresničeni, denimo plastično rečeno, Telekoma ne prodaš, ali pa je to popolnoma
               nezdravorazumsko, si bo pač ustvaril vsak svojo sliko.</p>
               <p>Socialni demokrati smo skušali s tem predlogom narediti kompromis v odnosu do tega,
               kar je v enem izmed prejšnjih poizkusov skušala uveljaviti skozi svojo pobudo že
               takrat še Združena levica. Pa smo iskali kompromis, ki bi šel bližje logiki
               korporativnega upravljanja, da bi bilo to za ta zbor bolj sprejemljivo. Pa ni in, kot
               kaže, tudi ne bo. Žal.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Gospod Jože Horvat bo predstavil stališče Poslanske skupine Nove Slovenije –
               krščanskih demokratov.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa za besedo, spoštovani gospod podpredsednik, drage kolegice in kolegi!</p>
               <p>Seveda smo nezadovoljni z upravljanjem državnega premoženja. Tukaj smo si
               pravzaprav, upam si trditi, enotni, vseh nas 90. Nismo zadovoljni z upravljanjem
               državnega premoženja. In kje je rešitev? Rešitev je v privatizaciji. V Novi Sloveniji
               razumemo proces privatizacije kot proces iskanja odgovornih oziroma odgovornejših
               lastnikov. Privatizacija ni razprodaja. Toliko prisegamo na državno premoženje in ne
               vidimo, da na primeru bank, imamo državno banko, Novo Ljubljansko banko, v katero
               mečemo denar že nekaj let, težke milijarde smo vrgli v to bančno luknjo, v to banko.
               Na drugi strani imamo zasebne banke, še več, v tuji lasti, te pa pomagajo našemu
               državnemu proračunu in preko naše davčne zakonodaje polnijo državni proračun. Ampak
               nekateri še očitno tega ne razumejo. Vse drugo, kar ni rešitev, vse drugo, kar ni
               privatizacija državnega premoženja, je izguba časa.</p>
               <p>Predlog novele Zakona o Slovenskem državnem holdingu sicer prinaša več sprememb.
               Prva izmed njih je uvedba sodelovanja javnosti pri pripravi sprememb in dopolnitev
               strategij upravljanja kapitalskih naložb države. No, glede strategije samo en stavek.
               Ta trenutna strategija upravljanja ni v skladu s pravnim redom Evropske unije, na
               katerega v zadnjih dneh tako prisegamo.</p>
               <p>Krščanski demokrati kot prednostno vprašanje strategije vidimo predvsem izvedbo
               postopkov iskanja novih odgovornih lastnikov v skladu s to strategijo. Žal pa se
               postopki umika države iz gospodarstev odvijajo prepočasi. To nam zelo nazorno
               prikazujeta najmanj dva primera, in sicer Telekom in Nova Ljubljanska banka. Ob tem,
               ko je v Sloveniji raven vpletenosti države v gospodarstvo med najvišjimi v Evropi,
               kar ovira razvoj in gospodarsko rast, se očitno nekateri osebnim bankomatom še vedno
               ne želijo odpovedati. Seveda bankomatom brez kritja.</p>
               <p>Zgolj kot poskus oviranja postopkov umika države iz gospodarstva vidimo tudi predlog
               obveznega soglasja nadzornega sveta SDH pri prodaji naložb nad določeno vrednostjo,
               ki bi se določila s statutom SDH. Predlog zakona prinaša tudi razširitev nadzornega
               sveta SDH na 10 članov po tako imenovanem načelu enakopravne zastopanosti kapitala in
               dela. Tako bi v nadzornem svetu sedeli tudi predstavniki sindikatov, ki ga
               predlagatelj opredeljuje kot predstavnika aktivne generacije, ter predstavnik Zveze
               društev upokojencev in predstavnik Mladinskega sveta Slovenije. Poleg tega zakon
               prinaša ureditev, po kateri delavski predstavniki v strateških in pomembnih podjetjih
               izberejo enega člana nadzornega sveta Slovenskega državnega holdinga.</p>
               <p>Naloga sindikatov po našem razumevanju ni v tem, da v nadzornem svetu nadzirajo
               upravljanje državnega premoženja. Že tako ali tako lahko rečemo, da imajo nekateri
               sindikati v Sloveniji neobičajno moč, saj brez njihovega soglasja marsikatera
               odločitev Vlade oziroma Državnega zbora preprosto ni mogoča. Predlagana razširitev
               nadzornega sveta Slovenskega državnega holdinga po našem mnenju ne prinaša nobene
               dodane vrednosti ter ob tem ne sledi načelom korporativnega upravljanja.</p>
               <p>Mi zakona nismo podprli in na nek način ponovno apeliramo na Vlado, dokler še je
               nekaj mesecev do konca mandata, efektivnega časa sicer zelo malo, da vendarle vsaj
               kar zadeva privatizacijo Nove Ljubljanske banke, naredi vse, kar je v interesu te
               države, teh državljanov. Da se ne bomo čez čas ponovno soočili z novo bančno luknjo,
               ki jo bomo najbrž spet morali poravnati oziroma plačati davkoplačevalci. Tega je bilo
               dovolj in preveč.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Sledi stališče Poslanske skupine Levica, zanjo gospod Luka Mesec. Izvolite.</p>
            </sp>
            <sp who="SDZ7:MesecLuka">

               <speaker>LUKA MESEC (PS Levica):</speaker>

               <p>Hvala za besedo in lep pozdrav.</p>
               <p>Odgovorno gospodarjenje z državnim premoženjem bomo dobili tako, da več kot 10
               milijard evrov premoženja v državnih podjetjih, ki so na SDH, ne bomo več prepuščali
               Vladi in državnim menedžerjem, ampak bomo v odločanje o tem, kaj naj se s temi
               podjetji dogaja, kakšna naj bo strategija upravljanja državnih podjetij in kdo naj
               jih nadzoruje, vpletli tiste, ki jim je zares v interesu dolgoročen razvoj podjetij,
               torej zaposlene.</p>
               <p>V Levici smo v tem mandatu predlagali že dve rešitvi, ki bi to udejanjili tudi v
               praksi. Februarja 2015 in oktobra 2016. V prvem poskusu smo predlagali, da bi na
               podoben način, kot je v holdingu Slovenske železnice tudi Slovenski državni holding
               dobil skupen svet delavcev zaposlenih, ki bi v nadzorni svet holdinga imenovali
               polovico nadzornega sveta, 5 članov nadzornega sveta. Koalicija je ta predlog
               zavrnila, zato smo poskusili še drugič.</p>
               <p>V oktobru 2016 smo predlagali, da bi 5 članov, torej polovico nadzornega sveta
               imenovale sindikalne centrale. Tudi ta predlog je koalicija, vključno s Socialnimi
               demokrati, ki so zdaj pripravili predlog, zavrnila z argumenti, da je treba
               prepustiti upravljanje državnih podjetij Vladi in državnim menedžerjem. To, kako ti
               ljudje ta podjetja upravljajo, vidimo, in tudi dobro vemo, kdo tam sedi in kakšne
               kompetence ima. Zato mi vztrajamo, da je treba predstavnike delavcev pripeljati v
               nadzorni svet Slovenskega državnega holdinga, in to je tudi razlog zakaj podpiramo
               predlog Socialnih demokratov. Njihov predlog je kompromisen, preveč kompromisen, saj
               bi, preden bi bili predstavniki delavcev in civilne družbe imenovani v nadzorni svet,
               kandidate morala najprej odobriti Vlada, potem pa še koalicija v parlamentu. Ob Vladi
               in koaliciji, kakršno imamo, nas v Levici najbrž povsem upravičeno skrbi, da na koncu
               ne bi dobili petih nadzornikov, ki bi jih imenovala Vlada, in štirih nadzornikov, ki
               bi jih imenovali sindikati in civilna družba, ampak da bi de facto v nadzornem svetu
               imeli 9 nadzornikov, ki bi jih imenovala Vlada. Morali bi namreč čez dve siti, tako
               čez vladno kot čez koalicijsko, preden bi prišli do tam. Ampak ker se zakoni ne
               pišejo samo za en mandat, dopuščamo možnost, da bo koalicija v naslednjem mandatu
               boljša in da bi takrat skozi te filtre prišel tudi kdo, ki ne bi bil neoliberalec,
               kdo, ki nasprotuje privatizaciji, in kdo, ki ne bi mirno gledal rovarjenja te ali one
               vlade po državnih podjetjih. Ta možnost je v tem zakonu dopuščena in zato bomo v
               Združeni levici zakon podprli, še naprej pa si prizadevali za to, da dobimo
               predstavnike zaposlenih v nadzorne svete ne samo na ravni Slovenskega državnega
               holdinga, ampak v nadzorne svete vseh podjetij v tej državi, na čelu s podjetji, ki
               so v državni lasti. Ta podjetja bi morala biti zgled vsem ostalim v tem, kako se
               udejanja ekonomska demokracija, kako se odgovorno ravna s premoženjem in o tem, kako
               se zgledno skrbi za standarde, delavske pravice in položaj zaposlenih. To so naša
               osnovna programska izhodišča.</p>
               <p>Kot rečeno, ta zakon bomo podprli, v prihodnosti pa nadaljevali s prizadevanji, da
               se tovrstna rešitev udejanji povsod.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Končali smo s predstavitvijo stališč poslanskih skupin. V skladu z razlago Komisije
               za poslovnik z dne 9. december 2009 Državni zbor ugotavlja, da je zakonodajni
               postopek o predlogu zakona končan.</p>
               <p>S tem zaključujem to točko dnevnega reda in prekinjam 32. sejo Državnega zbora, ki jo
               bomo z glasovanjem nadaljevali ob 18. uri in 10 minut. Hvala lepa.</p>
               <stage type="time">(Seja je bila prekinjena ob 17.38 in se je nadaljevala ob 18.10.)</stage>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo zbora.</p>
               <p>Preden preidemo na postopek glasovanja vas želim obvestiti, da bo Državni zbor
               glasovanje opravil po naslednjem vrstnem redu: 2., 3., 7., 8. in 9. točka dnevnega
               reda.</p>
               <p>Prehajamo na glasovanje zbora o predlogih odločitev. Poslanke in poslance prosim, da
               preverite delovanje glasovalnih naprav. <title>Nadaljujemo s prekinjeno 2. točko
                  dnevnega reda, to je z obravnavo Predloga zakona o spremembah in dopolnitvah
                  Zakona o zdravniški službi po nujnem postopku.</title>
               </p>
               <p>Nadaljujemo z drugo obravnavo, to je z odločanjem o vloženih amandmajih, ki ga bomo
               opravili na podlagi pregleda vloženih amandmajev z dne 12. 7. 2017, ki ste ga prejeli
               na e-klop. Prehajamo na odločanje o amandmaju poslanskih skupin SMC in SD k 9.
               členu.</p>
               <p>Glasujemo. Navzočih je 75 poslank in poslancev, za je glasovalo 47, proti 22.</p>
               <p><stage type="vote-ayes">(Za je glasovalo 47.)</stage> <stage type="vote-noes">(Proti 22.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SMC in SD k 13. členu.</p>
               <p>Glasujemo. Navzočih je 79 poslank in poslancev, za je glasovalo 50, proti 17.</p>
               <p><stage type="vote-ayes">(Za je glasovalo 50.)</stage> <stage type="vote-noes">(Proti 17.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SMC in SD k 16. členu.</p>
               <p>Glasujemo. Navzočih je 77 poslank in poslancev, za je glasovalo 48, proti pa 17.</p>
               <p><stage type="vote-ayes">(Za je glasovalo 48.)</stage> <stage type="vote-noes">(Proti 17.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               nujnega postopka. Ugotavljam, da je zbor v drugi obravnavi sprejel amandmaje k 9.,
               13. in 16. členu dopolnjenega predloga zakona. Sprašujem kvalificirane predlagatelje
               ali nameravajo k tem členom vložiti amandmaje.</p>
               <p>Prehajamo na <title>tretjo obravnavo</title> predloga zakona. Ugotavljam, da k predlogu
               zakona za tretjo obravnavo ni bilo vloženih amandmajev. Obveščam vas, da me
               Zakonodajno-pravna služba oziroma Vlada nista obvestili, da bi bil zaradi amandmajev,
               sprejetih v drugi obravnavi, predlog zakona neusklajen. Prehajamo na odločanje o
               predlogu zakona.</p>
               <p>Obrazložitev glasu v imenu Poslanske skupine Levica bo predstavil Miha Kordiš.</p>
            </sp>
            <sp who="SDZ7:KordišMiha">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>V Levici bomo ta zakon podprli. Pa ne iz kakšnega formalnega razloga, ker je bil
               sprejet naš amandma, ampak zaradi vsebine, ki pride za tem in je nasploh tudi predmet
               tega zakona. Ta zakon jemlje pristojnost za nadzor oziroma razpisovanje specializacij
               Zdravniški zbornici in jih podreja ministrstvu, torej javnemu izvoljenemu organu. To
               je pomembno zato, ker vlada hudo kadrovsko pomanjkanje tudi specialistov v našem
               javnem zdravstvenem sistemu, in to se je zgodilo na straži Zdravniške zbornice, ki se
               kot cehovska, stanovska organizacija, ki jo bolj zanima samorekrutacija kot karkoli
               drugega, ni dobro organizirala oziroma je namerno povzročila manko določenih
               zdravniških profilov, zato da je bil lahko ta zdravniški del elite v boljši poziciji,
               ko se je bilo treba izpogajati za takšne ali drugačne privilegije. Ta premik k
               javnemu je zagotovo dobra stvar. Prav tako je dobra stvar, da se financiranje
               specializacij prenaša z Zavoda za zdravstveno zavarovanje na državni proračun. Na ta
               račun bodo lahko storitve do leta 2020 za 80 milijonov evrov bolje podprte, kar se bo
               prelilo tudi v skrajševanje čakalnih dob.</p>
               <p>Potem so pa tu še druge dobre rešitve, kot je denimo sekundariat in pa tista, ki smo
               jo predlagali tudi socialisti s svojim amandmajem, da lahko nekdo, ki je že vpisal
               neko specializacijo, pa odgovoril, da mu ta specializacija ne odgovarja, na javne
               stroške zamenja svojo specializacijo. Se pravi, če potegnemo neko analogijo z
               visokošolskim prostorom, da ima možnost nekega drugega vpisa. Kar se tiče zadržkov in
               dezinformacij, ki smo jih lahko zasledili v javnosti, lahko povem, da so ti globoko
               motivirani s strani zdravniško-zavarovalniškega lobija in v praksi ne pijejo vode.</p>
               <p>Ta zakon je soliden. Socialisti ga bomo podprli.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 79 poslank in poslancev, za je glasovalo 49, proti 26.</p>
               <p><stage type="vote-ayes">(Za je glasovalo 49.)</stage> <stage type="vote-noes">(Proti 26.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 3. točko dnevnega reda, to je z obravnavo Predloga zakona o ukrepih
                  za odpravo posledic pozebe v kmetijski proizvodnji med 21. in 22. aprilom 2017 po
                  nujnem postopku</title>
               </p>
               <p>Nadaljujemo z <title>drugo obravnavo</title>, to je z odločanjem o vloženih amandmajih,
               ki ga bomo opravili na podlagi pregleda vloženih amandmajev z dne 12. 7. 2017, ki ste
               ga prejeli na e-klop.</p>
               <p>Prehajamo na odločanje o amandmaju Poslanske skupine SDS k 13. členu. Amandma je
               vsebinsko povezan z amandmajem Poslanske skupine SDS k 17. in 19. členu pod številko
               1. Če omenjeni amandma ne bo sprejet, bosta postala ta amandmaja brezpredmetna.</p>
               <p>Glasujemo. Navzočih je 81 poslank in poslancev, za je glasovalo 30, proti 47.</p>
               <p><stage type="vote-ayes">(Za je glasovalo 30.)</stage> <stage type="vote-noes">(Proti 47.)</stage></p>
               <p>Ugotavljam, da amandma ni sprejet.</p>
               <p>Ker amandma Poslanske skupine SDS k 13. členu ni bil sprejet, sta postala amandmaja
               istega predlagatelja k 17. členu in 19. členu pod številko 1 brezpredmetna.</p>
               <p>Prehajamo še na odločanje o amandmaju Poslanske skupine SDS k 19. členu pod številko
               2.</p>
               <p>Glasujemo. Navzočih je 82 poslank in poslancev, za je glasovalo 31, proti 49.</p>
               <p><stage type="vote-ayes">(Za je glasovalo 31.)</stage> <stage type="vote-noes">(Proti 49.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               nujnega postopka.</p>
               <p>Prehajamo na <title>tretjo obravnavo</title> predloga zakona.</p>
               <p>Ker k drugi obravnavi predlagani amandmaji niso bili sprejeti, prehajamo na
               odločanje o predlogu zakona. Obveščam vas, da me Zakonodajno-pravna služba oziroma
               Vlada nista opozorili, da bi bil zaradi amandmajev, sprejetih na matičnem delovnem
               telesu, predlog zakona neusklajen.</p>
               <p>Glasujemo. Navzočih je 81 poslank in poslancev, za je glasovalo 80, proti 1.</p>
               <p><stage type="vote-ayes">(Za je glasovalo 80.)</stage> <stage type="vote-noes">(Proti 1.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 7. točko dnevnega reda, to je z obravnavo Predloga zakona o
                  dopolnitvi Zakona o pokojninskem in invalidskem zavarovanju po skrajšanem postopku</title>
               </p>
               <p>Prehajamo na <title>tretjo obravnavo</title> predloga zakona. Ker k predlogu zakona
               matično delovno telo ni sprejelo nobenega amandmaja, amandmajev na seji zbora ni bilo
               možno vlagati, zato prehajamo na odločanje o predlogu zakona.</p>
               <p>Glasujemo. Navzočih je 81 poslank in poslancev, za je glasovalo 76, proti 1.</p>
               <p><stage type="vote-ayes">(Za je glasovalo 76.)</stage> <stage type="vote-noes">(Proti 1.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 8. točko dnevnega reda, to je z obravnavo Predloga sprememb in dopolnitev Poslovnika Državnega zbora po
                  skrajšanem postopku.</title>
               </p>
               <p>Prehajamo na tretjo obravnavo Predloga sprememb in dopolnitev Poslovnika Državnega
               zbora.</p>
               <p>Ker v drugi obravnavi amandmaji k dopolnjenemu predlogu sprememb in dopolnitev
               poslovnika niso bili vloženi, prehajamo na odločanje. Obveščam vas, da me
               Zakonodajno-pravna služba ni opozorila, da bi bil zaradi amandmajev, sprejetih na
               matičnem delovnem telesu, Predlog sprememb in dopolnitev poslovnika neusklajen. Ob
               tem vas želim opozoriti, da morata skladno s 94. členom Ustave Republike Slovenije za
               sprejetje sprememb in dopolnitev poslovnika glasovati dve tretjini navzočih
               poslancev.</p>
               <p>Glasujemo. Navzočih je 81 poslank in poslancev, za je glasovalo 78, proti nihče.</p>
               <p><stage type="vote-ayes">(Za je glasovalo 78.)</stage> <stage type="vote-noes">(Proti nihče.)</stage></p>
               <p>Ugotavljam, da so spremembe in dopolnitve Poslovnika Državnega zbora sprejete. S tem
               zaključujem to točko dnevnega reda. <title>Nadaljujemo s prekinjeno 9. točko dnevnega
                  reda, to je z obravnavo Predloga zakona o dopolnitvi Zakona o državljanstvu
                  Republike Slovenije po skrajšanem postopku.</title>
               </p>
               <p>Prehajamo na <title>tretjo obravnavo</title> predloga zakona.</p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 80 poslank in poslancev, za je glasovalo 48, proti 24.</p>
               <p><stage type="vote-ayes">(Za je glasovalo 48.)</stage> <stage type="vote-noes">(Proti 24.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prekinjam 32. sejo Državnega zbora, ki jo bomo nadaljevali jutri ob 9. uri. <stage type="time">(SEJA JE BILA PREKINJENA 12. JULIJA 2017 OB 18.23.)</stage>
               </p>
            </sp>
         </div>
      </body>
   </text>
</TEI>