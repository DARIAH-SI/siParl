<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Redna-20-2016-06-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|2C675BAB8A47BFEAC12580680050B747</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=2C675BAB8A47BFEAC12580680050B747</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-20-2016-06-16.DZ" n="20">
               <name>Redna</name>
               <date when="2016-06-16"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-20-2016-06-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR</head>
            <stage type="session">nadaljevanje 20. seje</stage>
            <stage type="date">(16. junij 2016)</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Matjaž Nemec.</stage>
            <stage type="time">Seja se je začela ob 9. Uri. </stage>


            <sp xml:id="SDZ7-Redna-20-2016-06-16.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje! Začenjam
               nadaljevanje 20. seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               mag. Bojana Muršič, Violeta Tomić, dr. Simona Kustec Lipicer do 15. ure, Andreja
               Potočnik, Irena Grošelj Košnik do 11. ure, Marjan Dolinšek, Miha Kordiš, gospod Žan
               Mahnič, dr. Matej T. Vatovec od 15. ure dalje, Branko Zorman do 15.30 in dr. Bojan
               Dobovšek od 14. ure dalje. Vse prisotne lepo pozdravljam!</p>
               <p>Prehajamo na <title>3. TOČKO DNEVNEGA REDA TO JE NA OBRAVNAVO PREDLOG ZAKONA O
                  SPREMEMBAH IN DOPOLNITVAH ZAKONA O IZVRŠEVANJU PRORAČUNOV REPUBLIKE SLOVENIJE ZA
                  LETI 2016 IN 2017 PO NUJNEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavnici Vlade, državni sekretarki na
               Ministrstvu za finance mag. Mateji Vraničar Erman.</p>
            </sp>
            <sp xml:id="SDZ7-Redna-20-2016-06-16.sp2">

               <speaker>MAG. MATEJA VRANIČAR ERMAN:</speaker>

               <p>Spoštovani gospod predsednik, hvala za besedo. Gospe in gospodje poslanci!</p>
               <p>Vlada je Državnemu zboru v obravnavo predložila novelo letošnjega Zakona o
               izvrševanju proračunov predvsem zaradi treh razlogov. Da bi že v letošnjem letu lahko
               zagotovili nemoteno izvajanje posameznih zakonov, ki so bili sprejeti po uveljavitvi
               ZIPRS, je potrebna dopolnitev posameznih določb. Gre predvsem za zagotovitev
               delovanja jamstva za vloge v bankah in za delovanje Sklada za gozdove kot
               proračunskega sklada po Zakonu o gospodarjenju z gozdovi v lasti Republike Slovenije.
               Drugi sklop sprememb se nanaša na ureditev oziroma zagotovitev vira za financiranje
               letošnjih investicij v vodno infrastrukturo, saj dinamika izvajanja teh investicij
               zahteva okrepljeno izvedbo v letošnjem letu, sicer bi lahko nastala večja gospodarska
               škoda.</p>
               <p>Tretje področje, ki ga naslavlja novela zakona, pa zadeva financiranje občin.
               Pogovori z občinami glede oblikovanja vsebine pogodb o sofinanciranju posameznih
               lokalnih projektov z evropskimi sredstvi iz nove finančne perspektive so pokazali, da
               nekaterih rešitev, ki bi bile smiselne z vidika obeh pogodbenih strani, torej občin
               in države, ni mogoče uveljaviti v okviru obstoječih določb ZIPRS. Gre predvsem za
               določbe, ki urejajo vračilo neupravičeno porabljenih sredstev. Zato se predlagata dve
               spremembi: podaljšuje se zakonsko določen plačilni rok s 30 na 90 dni za primer, ko
               je občini naloženo, da mora zaradi neupravičeno porabljenih evropskih sredstev le-ta
               vrniti, in občinam se omogoča mehanizem dodatnega zadolževanja, če sredstev za tako
               imenovane finančne korekcije zaradi nepravilne uporabe evropskih sredstev ne bi mogla
               vrniti v breme preostalih virov občinskega proračuna v prej omenjenem 90-dnevnem
               roku.</p>
               <p>Poleg tega rešitev predlog zakona vsebuje še spremembe nekaterih drugih določb, s
               katerimi se zagotavlja optimalnejše izvrševanje proračuna. Gre za spremembe pri
               evidentiranju poslov upravljanja z državnim dolgom in spremembe pri prerazporejanju
               pravic porabe med določenimi vrstami postavk. Kot povedano, predlagane spremembe v
               celoti omogočajo optimalnejše izvrševanje sprejetega proračuna za letošnje leto, zato
               Vlada predlaga Državnemu zboru, da predlog zakona podpre tako v drugi kot tudi v
               tretji obravnavi. Hvala lepa.</p>
            </sp>
            <sp xml:id="SDZ7-Redna-20-2016-06-16.sp3">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila odbora dajem besedo podpredsedniku gospodu Tilnu Božiču.</p>
            </sp>
            <sp xml:id="SDZ7-Redna-20-2016-06-16.sp4">

               <speaker>TILEN BOŽIČ (PS SMC):</speaker>

               <p>Spoštovani predsednik, spoštovani kolegice in kolegi!</p>
               <p>V okviru Odbora za finance in monetarno politiko smo to tematiko obravnavali v
               ponedeljek, to je bila 60. nujna seja 13. 6., in sicer kot matično delovno telo.
               Obravnavali smo Predlog zakona o spremembah in dopolnitvah Zakona o izvrševanju
               proračuna Republike Slovenije za leti 2016 in 2017. Predložila nam ga je Vlada.
               Prejeli smo tudi nekatera dodatna gradiva: mnenje Zakonodajno-pravne službe, mnenje
               Državnega sveta in pa tudi več pisanj občin, se pravi, devet dopisov občin in tudi
               dopis Združenja občin Slovenije. Amandmaje smo vložile koalicijske poslanke skupine,
               in sicer k 2. členu, prav tako pa je vložila amandma Nova Slovenija - krščanski
               demokrati, pri čemer je bil ta umaknjen glede na to, da ni bil vložen v skladu s
               poslovniškimi pravili.</p>
               <p>V uvodni obrazložitvi, ki jo je podala državna sekretarka Ministrstva za finance, je
               bilo predstavljeno predvsem to, kar je bilo nekako že uvodoma omenjeno z njene
               strani; se pravi, da gre za uskladitev zakonov, predvsem kar se tiče jamstva za
               vloge, kar se tiče gospodarjenja z gozdovi, potem glede urejanja namenske uporabe
               sredstev za investicije v vodno infrastrukturo, glede črpanja evropskih sredstev,
               glede dodatnega zadolževanja občin in tudi glede nekako optimizacije pri
               prerazporejanju sredstev med posameznimi politikami, in sicer na način, da se
               optimizira poraba.</p>
               <p>Nadalje je sledila tudi predstavitev s strani Državnega sveta, kjer je bilo omenjeno,
               da predloga ne podpirajo, pri čemer so predvsem izpostavili problematiko povprečnin
               oziroma financiranja občin. Sledila je razprava in v okviru tega je bilo
               izpostavljeno vprašanje usklajenosti tega predloga zakona z ustavo, z Zakonom o
               javnih financah, kar se tiče namenskosti uporabe sredstev od presežkov dividend v
               elektrogospodarstvu, potem je bila problematizirana tudi povprečnina občinam,
               predvsem tudi z vidika skladnega razvoja in v luči nedavne odločbe Ustavnega sodišča
               glede subvencij za neprofitna stanovanja. Na drugi strani so bili izpostavljene
               predvsem dobrodošle investicije v vodno infrastrukturo, saj je po mnenju nekaterih
               članov – se pravi, investicij primanjkuje na tem področju in da imajo tudi močne
               pozitivne multiplikatorje. Prav tako je bilo izpostavljeno, da predlog zakona ne
               odstopa od načela integralnega proračuna.</p>
               <p>Po razpravi je tudi sekretarka na Ministrstvu za finance podala dodatna pojasnila in
               odgovore. Temu je sledilo glasovanj, in sicer smo amandma k 2. členu, ki smo ga
               vložile koalicijske poslanske skupine SMC, Desus in SD podprli. O drugem amandmaju,
               kot rečeno že uvodoma, iz poslovniških razlogov nismo glasovali. Odbor je nato
               glasoval tudi o vseh členih predloga zakona skupaj in jih sprejel.</p>
               <p>Kar se tiče dopolnjenega predloga zakona, ki upošteva tudi omenjeni amandma, je ta
               priložen k poročilu. Hvala.</p>
            </sp>
            <sp xml:id="SDZ7-Redna-20-2016-06-16.sp5">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Stranke modernega centra, zanjo gospod Igor Zorčič.</p>
            </sp>
            <sp xml:id="SDZ7-Redna-20-2016-06-16.sp6">

               <speaker>IGOR ZORČIČ (PS SMC):</speaker>

               <p>Spoštovani predsednik, hvala za besedo. Spoštovana državna sekretarka, kolegice in
               kolegi!</p>
               <p>Z novelo Zakona o izvrševanju proračuna Republike Slovenije za leti 2016 in 2017 se
               ta zakon usklajuje z dvema zakonoma, to je Zakon o sistemu jamstva za vloge, ki
               določajo obveznosti Republike Slovenije v primerih, če sklad za jamstvo vlog iz
               svojih rednih virov financiranja ne bi mogel izpolniti svojih zakonskih obveznosti.
               Nadalje se usklajuje tudi z Zakonom o gospodarjenju z gozdovi v lasti Republike
               Slovenije, zaradi sprejetja katerega je treba zagotoviti delovanje proračunskega
               gozdnega sklada in namenske prihodke. Z novelo zakona se nadalje omogoča tudi
               prerazporejanje pri postavki Sredstva za množične migracije in prerazporejanje med
               postavkami v politikah Pokojninsko varstvo, Servisiranje javnega dolga in upravljanje
               z denarnimi sredstvi in plačilo EU, s čimer vse se omogoča optimalnejše izvrševanje
               sprejetega proračuna.</p>
               <p>V Poslanski skupini SMC pa kot izjemno pomembno ocenjujemo tudi spremembe zakona, ki
               pomenijo podlago za investicije, ki jih gradbeništvo v Sloveniji še kako potrebuje.
               Občinam se tako omogoča daljši rok za vračilo sredstev kohezijske politike v proračun
               države v primerih izrečenega finančnega popravka, omogoča se jim tudi zadolževanje
               nad obsegom, ki ga določa Zakon za vračilo sredstev kohezijske politike, s čimer vse
               se bo občinam z zmanjšanjem tveganj za njihovo poslovanje v primeru korekcij olajšalo
               izvedbo enajstih okoljskih kohezijskih projektov. Gre za znane kohezijske projekte:
               oskrba s pitno vodo, odvajanje, čiščenje odpadne vode, ki so izjemno pomembni za
               regionalni in lokalni razvoj.</p>
               <p>Z vidika spodbujanja investicij v gradbeništvu pa zakon določa še nov namenski
               prihodek v višini preko 40 milijonov evrov za investicije v vodno infrastrukturo, s
               katero se v skladu s koalicijskim sporazumom omogoča nadaljevanje izgradnje vodne
               infrastrukture ob izgradnji HE Brežice. Izgradnja hidroelektrarne na spodnji Savi in
               pripadajoči vodni infrastrukturi je trenutno največji okoljsko-energetski projekt v
               Sloveniji, ki bo v prihodnosti pomembno prispeval k doseganjem ciljev glede deleža
               rabe obnovljivih virov energije v bruto rabi končne energije, prav tako pa glede
               zagotavljanja protipoplavne varnosti na območju spodnjega toka reke Save in Krke. Ni
               seveda odveč omeniti multiplikativnih učinkov, ki jih je ugotovil tudi Umar, in sicer
               v smislu, da izgradnja hidroelektrarne prispeva na letni ravni 0,4 % točke k rasti
               bruto družbenega produkta.</p>
               <p>Novela zakona torej vsebuje uskladitve z ostalimi zakoni, konkretno sem navedel dva
               zakona, nekatere spremembe, namenjene optimizaciji izvrševanja proračuna, hkrati pa
               omogoča pomembne okoljske gradbene investicije, zaradi česar ga bo Poslanska skupina
               SMC podprla. Hvala.</p>
            </sp>
            <sp xml:id="SDZ7-Redna-20-2016-06-16.sp7">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo mag. Andrej
               Šircelj.</p>
            </sp>
            <sp xml:id="SDZ7-Redna-20-2016-06-16.sp8">

               <speaker>MAG. ANDREJ ŠIRCELJ (PS SDS):</speaker>

               <p>Spoštovani predsednik Državnega zbora, državna sekretarka iz Ministrstva za finance,
               kolegi in kolegice!</p>
               <p>Zakon o izvrševanju proračuna je tisti zakon, v katerem so najdene parcialne rešitve
               glede vprašanj, ki niso rešene s samim proračunom, ki niso rešene s sistemskimi akti
               tako glede prihodkov kot glede odhodkov; vsaj večina določb v Zakonu o izvrševanju
               proračuna je takšnih, da uravnava določene zadeve, ki jih drugače ni bilo mogoče
               rešiti. Zaradi tega je ta zakon že po sami vsebini netransparenten. Vsako leto se mu
               doda še nekaj dodatnih prihodkov, odhodkov, zadolževanj in tako naprej z različnih
               področij, tako da je v bistvu ta transparentnost iz leta v leto večja. Ker Vlada ne
               pošlje v Državni zbor Zakona o javnih financah, je seveda kaos ali pa zmeda na tem
               finančnem področju precejšnja in seveda tudi netransparentna in težko obvladljiva. S
               to spremembo Zakona o izvrševanju proračuna se ta netransparentnost še povečuje.
               Povečuje se predvsem zaradi tega, ker se na eni strani uvaja dodaten prihodek, na
               drugi strani – tukaj mislim v povezavi z Zakonom o gozdovih – ni jasno določena
               poraba in namensko se uporabljajo prihodki proračuna iz naslova dobička, to je iz
               naslova elektrogospodarstva za točno določene namene.</p>
               <p>Tukaj je treba povedati, da v Slovenski demokratski stranki smo za to, da se
               povečujejo investicije v državi, nismo pa za to, da se posamezen prihodek proračuna
               neposredno veže na določeno porabo oziroma na določeno investicijo. To je treba
               narediti s proračunskimi dokumenti, s samim proračunom za strategijo, kjer imamo na
               razpolago dejansko vse možnosti, kam bomo določen prihodek namenili. Žal se dogaja
               to, da bo sedaj 40 milijonov dobička elektrogospodarstva porabljeno strogo namensko
               že s samim zakonom.</p>
               <p>Na podobna vprašanja in nedoslednosti opozarja tudi Zakonodajno-pravna služba v
               svojem mnenju. Tako to ni osamljeno mnenje. Stroka tudi opozarja na to, da se s tem
               dejansko povečuje netransparentnost.</p>
               <p>Poleg tega se s tem zakonom na nek način povečuje zadolževanje; skratka, občine niso
               več zavezane določenemu limitu. Upam, da bo to prispevalo k dodatnim investicijam na
               ravni občin, da pa po drugi strani ne bo vplivalo na samo sliko slovenske države
               glede zadolževanja.</p>
               <p>Kaj pa je tisto, česar ta zakon ne ureja, pa bi moral? Moral tudi glede na posamezne
               izjave predstavnikov Vlade pred pol leta. Ne ureja povprečnine za občine. Če se
               spomnite, pred pol leta, ko je bil sprejet proračun za leto 2016 in 2017, je bilo
               tudi rečeno s strani predstavnikov oziroma predstavnic Vlade, da se bo Vlada za
               povprečnino za leto 2016 še sporazumevala in sporazumela s predstavniki občin.</p>
               <p>Kot je bilo povedano na Odboru za finance in monetarno politiko, temu ni več tako.
               Vlada se za leto 2016 ne bo več sporazumevala z občinami niti se dogovarjala. Morda
               za leto 2017. Ta povprečnina je manjša, kot bi morala biti po osnovnem zakonu, ki
               ureja povprečnino, z Zakonom o izvrševanju proračuna se pa ta povprečnina zmanjša in
               to na račun občanov in občank.</p>
               <p>Tudi glede na to, da imamo navsezadnje 40 milijonov, ki jih sedaj po tem zakonu nekam
               namenjamo, enostavno puščamo tudi tisto, kar smo nekoč rekli, da bomo uredili oziroma
               da bo uredila ta vlada, pustimo to za naslednje generacije oziroma za prihodnost.</p>
               <p>Skratka, zaradi teh nedoslednosti in netransparentnosti v Slovenski demokratski
               stranki tega zakona ne moremo podpreti. Želimo večjo transparentnost in želimo to, da
               bodo od tega denarja državljanke in državljani tudi nekaj imeli. Hvala lepa.</p>
            </sp>
            <sp xml:id="SDZ7-Redna-20-2016-06-16.sp9">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Uroš Prikl.</p>
            </sp>
            <sp xml:id="SDZ7-Redna-20-2016-06-16.sp10">

               <speaker>UROŠ PRIKL (PS DeSUS):</speaker>

               <p>Spoštovani predsednik, hvala lepa za besedo. Kolegice in kolegi, predstavnica
               Vlade!</p>
               <p>Dovolite, da vam na kratko predstavim stališče Poslanske skupine Desus k Predlogu
               zakona o spremembah in dopolnitvah Zakona o izvrševanju proračuna Republike Slovenije
               za leti 2016 in 2017.</p>
               <p>V Poslanski skupini Desus tako imenovani zipro za 2016 in 2017 podpiramo. Običajno je
               zakon o izvrševanju proračuna Republike Slovenije izvedbeni, tehnični zakon, ki služi
               temu, da nemoteno poteka izvajanje, realizacija proračuna. Pa vendar. Predlagani
               zakon posega v več različnih področij in usklajuje zakone, ki so bili sprejeti po
               sprejetju tega veljavnega zipra, po katerem izvršujemo proračun. Ker takrat še ni bil
               sprejet zakon o gozdovih oziroma o gospodarjenju z gozdovi v lasti Republike
               Slovenije, predlagani zakon pripoznava proračunski sklad za gozdove in namenske
               prejemke. Slednje zato ker ne zadošča, da je določen prejemek pripoznan v področnem
               zakonu, pač pa ga je treba opredeliti tudi v krovnem, torej v tem zakonu, ki ureja
               izvrševanje in realizacijo proračunov za letošnje in naslednje leto. Usklajuje se
               tudi – zipro namreč, ta zakon, ki je pred nami – tudi z Zakonom o sistemu jamstva za
               vloge, zato veljavni zakon dopolnjuje z določbo, po kateri se bo država lahko dodatno
               zadolžila v primeru, da sklad ne bi mogel pravočasno zagotoviti zadostnih sredstev.
               Seveda upanje in želja, da tega ne bo nikoli potrebno, ostaja in je prisotna.</p>
               <p>Za spodbujanje investicij. V državi predlog zakona določa nov namenski prihodek od
               izplačil dividend elektrogospodarstva. Pričakuje se namreč prejem dodatnih prihodkov
               v državni budžet, ki se bodo v višini 40,7 milijona evrov porabila za izgradnjo vodne
               infrastrukture, pri tem pa se ne bo obremenjevalo kogarkoli drugega, še posebej ne bi
               želeli, da bi se obremenjevalo kokoši, ki nese zlata jajca – Dravske elektrarne
               Maribor. Konkretno, gre za financiranje investicijskih del na Hidroelektrarni
               Brežice, namenska sredstva pa je treba zagotoviti čim prej, saj bo glavnina
               investicijskih del izvedena v poletnih mesecih.</p>
               <p>Področje lokalna samouprave, občin. Občinam bo omogočen daljši rok za eventualno
               vračilo sredstev kohezijske politike v proračun države v primeru izrečenega
               kakršnegakoli finančnega popravka. Podaljšanje tega obdobja na 90 dni se nam zdi
               smiselno, saj to omogoča, da se izpeljejo postopki zadolževanja, če je ta postopek
               potreben, ali pa sprejme rebalans občinskega proračuna.</p>
               <p>Predlog zakona – to se mi zdi morda še najbolj občutljiva zadeva – omogoča tudi
               prerazporejanje pravic porabe med postavkami na politikah 21 – Pokojninsko varstvo in
               22 – Servisiranje javnega dolga ter 24 – Plačila v EU. Seveda smo pri nas v Desusu
               vedno zelo pazljivi, kadar teče beseda o pokojninah, pokojninskem sistemu,
               pokojninskem varstvu. Namreč, tu je treba povedati, da dopolnitev ZIPRS omogoča zgolj
               prerazporejanje med temi 21., 22. in 24. politikami, se pravi med njimi, v druge
               politike pa ta prerazporeditev ni dovoljena, ni mogoča. S tem se zgolj omogoča
               izogniti se morebitnemu dodatnemu zadolževanju, saj bi drugače lahko prišlo do
               absurdne situacije, ko bi na določeni postavki sredstva ostajala, na drugi postavki
               bi bila dodatno potrebna, in če te prerazporeditve ne bi bilo, je to neracionalno in
               skregano z vsako ekonomsko logiko. Pri tem pa je treba eksplicitno povedati, da
               zaradi teh morebitnih medletnih prerazporeditev pravic porabe tudi v kontekstu
               politike 21 – Pokojninsko varstvo ne bo ogroženo nemoteno izplačevanje vseh
               obveznosti do vseh upokojencev, vključujoč tudi valorizacije in izplačilo regresa,
               mimogrede, prihodnje leto vsem upokojencem.</p>
               <p>Zaradi vsega naštetega, spremembe, ki so navedene v noveli tega zakona, so v redu,
               jih podpiramo v polnem številu, in to je to. Najlepša hvala.</p>
            </sp>
            <sp xml:id="SDZ7-Redna-20-2016-06-16.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp xml:id="SDZ7-Redna-20-2016-06-16.sp12">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Lep pozdrav vsem tudi v imenu Poslanske skupine Socialnih demokratov, v kateri bomo
               Predlog zakona o spremembah in dopolnitvah Zakona o izvrševanju proračunov Republike
               Slovenije za leti 2016 in 2017 podprli, saj zakon prinaša nekaj nujnih dopolnitev
               veljavnega zakona o izvrševanju proračuna. Zagotavlja se namreč vire za sklad za
               reševanje bank, ki je ustanovljen po Zakonu o sistemu jamstva za vloge. Je pa treba
               izpostaviti, da so sredstva države potrebna le kot jamstvo v začetnem času delovanja
               sklada in verjetnost, da bi bila porabljena, je tokrat, po naši oceni, res
               minimalna.</p>
               <p>Nadalje je treba odreagirati na dejstvo, da je bil Zakon o gospodarjenju z gozdovi v
               lasti Republike Slovenije sprejet in ta predvideva ustanavljanje posebnega
               proračunskega sklada za gozdove, na katerem se bodo zbirala sredstva od upravljanja v
               državnih gozdovih, in s tem tudi omogočamo, da ta sklad postane operativen.</p>
               <p>Verjetno najpomembnejša rešitev je določilo o namenskem plasiranju dividend
               elektrogospodarskih podjetij, s katerim, je vendarle treba povedati, najprej
               pokrivamo luknjo, ki je nastala v vodnem skladu zaradi 40-milijonskega zneska, ki ga
               je bilo treba zagotoviti za poplačilo tožbe zaradi nedobave električne energije iz
               jedrske elektrarne Krško Hrvaški. To škodo je treba sanirati na ta način, da se v
               skladu zagotovi dodatnih 40 milijonov iz dividend in se s tem prepreči še večja
               škoda, ki bi nastala, če bi zaustavili ali za zmanjšali dinamiko gradnje
               hidroelektrarn na Savi, ki so zagotovo ena od pomembnih investicij ne samo na
               področju elektrogospodarstva, ampak tudi sicer znotraj države za stabilnejšo oskrbo
               gospodarstva in vseh porabnikov poceni električno energijo.</p>
               <p>Zakon se dotika tudi prerazporejanja sredstev med postavkami za pokojninsko varstvo,
               servisiranje javnega dolga in plačila sredstev v Evropsko unijo in omogočajo, da se
               letne potrebe pokrijejo tudi brez sicer dovoljenega dodatna zadolževanja, na drugih
               postavkah pa bi, recimo, sredstva lahko ostala neporabljena. Seveda pričakujemo, da
               bodo v tem procesu prerazporejanja zagotovo imeli prednost ljudje oziroma upokojenci,
               tako da bo ta denar zagotovo zagotovljen najprej s prerazporejanjem za potrebe
               pokojninskega varstva, potem pa za potrebe odplačila dolga ali pa tudi za potrebe
               vplačila sredstev v Evropsko unijo.</p>
               <p>Zakon bo tudi prijaznejši do občin, lahko rečemo. Namreč, podaljšuje se in usklajuje
               rok za plačilo finančnega korekcije za evropska sredstva na 90 dni. S tem se omogoča
               občinam, da lažje pridobijo sredstva za premostitveno zadolževanje, kadar financirajo
               investicije, v katera so vključena evropska sredstva. Prav tako se občinam omogoča,
               da se za sofinanciranje sredstev kohezijske politike zadolžijo tudi preko siceršnje
               omejitve 750 tisoč evrov, vendar z omejitvijo, da lahko izkoristijo to izjemo samo v
               primeru, da zadolževanje uporabijo za financiranje lastne udeležbe pri financiranju
               projektov.</p>
               <p>Žal predloga številnih občin, ki so se odzvale na ta zakon s svojimi opozorili glede
               povišanja povprečnine, ni mogoče upoštevati, saj sam zakon nima odprtega člena, ki se
               nanaša na določene višine povprečnine. Želimo pa ob tej priložnosti opozoriti, da je
               Ustavno sodišč opozorilo oziroma odločilo, da je Stanovanjski zakon v neskladju z
               Ustavo v tistem delu, ki se nanaša za zagotavljanje subvencij tudi za tiste
               najemnike, ki imajo stanovanja najeta na podlagi profitnih najemnin. Torej tudi to
               razliko je treba zagotoviti iz občinskih proračunov, zato pričakujemo, da bo
               stanovanjski zakon prišel zaradi te spremembe prej v proceduro kot v enem letu, kot
               je rok, ki ga je določilo Ustavno sodišče, in se izognemo nepotrebnim težavam pri
               sprejemanju proračunov v naslednjih letih. Hvala.</p>
            </sp>
            <sp xml:id="SDZ7-Redna-20-2016-06-16.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo Luka Mesec.</p>
            </sp>
            <sp xml:id="SDZ7-Redna-20-2016-06-16.sp14">

               <speaker>LUKA MESEC (PS ZL):</speaker>

               <p>Hvala za besedo. Lep pozdrav!</p>
               <p>Najbrž ni treba poudarjati, da v Združeni levici ne podpiramo proračunske zakonodaje
               te vlade. S tem izražamo svoje nestrinjanje s proračunsko politiko, ki je na strani
               prihodkov nesocialna, na strani odhodkov pa nerazvojna.</p>
               <p>Kar se tiče tega zakona, konkretnim rešitvam načeloma ne nasprotujemo. Prenašanje
               neporabljenih sredstev med postavkami in zadolžitev občin za sofinanciranje
               investicij sta razumna ukrepa, toda proračun za leti 2016 in 2017 ni prvi proračun in
               tudi ta zakon ni prvi zakon o izvrševanju proračunov. Vedno nove spremembe na tem
               področju in te vrste so torej znak stihijskega načrtovanja. Kar zadeva dodatna
               namenska prihodka, je naše splošno stališče, da so namenski prihodki normalen del
               javnih financ. Prispevki za zdravstveno in pokojninsko zavarovanje so tudi namenski
               vir, ki je v nasprotju z večino davkov socialno pravično porazdeljen, hkrati pa se
               ve, zakaj ga je mogoče uporabljati.</p>
               <p>Integralni proračun je, kot sem že povedal, z vidika obdavčitve precej bolj
               nepravičen, z vidika odhodkov pa precej manj racionalen. Zato smo podprli idejo, da
               se del sredstev od razpolaganja z državnimi gozdovi nameni izključno za vlaganje v
               gozdove, ne pa na primer za financiranje Natovih sil za hitro posredovanje. Prav tako
               je smiselno, da se dividende od elektro podjetij namenijo investicijam v energetiko.
               Tisto, kar v tej ureditvi ni smiselno, je ovinek od energetike v proračun in potem
               nazaj v energetiko. Elektro podjetja so namreč v državni lasti in v državi z
               normalnim upravljanjem državnih podjetij bi se vsa akumulacija po definiciji
               uporabila za investicije v javnem interesu, torej je ne bi bilo treba odtegovati iz
               državnih firm in jih hkrati deliti s privatnimi lastniki.</p>
               <p>Če pustim ob strani načelne zadržke in računovodske rešitve, bi lahko zastavljene
               cilje dosegli z normalnim upravljanjem državnega premoženja. Koalicija evidentno tega
               ne namerava zagotoviti, kar kaže zadnji primer Luke Koper in imenovanje SD sekretarja
               Mihe Marenčeta za direktorja gozdnega podjetja. Vendar uresničitve ciljev ne
               zagotavlja niti ta zakon, ker ostaja odvisna od odločitev koalicije, zato ga ne
               moramo podpreti, ampak mu tudi ne bomo nasprotovali.</p>
            </sp>
            <sp xml:id="SDZ7-Redna-20-2016-06-16.sp15">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije - krščanskih demokratov, zanjo gospod
               Jožef Horvat.</p>
            </sp>
            <sp xml:id="SDZ7-Redna-20-2016-06-16.sp16">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik Državnega zbora. Spoštovana državna sekretarka,
               spoštovane kolegice, spoštovani kolegi!</p>
               <p>Zakon o izvrševanju proračuna Republike Slovenije z vsakim proračunskim obdobjem
               postaja kompleksnejši, nepregleden, postaja nek konglomerat in lahko bi z
               ekstrapolacijo izračunali, kdaj bo to še edini proračunski dokument, ki bo urejal
               vse. Verjamem, da tudi aktualni minister za finance ne bi znal kar tako, iz rokava
               našteti, kaj vse ta zakon ureja. V njem je prispevek za RTV, v njem so državni
               gozdovi, pa begunci, pa povprečnice, za pokojnine, pa ne vem kaj še vse, še veliko,
               veliko stvari. Čakamo torej na enega modrega, korajžnega ministra za finance, ki bo
               to nepreglednost presekal in postavil zadeve na pravo mesto.</p>
               <p>Osnovni cilj zakona je po navedbah predlagatelja uzakoniti rešitve, ki bodo omogočile
               tekoče in nemoteno izvrševanje sprejetega proračuna, ter zasledovanje zastavljenih
               ciljev pri izvedbi programov in projektov. S predlagano spremembo se omogoča možnost
               dodatne zadolžitve države za kritje zajamčenih bančnih vlog, če bi bilo to potrebno.
               Naj ob tem še enkrat izrazim razočaranje nad nepripravljenostjo koalicije za splošno
               razpravo o rešitvah ureditve kadriranja v nadzorne svete bank, ki bi taka kritja vlog
               v prihodnosti lahko preprečile. Seveda mislim na novelo Zakona o bančništvu, ki ga je
               v parlamentarno proceduro vložila Poslanska skupina Nove Slovenije. Predlog zakona
               omogoča prerazporejanje sredstev na postavki sredstev za množične migracije, pripozna
               se nov proračunski sklad na podlagi Zakona o gospodarjenju z gozdovi v lasti
               Republike Slovenije. Pripoznata se nova namenska prihodka, in sicer prvi na podlagi
               letos sprejetega Zakona o gospodarjenju z gozdovi v korist proračunskega sklada za
               gozdove, in drugim, ki je določen na podlagi pričakovanih večjih vplačil dividend
               elektrogospodarstva v proračun države, ki se bo porabil za izgradnjo vodne
               infrastrukture. Glede na to, da je Poslanska skupina Nove Slovenije že 2. februarja
               letos glasovala proti predlogu Zakona o gospodarjenju z gozdovi v lasti Republike
               Slovenije, težko od nas pričakujete, da bi tokrat podprli s tem povezano predlagano
               rešitev.</p>
               <p>S predlagano spremembo zakona se občinam omogoča, da se lahko zadolžijo nad obsegom,
               ki ga določa zakon, ki ureja financiranje občin, tudi za vračilo sredstev kohezijske
               politike, ki se zahteva na podlagi izrečenega finančnega popravka. Predlog zakona
               določa tudi plačilni rok 90 dni za vračilo sredstev kohezijske politike na podlagi
               izrečenega finančnega popravka. Pri tem naj opozorim še na pomisleke Državnega sveta
               o tem, da ni jasno, ali ukrepe, ki se nanašajo na delovanje občin, podpirajo
               interesna združenja slovenskih občin.</p>
               <p>Ko odpiramo področje, ki ga ureja Zakon o izvrševanju proračuna Republike Slovenije,
               ne moremo mimo vprašanja financiranja lokalnih skupnosti. V Novi Sloveniji
               opozarjamo, da je treba pri tem zagotoviti sorazmernost med prihodki lokalnih
               skupnosti na eni strani in obsegom zakonskih nalog lokalnih skupnosti na drugi
               strani. Zato bi bilo nujno potrebno s tem predlogom novele zakona povišati
               povprečnine. To bi bilo treba že zaradi posledic odločbe Ustavnega sodišča v zvezi s
               subvencijami pri najemninah, s katero so za občino nastali novi visoki stroški, Vlada
               pa jim pri tem noče pomagati.</p>
               <p>V Novi Sloveniji smo za to za obdobje od 1. 9. 2016 do 31. 12. 2016 predlagali
               povišane povprečnine na 25,45 evra, za proračunsko leto 2017 pa povišanje na 523,15
               evrov. Žal pa Vlada s predlogom zakona tega področja sploh ni odprla, kar kaže na
               njeno ignoranco pri reševanju teh zelo pomembnih vprašanj.</p>
               <p>V Novi Sloveniji Predloga zakona o spremembah in dopolnitvah Zakona o izvrševanju
               proračunov Republike Slovenije za leti 2016 in 2017 ne bomo podprli.</p>
            </sp>
            <sp xml:id="SDZ7-Redna-20-2016-06-16.sp17">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               zaključujem drugo obravnavo predloga zakona. Odločanje o predlogu zakona bomo skladno
               s časovnim potekom seje zbora opravili danes v okviru glasovanj, pol ure po
               prekinjeni 18. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA, to je na obravnavo PREDLOGA ZAKONA O
                  SPREMEMBI IN DOPOLNITVI ZAKONA O LETALSTVU, po nujnem postopku.</title>
               </p>
               <p>Predlog zakona je v obravnavo predložila Vlada Republike Slovenije.</p>
               <p>Za dopolnilno obrazložitev predloga zakona dajem besedo predstavniku Vlade, državnemu
               sekretarju na Ministrstvu za infrastrukturo mag. Klemnu Grebenšku.</p>
            </sp>
            <sp xml:id="SDZ7-Redna-20-2016-06-16.sp18">

               <speaker>MAG. KLEMEN GREBENŠEK:</speaker>

               <p>Najlepša hvala. Spoštovani poslanke in poslanci!</p>
               <p>Vlada Republike Slovenije je Državnemu zboru predložila v obravnavo in sprejem
               Predlog zakona o spremembi in dopolnitvi Zakona o letalstvu. S spremembo četrtega
               odstavka 158. člena Zakona o letalstvu razširjamo pravno-organizacijsko obliko
               obratovanja letališča. Sprememba je potrebna, saj s tem zagotovimo uresničitev
               javnega interesa iz tretjega odstavka 1. člena tega zakona. Tako lahko varnost in
               nemotenost zračnega prometa zagotovi za letališče državnega pomena Republika
               Slovenija, za mednarodni zračni promet Vlada, za letališče lokalnega pomena pa
               lokalna skupnost.</p>
               <p>S sprejemom zakona zagotovimo nove oblike izvajanja storitev splošnega gospodarskega
               pomena, v katerih letališče obratuje. Poleg oblik gospodarske javne službe uvajamo
               oblike storitev, ki se izvajajo pod pogoji v razmerjih javno-zasebnega partnerstva.
               Če se obratovanje javnega letališča ne more zagotoviti v tržnih pogojih, bodo lahko
               letališča državnega pomena, torej javna letališča za mednarodni zračni promet,
               skladno s smernicami Evropske unije o državni pomoči letališčem in letalskim
               prevoznikom pridobila, če bo treba, po izpolnjevanju določenih pogojev dovoljeno
               državno pomoč v obliki finančne pomoči. Sedanja ureditev omogoča obratovanje letališč
               in zagotavljanja storitev zgolj v pogojih gospodarske javne službe. S predlagano
               ureditvijo bo omogočeno opravljanje storitev tudi v drugih oblikah pod pogoji in
               razmerjih javno-zasebnega partnerstva.</p>
               <p>Poleg novih pravno-organizacijskih oblik obratovanja javnega letališča sprememba
               četrtega odstavka 158. člena Zakona o letalstvu uvaja v prihodnjem obdobju skoraj
               desetih let, to je do leta 2024, tudi možnost pridobitve pomoči za tekoče poslovanje.
               Pomoč za tekoče poslovanje načeloma lahko pomeni zelo izkrivljeno obliko pomoči in se
               lahko dobi le v izjemnih okoliščinah in kadar se ne posega v delovanje notranjega
               trga, torej trga EU. Dokazovanje izpolnjevanja pogoja izjemnih okoliščin je
               podrobneje določena na podlagi sodbe Altmark in v smernicah EU o državni pomoči
               letališčem in letalskim prevoznikom. Kot najvišji možni znesek dovoljene finančne
               pomoči za letališča, katerih letni promet dosega največ 700 tisoč potnikov, je v
               prehodnem obdobju prvih 5 letih enak višini 80 % pričakovane finančne vrzeli v
               poslovanju posameznega letališča. Po izteku tega 5-letnega obdobja je treba ponovno
               pridobiti soglasje Evropske komisije, ki bo dovolila za posamezno javno letališče
               posebno obravnavo in njegovo financiranje na tak način.</p>
               <p>Slovenija bo morala še pred začetkom izplačevanja sredstev, ki bodo namenjena
               pokrivanju pričakovane finančne vrzeli posameznega javnega letališča, priglasiti
               Evropski komisiji dovoljeno kot državno pomoč, ki je združljiva z notranjim trgom.
               Znesek pomoči posameznemu javnemu letališču, ki deluje na trgu in hkrati kumulativno
               izpolnjuje vsa merila sodbe Altmark, bo država načeloma določila predhodno, pred
               začetkom uporabe določbe tega člena. Ta določba bo v obliki fiksnega zneska enaka
               višini pričakovane vrzeli v financiranju poslovanja javnega letališča za ves čas
               prehodnega obdobja do najdlje do leta 2024. Zaradi izboljšanja ponudbe in s tem dviga
               konkurenčnosti letališč v evropskem prostoru je treba razširiti oblike izvajanja
               storitev za slovenska javna letališča, tako da ne bodo obratovala samo po volji
               gospodarske javne službe. Izvajanje obratovanja ob pogojih gospodarske javne službe,
               kot je opredeljeno v obstoječem Zakonu o letalstvu, po sedanjih tržnih razmerah ne
               zadošča. Ta oblika izvajanja storitev na slovenskih javnih letališčih le-tem ne daje
               možnosti enakopravnega ekonomskega razvoja, kot ga lahko imajo primerljiva letališča
               v Evropi. To je razvidno tudi iz geografske umeščenosti slovenskih javnih letališč,
               le-ta so locirana v bližini letališč sosednjih držav, ki takšnih omejitev glede
               statusnih oblik, v katerih letališča zagotavljajo obratovanja, nimajo. Letališča v
               sosednjih državah, Avstriji, Hrvaški, Italiji, obratujejo v bolj fleksibilnih oblikah
               izvajanja letalskih storitev. S tem sodimo, da so v boljšem ekonomskem položaju in
               lažje zagotavljajo teritorialne, ekonomske in socialne kohezije znotraj držav članic
               in v Uniji s povezovanjem regij.</p>
               <p>Nove predlagane statusne oblike izvajanja storitev na slovenskih javnih letališčih
               našim regijam omogočajo boljšo povezavo z evropskimi. Z rešitvijo, kot je predlagana,
               bo zaradi sedanje gospodarske krize in prizadevanj za fiskalno konsolidacijo lažje
               najti pravo ravnovesje med potrebo posameznih letališč po konkurenčnosti in
               uravnoteženih bilancah ter družbenimi in regionalnimi potrebami, ki jih je treba
               zadovoljiti. V novih statusnih oblikah, v katerih bodo obratovala javna letališča,
               bodo ta uspešnejša in učinkoviteje prispevala k izboljšanju mobilnosti in
               medregionalne povezanosti. S tem bodo dodala svoj prispevek k povečanju privlačnosti
               slovenskih regij in to velja predvsem za področje turizma, saj se je izkazal za
               odpornega proti gospodarski krizi. Odprti bodo s tem tudi vidiki oziroma določitev
               gospodarske politike, ki pripadajo in pospešujejo turizem. Hvala.</p>
            </sp>
            <sp xml:id="SDZ7-Redna-20-2016-06-16.sp19">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za infrastrukturo, okolje in prostor kot matično
               delovno telo.</p>
               <p>Za predstavitev poročila odbora dajem besedo predsedniku gospodu Igorju Zorčiču.</p>
            </sp>
            <sp xml:id="SDZ7-Redna-20-2016-06-16.sp20">

               <speaker>IGOR ZORČIČ (PS SMC):</speaker>

               <p>Spoštovani predsednik, hvala za besedo. Spoštovani gospod državni sekretar, kolegice
               in kolegi!</p>
               <p>Odbor za infrastrukturo, okolje in prostor je na 38. nujni seji dne 7. 6. 2016 kot
               matično delovno telo obravnaval Predlog zakona o spremembi in dopolnitvi Zakona o
               letalstvu, ki ga je Državnemu zboru v obravnavo po nujnem postopku predložila Vlade.
               Kolegij predsednika Državnega zbora je na 62. seji dne 26. 5. 2016 sklenil, da se
               predlog zakona obravnava po nujnem postopku.</p>
               <p>Na seji odbora so sodelovali predstavniki Ministrstva za infrastrukturo, Komisija
               Državnega sveta za lokalno samoupravo in regionalni razvoj in Zakonodajno-pravne
               službe.</p>
               <p>V imenu predlagatelja je državni sekretar na Ministrstvu za infrastrukturo gospod
               mag. Klemen Grebenšek pojasnil, da so bile dne 4. 4. 2014 objavljene nove smernice o
               državni pomoči letališčem in letalskim prevoznikom. Evropska komisija je želela z
               njimi na novo urediti zračni prevoz, ki je povezan s povezovanjem ljudi in regij in
               lahko igra tudi ključno vlogo pri povezanosti in konkurenčnosti EU s svetom. Smernice
               so odziv tudi na okoliščine, da se vsa manjša letališča, kamor se uvrščajo letališča
               z manj kot milijon potnikov na leto, niso več uspela financirati iz svojega
               poslovanja zgolj na tržnih podlagah in so vedno bolj potrebovala oziroma se zanašala
               na javno podporo, kar pa je terjalo prenovo smernic z namenom izboljšanja
               konkurenčnosti in potenciala rasti letališče industrije ter industrije zračnega
               prevoza. Zaradi določb v smernicah obstaja po stališču ministrstva resen dvom, da bi
               Evropska komisija soglašala, da se obratovanje naših letališč državnega pomena, to
               sta Portorož in Maribor, zagotovi kot v pogojih sprejetja splošnega gospodarske
               pomena. Iz tega razloga so predlagane spremembe 158. člena zakona, ki bodo omogočile
               financiranje letališč državnega pomena skladno s smernicami. Podrobnejši postopek
               preverjanja upravičenosti do državne pomoči pa bo predpisan z uredbo, ki je že
               pripravljena in usklajena tako s predlaganimi spremembi zakon kot tudi s
               smernicami.</p>
               <p>Predstavnica Zakonodajno-pravne službe je ponovila pomisleke te službe iz pisnega
               mnenja. Če jih nekaj naštejem: to je, da smernice po svoji pravni naravi niso
               zavezujoči akt, pripomba je bila tudi v zvezi z določbo, kjer je vsebovano
               pooblastilo Vladi, ki bi ga bilo treba bolj dograditi in zapisati določneje, potem v
               zvezi z novim petim odstavkom, kjer se vsebina dosedanjega četrtega odstavka širi z
               navajanjem organizacijskih oblik, v katerih se zagotavlja obratovanje javnega
               letališča – tukaj je s stališča ZPS sporna beseda "lahko". Predstavnika ministrstva
               sta tudi odgovorila na te pomisleke. Predstavnik Komisije Državnega sveta za lokalno
               samoupravo predsednik gospod Jernej Verbič je v predstavitvi mnenja te komisije
               poudaril, da komisija predloga zakona podpira.</p>
               <p>V razpravi poslank in poslancev, ki je sledila, je bila v pretežni meri izražena
               podpora namenu predloga zakona, da se tudi v bodoče zagotavlja državna pomoč za
               obratovanje letališč državnega pomena, kljub temu pa so nekateri izrazili določene
               pomisleke o rešitvah, ki jih prinaša predlog zakona in razlogi za njegov sprejem.</p>
               <p>Odbor je po razpravi v skladu s 128. členom Poslovnika Državnega zbora glasoval o
               vseh členih predloga zakona skupaj in jih sprejel.</p>
            </sp>
            <sp xml:id="SDZ7-Redna-20-2016-06-16.sp21">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev poslanskih skupin.</p>
               <p>Besedo ima Poslanska skupina Stranke modernega centra, zanjo mag. Bojan Krajnc.</p>
            </sp>
            <sp xml:id="SDZ7-Redna-20-2016-06-16.sp22">

               <speaker>MAG. BOJAN KRAJNC (PS SMC):</speaker>

               <p>Spoštovani predsednik, državni sekretark, kolegice in kolegi!</p>
               <p>V strateških dokumentih države so letališče Jožeta Pučnika Ljubljana, letališče
               Edvarda Rusjana Maribor in letališče Portorož opredeljena kot strateško pomembna
               letališča, ki jih država nujno potrebuje za zagotavljanje javnega interesa varnega,
               rednega in nemotenega zračnega prometa, ki omogoča mobilnost prebivalstva in
               zadovoljevanje gospodarskih potreb.</p>
               <p>Obseg letalskega prometa na letališču Portorož ne zagotavljanja zadostnih prihodkov
               za normalno poslovanje družbe Aerodrom Portorož d. d., ki zagotavlja obratovanje in
               upravljanje letališča Portorož. Družba je v mešani lasti javnih in zasebnih lastnikov
               ter že več let zaporedoma ustvarja izgubo, zato je že v preteklosti prejela dovoljeno
               državno pomoč. Poleg tega letališka infrastruktura na letališču Portorož ni v lasti
               Republike Slovenije, ampak v lasti drugih pravnih oseb, zato na letališču Portorož
               obratovanja ni mogoče izvajati v obliki gospodarske javne službe, kot to določa
               četrti odstavek 158. člena veljavnega Zakona o letalstvu.</p>
               <p>Novela Zakona o letalstvu zato uvaja spremembo, ki se nanaša na možnost dodelitve
               dovoljenja državne pomoči v skladu z evropskimi smernicami o državni pomoči
               letališčem in letalskim prevoznikom, ki so bile spremenjene leta 2014. Poleg te
               spremembe pa novela uvaja še dopolnitev, ki doslej edini možnosti za zagotavljanje
               obratovanja letališča v obliki gospodarske javne službe dodaja tudi možnost
               zagotavljanja obratovanja pod pogoji v razmerju javno-zasebnega partnerstva, ki jih
               določa Zakon o javno-zasebnem partnerstvu. Sprejem novele bo tako preprečil negativne
               posledice zaradi nedelovanja letališča Portorož, v prihodnje pa bo omogočil nemoteno
               in konkurenčno obratovanje vseh javnih letališč v Sloveniji. Treba se je zavedati, da
               lahko civilno letalstvo pomembno prispeva k rasti slovenskega gospodarstva, še
               posebej v turistični panogi.</p>
               <p>Zaradi navedenega bomo v Poslanski skupini Stranke modernega centra Predlog zakona o
               spremembi in dopolnitvi Zakona o letalstvu podprli.</p>
            </sp>
            <sp xml:id="SDZ7-Redna-20-2016-06-16.sp23">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Danijel
               Krivec.</p>
            </sp>
            <sp xml:id="SDZ7-Redna-20-2016-06-16.sp24">

               <speaker>DANIJEL KRIVEC (PS SDS):</speaker>

               <p>Spoštovani predsednik, kolegice in kolegi, predstavniki ministrstva!</p>
               <p>Verjetno se vsi zavedamo, da so letalstvo in letališča javna infrastruktura in na tak
               način jo je treba tudi obravnavati. Zakon o letalstvu v prvem odstavku 158. člena med
               drugim določa, "Obratovanje javnega letališča se praviloma zagotavlja v tržnih
               pogojih," v četrtem odstavku tega člena pa je določeno, "če se obratovanje javnega
               letališča ne more zagotoviti v obsegu in na način, ki je potreben za zagotovitev
               javnega interesa iz tretjega odstavka 1. člena tega zakona, ga lahko zagotovi za
               letališča državnega pomena vlada, za letališča lokalnega pomena pa lokalna skupnost",
               seveda v pogojih gospodarske javne službe. S spremembo zakona bodo letališča lahko
               zagotavljala javni interes tudi v drugih zakonsko določenih oblikah, kot so oblike,
               ki jih predvideva Zakon o javno-zasebnem partnerstvu. Te spremembe Zakona o
               letališčih bodo omogočile nemoteno obratovanje letališč, ker bodo letališčem dane
               širše možnosti za izvajanje storitev in s tem tudi boljše možnosti izvajanja storitev
               na trgu. S predlaganimi spremembami bo javnim letališčem omogočeno, da bodo lahko v
               izjemnih okoliščinah tudi v pogojih delovanja na trgu financirala obratovanje
               letališča s pomočjo sredstev za tekoče poslovanje, seveda vse v skladu s smernicami o
               državni pomoči letališčem in letalskim prevoznikom. Poleg tega bodo lahko letališča
               zagotovila obratovanje, ki je potrebno za zagotovitev javnega interesa iz tretjega
               odstavka 1. člena tega Zakona o letalstvu, v razširjenih pravno-organizacijskih
               oblikah obratovanja, ki jih predvideva Zakon o gospodarskih javnih službah, in sicer
               kot režijski obrat, javni gospodarski zavod, javno podjetje, pod pogoji v razmerjih
               javno-zasebnega partnerstva. Ministrstvo, pristojno za promet, pa bo v skladu s
               predlaganimi rešitvami objavilo javni razpis za izbiro novega obratovalca javnega
               letališča le v primeru, če se obratovanje javnega letališča zagotavlja v statusnih
               oblikah in pod pogoji, kot so določeni v predlagani spremembi Zakona o letalstvu.</p>
               <p>Ker ocenjujemo, da gre za manjše spremembe zakona, ki bodo omogočile nadaljnjo in
               nemoteno obratovanje letališč, spremembi zakona v Poslanski skupini Slovenske
               demokratske stranke ne bomo nasprotovali.</p>
            </sp>
            <sp xml:id="SDZ7-Redna-20-2016-06-16.sp25">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospa
               Marjana Kotnik Poropat.</p>
            </sp>
            <sp xml:id="SDZ7-Redna-20-2016-06-16.sp26">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani predsednik. Spoštovani poslanke in poslanci!</p>
               <p>Poslanke in poslanci Poslanske skupine Desus bomo podprli predlog novele Zakona o
               letalstvu. Zakon je namenjen temu, da se pripravijo takšne zakonske podlage, ki bodo
               omogočale, da se javnim letališčem lahko dodeli tudi državna pomoč v skladu s
               smernicami Evropske unije o državni pomoči letališčem, ki so bile sprejete sredi leta
               2014. Državna pomoč se bo lahko zagotovila v res izjemnih okoliščinah in kadar se
               obratovanja javnega letališča ne bo dalo zagotoviti v tržnih pogojih. Pomoč
               letališčem se lahko v skladu z že omenjenimi evropskimi smernicami dodeljuje 10 let,
               torej do aprila leta 2024, ko bodo morala biti vsa letališča sposobna v celoti kriti
               stroške za svoje delovanje.</p>
               <p>V Sloveniji sta dve letališči, ki sta v kar precejšnji finančni stiski, in sicer
               letališče v Portorožu in letališče v Mariboru. Obe sta sicer državno pomoč že
               prejemali v preteklosti, s sprejetjem zakona pa se bo ta pomoč omogočila še naprej.
               Mariborsko letališče je sicer v primerjavi s portoroškim v malo boljšem položaju, saj
               ima precej potenciala, da z zadostnim številom potnikov doseže tudi pozitivno
               poslovanje. Portoroško pa je v težji situaciji, saj dosega zgolj približno 21 tisoč
               potnikov na leto. Razlika med letališčema je tudi v infrastrukturi in zemljiščih. V
               Portorožu je tako infrastruktura v lasti različnih pravnih oseb, večina pa je v
               občinski lasti, medtem ko je letališče v Mariboru praktično v celoti v lasti države,
               upravlja pa ga podjetje v zasebni lasti. Žal v naši državi lahko letališča zaenkrat
               obratujejo samo ob pogojih gospodarske javne službe, kar pa v sedanjih tržnih
               razmerah očitno ne zadošča, sploh če sodimo po višini izgube, ki sta jo pridelali obe
               letališči. Gospodarska javna služba pa ne omogoča enakopravnega ekonomskega razvoja,
               kot ga imajo primerljiva letališča v Evropi, ki takšnih omejitev nimajo. Novela bo
               torej omogočila nove statusne oblike za slovenska letališča, saj bodo lahko
               obratovala tudi pod pogoji v razmerjih javno-zasebnega partnerstva.</p>
               <p>Po oceni Poslanske skupine Desus se bo s tem omogočilo povečanje privlačnosti regije,
               kar je z vidika turizma izjemnega pomena. Izboljšala se bo mobilnost prebivalstva ter
               ne nazadnje tudi medregionalna povezanost. Zato bomo v Poslanski skupini Demokratične
               stranke upokojencev Slovenije, kot sem že napovedala, predlog novele zakona podprli.
               Hvala lepa.</p>
            </sp>
            <sp xml:id="SDZ7-Redna-20-2016-06-16.sp27">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Jan Škoberne.</p>
            </sp>
            <sp xml:id="SDZ7-Redna-20-2016-06-16.sp28">

               <speaker>JAN ŠKOBERNE (PS SD):</speaker>

               <p>Spoštovani predsednik, državni sekretar, kolegice in kolegi!</p>
               <p>Zakon, ki je pred nami, v največji meri ureja financiranje javnih letališč državnega
               pomena. Glede na spremenjene smernice Evropske komisije in glede na gospodarsko
               situacijo, v kateri v današnjih tržnih razmerah manjša letališča vse težje dosegajo
               konkurenčnost pa tudi svoj eksistenčni okvir, je tako posebej pomembno, da poskrbimo
               za možnost, da ohranimo povezljivost Republike Slovenije, da povečamo njen
               gospodarski potencial, tako logističnega kot v smislu mobilnosti ljudi, predvsem pa,
               da razširimo možnosti delovanja tudi naših državnih letališč, ki so bila do sedaj
               oziroma so še danes omejena na gospodarsko javno službo. Posodobiti je treba
               možnosti, da konkurirajo s sosednjimi letališči in da bi ne ostala prisiljena
               delovati v gospodarskem okviru, ki jim ne daje možnosti za nadaljnji razvoj in
               rast.</p>
               <p>V tem kontekstu je ta zakon eden izmed tistih, pri katerih računamo, da je mogoče
               doseči širše soglasje in da v resnici prinaša zgolj tisto, kar bi slej ko prej tako
               ali drugače morali narediti in sprejeti, zato bomo v Poslanski skupini Socialnih
               demokratov zakon podprli. Hvala.</p>
            </sp>
            <sp xml:id="SDZ7-Redna-20-2016-06-16.sp29">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združene levice, zanjo Luka Mesec.</p>
            </sp>
            <sp xml:id="SDZ7-Redna-20-2016-06-16.sp30">

               <speaker>LUKA MESEC (PS ZL):</speaker>

               <p>Hvala za besedo. Lep pozdrav še enkrat!</p>
               <p>Zakon o letalstvu bi bilo treba korenito spremeniti že pred leti. Agencija za civilno
               letalstvo je leta 2012 v dopisu pristojnemu ministrstvu predlagala spremembo več kot
               60 členov tega zakona, pri čemer je šlo za spremembe tehnične narave, nekaj pa je
               bilo tudi predlogov usklajevanj z evropskimi direktivami. Nič od predlaganega se ni
               spremenilo. Je pa Vlada za sprejetje po nujnem postopku predlagala zakon, ki ga
               obravnavamo danes. Po sprejetju tega zakona bosta po novem lahko vlada ali lokalna
               skupnost v obliki javno-zasebnega partnerstva zagotovili obratovanje javnega
               letališča v obsegu in na način, ki je potreben za zagotovitev javnega interesa. Do
               sedaj je bilo to mogoče zgolj v obliki gospodarske javne službe. Zakon se tako
               sprejema pod pretvezo prilagajanja smernicam o državni pomoči letališčem in letalskim
               prevoznikom, ki jih je izdala Evropska komisija, čeprav te smernice niso pravno
               zavezujoč dokument. Razlaga, ki so jo v zvezi s tem podali predstavniki ministrstva
               pri obravnavi na matičnem delovnem telesu, bolj kot pojasnila vzbuja dodatna
               vprašanja.</p>
               <p>Zakon nadalje razveljavlja Uredbo o koncesiji za izvajanje gospodarske javne službe
               obratovanja javnega letališča Portorož, s čimer se pokaže pravi namen tega zakona. V
               ozadju namreč že nekaj časa poteka privatizacija Aerodroma Portorož, ki je edino
               meddržavno letališče pri nas, ki še ni v večinski zasebni lasti. Glavni interesent za
               nakup je srbski poslovnež Miodrag Kostić. Po besedah direktorja portoroškega
               letališča se Kostić zanima za odkup lastniških deležev Aerodroma Portorož, čeprav,
               citat, "se zaveda, da ne morem pričakovati visokih donosov," konec citata. Vlada mu
               bo z javno-zasebnim partnerstvom višje donose omogočila. V sedanji obliki javne
               službe letališče Portorož namreč posluje brez ustvarjanja dobička, je pač del
               infrastrukture za podporo gospodarstvu. Tako kot pri izgradnji drugega tira je
               dejstvo, da nihče ne bo šel v javno-zasebno partnerstvo, če ne bo pri tem možnosti
               ustvariti dobička in to je poanta tega zakona – ustvariti pogoje, v katerih bo novemu
               lastniku Aerodroma Portorož omogočeno bogatenje na račun večjih izdatkov države za
               zagotavljanje javnega interesa na tem letališču. Izračun je preprost: cena
               javno-zasebnega partnerstva je cena sedanje javne gospodarske službe plus dobiček
               zasebnega lastnika. Cena za državo bo zato v obliki javno-zasebnega partnerstva
               logično višja, kot je sedaj. Vlada se sklicuje na javni interes, ko pride do
               delovanja naših mednarodnih letališč. Ta je nedvoumno velik, saj je na njihovo
               delovanje vezanih nemalo ostalih gospodarskih panog in aktivnosti, najbolj očitno pa
               turizem. Kljub temu pa javni interes ne bo igral vloge, ko se bodo država letališča
               privatizirala. Predlagani zakon ni nič drugega kot nadaljevanje privatizacije
               letališč; letališč, za katera ste obljubljali, da bodo na prostem trgu delovala
               bolje, da bo zasebni lastnik boljši, da bo že našel način za ustvarjanje dobička,
               kjer ga država prej ni in tako naprej.</p>
               <p>Namesto tega je sedaj država tista, ki išče način za ustvarjanje dobička zasebnih
               lastnikov. Prej je država pomagala državnim letališčem, pomembnemu delu državne
               infrastrukture, sedaj bo pomagala zasebnikom, pomagala jim bo ustvarjati profit. Ta
               zakon zato ni nič drugega kot podlaga za povečan pretok javnega denarja v žepe
               zasebnih lastnikov privatiziranih letališč. Zato bomo sprejemu tega zakona v Združeni
               levici nasprotovali.</p>
            </sp>
            <sp xml:id="SDZ7-Redna-20-2016-06-16.sp31">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije - krščanskih demokratov, zanjo gospa Iva
               Dimic.</p>
            </sp>
            <sp xml:id="SDZ7-Redna-20-2016-06-16.sp32">

               <speaker>IVA DIMIC (PS NSi):</speaker>

               <p>Spoštovani predsednik, državni sekretar, kolegice in kolegi!</p>
               <p>Vladni predlog novele Zakona o letalstvu, ki je danes pred nami, določa, da se pri
               obratovanju letališč lahko poleg oblike gospodarske javne službe uporabi tudi
               javno-zasebno partnerstvo. V Italiji in na Hrvaškem in v Franciji je področje
               obratovanja letališč urejano na podoben način, torej delovanje javnih letališč pod
               tržnimi pogoji, v pogojih javno-zasebnega partnerstva in gospodarske javne
               službe.</p>
               <p>Druga pomembna novost predloga zakona je opredelitev oblike izredne finančne pomoči
               letališčem. S predlaganimi spremembami bo javnim letališčem omogočeno, da bodo lahko
               v izjemnih okoliščinah tudi v pogojih delovanja na trgu financiranja obratovanje s
               pomočjo za tekoče poslovanje v skladu s smernicami o državni pomoči letališčem in
               letalskim prevoznikom. Predlog zakona predvideva tudi razveljavitev Uredbe o
               koncesiji za izvajanje gospodarske javne službe obratovanja letališča Portorož, saj
               bi po novi ureditvi bila omogočena oblika javno-zasebnega partnerstva, gospodarska
               javna služba pa je po evropskem pravu za to letališče neprimerna oblika. Nove oblike
               izvajanja storitev splošnega gospodarskega pomena, v katerih letališče obratuje, so
               poleg oblik gospodarske javne službe tudi oblike služb, ki se izvajajo pod pogoji v
               razmerjih javno-zasebnega partnerstva. Če se obratovanje javnega letališča ne more
               zagotoviti v tržnih pogojih, bodo lahko letališča državnega pomena skladno s
               smernicami o državni pomoči letališčem in letalskim prevoznikom pridobila, kolikor bo
               potrebno ob izpolnjevanju določenih pogojev, dovoljeno državno pomoč v obliki
               finančne pomoči. Sedanja ureditev je omogočala obratovanje letališč in zagotavljanje
               storitev zgolj v pogojih gospodarske javne službe, z novo ureditvijo pa bo omogočeno
               opravljanje storitev tudi v drugih oblikah, pod pogoji in v razmerjih javno-zasebnega
               partnerstva.</p>
               <p>Predlagane spremembe so po našem mnenju dobrodošle, saj prinašajo več možnosti za
               izboljšanje ponudbe, razvoja infrastrukture in s tem dvig konkurenčnosti letališč. V
               Novi Sloveniji bomo Predlog zakona o spremembi in dopolnitvi Zakona o letalstvu
               podprli.</p>
            </sp>
            <sp xml:id="SDZ7-Redna-20-2016-06-16.sp33">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina nepovezanih poslancev, zanjo gospod Franc Laj.</p>
            </sp>
            <sp xml:id="SDZ7-Redna-20-2016-06-16.sp34">

               <speaker>FRANC LAJ (PS NP):</speaker>

               <p>Spoštovani predsedujoči, spoštovani predstavnik ministrstva, drage kolegice in
               kolegi!</p>
               <p>V Poslanski skupini nepovezanih poslancev podpiramo novelo zakona, ker bi brez te
               spremembe zakona letališča imela probleme za normalno delovanje. S to novelo
               praktično ustvarimo zakonske podlage za dodeljevanje državne pomoči, ki bodo v skladu
               s smernicami Evropske unije. Torej, letališča potrebujejo državno pomoč in prav je,
               da se pravnoformalno tudi ta dodelitev državne pomoči tudi uredi, ker v nasprotnem
               lahko prihaja, da bi prejemali nedovoljeno državno pomoč, kar pa ima za posledico
               vračilo in ne nazadnje onemogočeno delovanje teh letališč. Ti dve letališči sta,
               lahko rečem, zelo pomembni za Slovenijo zaradi njene konkurenčnosti tako na področju
               celotnega gospodarstva, predvsem pa bi tukaj izpostavil turizem, ker ne nazadnje bomo
               zaradi teh letališč tudi lažje dosegljivi za goste iz oddaljenih regij.</p>
               <p>Zaradi tega tudi mi pričakujemo, da bo ta novela zakona dobila veliko podporo pri
               sprejemanju. Hvala.</p>
            </sp>
            <sp xml:id="SDZ7-Redna-20-2016-06-16.sp35">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin. Ker k predlogu zakona matično
               delovno telo ni sprejelo nobenega amandmaja, amandmajev na seji zbora ni mogoče
               vlagati.</p>
               <p>Zaključujem drugo obravnavo predloga zakona. Odločanje o predlogu zakona bomo v
               skladu s časovnim potekom seje zbora opravili v okviru glasovanj, pol ure po
               prekinjeni 18. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  DOPOLNITVI IN SPREMEMBAH ZAKONA O VINU po skrajšanem postopku</title>
               </p>
               <p>Predlog zakona je v obravnavo Državnemu zboru predložila skupina 20 poslank in
               poslancev s prvopodpisanim gospodom Jožetom Tankom. Predlog zakona je na 15. seji 26.
               5. 2016 obravnaval Odbor za kmetijstvo, gozdarstvo in prehrano kot matično delovno
               telo. Ker po končani razpravi odbor členov predloga zakona ni sprejel, je bila druga
               obravnava predloga zakona na seji delovnega telesa končana.</p>
               <p>Besedo dajem predstavnikom poslanskih skupin za predstavitev stališč.</p>
               <p>Besedo ima Poslanska skupina Slovenske demokratske stranke, zanjo gospod Zvonko
               Lah.</p>
            </sp>
            <sp xml:id="SDZ7-Redna-20-2016-06-16.sp36">

               <speaker>ZVONKO LAH (PS SDS):</speaker>

               <p>Spoštovani predsednik, spoštovana državna sekretarka, kolegice in kolegi!</p>
               <p>Poslanska skupina Slovenske demokratske stranke je vložila spremembo Zakona o vinu z
               namenom, da ponovno omogočimo prodajo neustekleničenega vina na pridelovalnem
               območju, kjer se določena vina pridelujejo in da se znižajo previsoke kazni, ki za
               male vinogradnike pomeni samo zastraševanje, so nesorazmerno visoke glede na višino
               prekrška.</p>
               <p>V letu 2013 je Vlada na pobudo Združenja družinskih vinogradnikov Slovenije in tako
               imenovane Vinske družbe Slovenije, d. o. o. vložila zakon s pretvezo, da bo omejila
               sivo ekonomijo in naredila red na tem področju ter omejila nelojalno konkurenco. To
               je bila samo pretveza. Ne gre za nobeno sivo ekonomijo, ker za vino se ne plačuje
               trošarine, vse davščine so plačane z vinogradom, z izračunom katastrskega dohodka in
               dohodnino. Torej ne gre za nobeno sivo ekonomijo, ne gre za nobeno nelojalno
               konkurenco, pač pa nasprotno; ta zakon je izključeval lojalno konkurenco malih
               vinogradnikov, s tem da je onemogočal prodajo v gostinskih lokalih, v gostinskih
               objektih tako rekoč, prodajo neustekleničenega vina, vemo pa, kaj so po Zakonu o
               gostinstvu gostinski objekti; to niso samo gostilne, kjer se na veliko toči, ali
               vinotoči, ampak vse kaj drugega. Tako je ta zakon samo še pospešil opuščanje obdelave
               vinogradov, saj se letno zaraste v Sloveniji okrog 600 hektarjev vinogradov.
               Izključil je prodajo majhnih tržnih viškov malih vinogradnikov, ker je stekleničenje
               za majhno količino enormno drago, že tako je pridelava grozdja na teh malih
               vinogradih približno 2 evra po kilogramu grozdja, težnja večjih vinogradnikov pa je,
               poleg izločanja lojalne konkurence malih vinogradnikov, tudi da odkupijo od malih
               vinogradnikov, kjer stane pridelava grozdja 2 evra, po 0,6 ali 0,7 evra. Ker če mali
               vinogradnik svojega pridelka vina ne more prodati, potem je prisiljen, da odproda
               grozdje ali pa preneha s to dejavnostjo.</p>
               <p>Zato smo vložili zakon, da spravimo v prvotno stanje, ker bi država Slovenija oziroma
               odgovorno ministrstvo se moralo zavedati, da mali vinogradniki, poleg tega da
               pridelajo zelo kvalitetna vina, predvsem vse ročno, vzdržujejo tudi kulturno krajino.
               Pa se tu minister za gospodarstvo hvali, kako si tuji državniki, ko potujejo preko
               Slovenije, ogledujejo Slovenijo in hvalijo, kako imamo lepo pokrajino, kakšne
               možnosti za razvoj turizma in tako naprej. Po drugi strani ta ista vlada podleže
               interesom manjšega števila večjih vinogradnikov, ki s tem zakonom uničujejo te male
               vinogradnike in s tem posledično tudi povečujejo opuščanje vinogradništva v
               Sloveniji. Poleg tega se zarašča samo na Vipavskem 80 hektarjev državnih vinogradov,
               pa Vlada ne naredi ničesar.</p>
               <p>Zato menim, da je ta politika napačna, da je bil naš zakon dober, in bomo poskušali
               to še narediti. Vlada ne sme poslušati samo večjih vinogradnikov ali večjih kmetov,
               ker se zaradi tega zaraščajo tudi na drugih področjih kmetijska zemljišča, ne samo na
               področju vinogradništva. Zato nam je žal, da tudi druge poslanske skupine niste
               podprle tega zakona.</p>
            </sp>
            <sp xml:id="SDZ7-Redna-20-2016-06-16.sp37">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Benedikt Kopmajer.</p>
            </sp>
            <sp xml:id="SDZ7-Redna-20-2016-06-16.sp38">

               <speaker>BENEDIKT KOPMAJER (PS DeSUS):</speaker>

               <p>Spoštovani predsednik, spoštovana predstavnika Vlade! Dovolite mi, da vam predstavim
               stališče Poslanske skupine Desus glede predloga zakona o spremembi in dopolnitvah
               Zakona o vinu.</p>
               <p>Eden glavnih razlogov, da poslanke in poslanci Poslanske skupine Desus na matičnem
               delovnem telesu nismo podprli predloga novele Zakona o vinu, je ta, da predlogu
               najbolj nasprotujejo vinogradniki in vinarji, ki jih ta zakon tudi najbolj zadeva.
               Strinjamo se namreč z njihovimi pomisleki, da bi s ponovnim dovoljenjem točenja
               neustekleničenega vina v gostinskih lokalih in z znižanjem kazni za prekrške znova
               povečala nelojalna konkurenca med vinarji, kar je bil temeljni vzrok za spremembo
               zakona v letu 2013.</p>
               <p>Ko se je takrat sprejemal veljavni zakon ravno z namenom omejevanja nelojalne
               konkurence, smo namreč v naši poslanski skupini predlog podprli, saj so vinogradniki
               že takrat zahtevali omejitve, ki pa jih ta predlog novele, ki je pred nami,
               odpravlja. Veljavna prepoved neustekleničenega vina je bila ob sprejemu usklajena s
               številnimi predstavniki vinarjev, ki so se na terenu srečevali z nelojalno konkurenco
               in zato tudi od pristojnega ministrstva zahtevali ukrepanje. Tudi povišanje glob na
               sedanjo višino so takrat predlagali prav vinarji. Predlog novele pa bi globe znižal,
               pa še to zgolj za velike pridelovalce, za majhne pa bi ostale iste.</p>
               <p>Po sprejemu veljavnega zakona se je močno povečal vpis v register vinarjev in
               vinogradnikov, kar dokazuje, da je zakon resnično doprinesel k zmanjšanju nelojalne
               konkurence. Kot so ob razpravi na matičnem delovnem telesu predstavili predstavniki
               vinogradnikov in vinarjev, mi pa se z njimi strinjamo, so slovenska vina izjemno
               kakovostna, zato si zaslužijo primerno embalažo, ki to kakovost ohranja. Tudi odnos
               kupcev je boljši do vina, ki je v kakovostni embalaži.</p>
               <p>Strinjamo se tudi s tem mnenjem vinogradnikov in vinarjev, da bi sprejem zakona
               pomenil velik korak nazaj. Že tako ali tako se letno zaraste, kot je bilo že prej
               omenjeno, od 500 do 600 hektarjev vinogradov, zato je treba vinogradnikom in vinarjem
               omogočiti, da bodo njihovi izdelki spoštovani in primerno cenjeni, kar jih bo
               spodbudilo k ohranjanju vinogradništva. Hvala.</p>
            </sp>
            <sp xml:id="SDZ7-Redna-20-2016-06-16.sp39">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp xml:id="SDZ7-Redna-20-2016-06-16.sp40">

               <speaker>JANKO VEBER (PS SD):</speaker>

               <p>Še enkrat hvala za besedo in lep pozdrav v imenu Poslanske skupine Socialnih
               demokratov, kjer Predloga zakona o dopolnitvi in spremembah Zakona o vinu, ki so ga v
               parlamentarno proceduro vložile poslanke in poslanci Poslanske skupine Slovenske
               demokratske stranke, ne bomo podprli, saj ocenjujemo, da je Predlog zakona o
               dopolnitvi in spremembah Zakona o vinu nepotreben, saj Zakon o vinu iz leta 2013 po
               našem prepričanju in tudi po prepričanju stroke ustrezno ureja vprašanje, v kateri
               obliki se lahko vino daje v promet oziroma prodaja končnemu potrošniku.</p>
               <p>Predlog, ki je danes v obravnavi, bi zagotovo vodil v nelojalno konkurenco med
               vinarji, kar je največja škoda, ki se praviloma odrazi potem na kvaliteti vina in
               posledično na odnosu do uporabnika, kar pa zagotovo ni tisto, kar si želimo v
               Sloveniji, ko želimo prodreti s svojimi kvalitetnimi vini tudi na najzahtevnejše
               trge. Pri tem je resnično zelo pomembno, da se zagotavlja ustrezna varnost
               potrošnikov in predvsem tudi informiranje potrošnika o izvoru vina in ne nazadnje to
               pelje tudi v smer še večje kvalitete v prihodnje.</p>
               <p>Tudi glede glob, ki jih želijo v tem predlogu znižati, želimo poudariti, da so bile
               predlagane kazni znižane za polovico in kot take tudi sprejete z novelo zakona. Z
               zadnjo novelo zakona je bila dosežena tudi sorazmernost glob glede na velikost
               pridelovalca, obseg kršitve in tudi težo prekrška. Menimo, da je tudi ta rešitev v do
               sedaj veljavnem zakonu ustrezno rešena.</p>
               <p>Zakon tudi nima podpore tako v Združenja vinarjev in vinogradnikov tako tudi
               Kmetijsko-gozdarske zbornice Slovenije in stroke, zato tega zakona, kot sem v uvodu
               povedal, ne bomo podprli. Hvala.</p>
            </sp>
            <sp xml:id="SDZ7-Redna-20-2016-06-16.sp41">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zadnjo Luka Mesec.</p>
            </sp>
            <sp xml:id="SDZ7-Redna-20-2016-06-16.sp42">

               <speaker>LUKA MESEC (PS ZL):</speaker>

               <p>Hvala za besedo, še enkrat.</p>
               <p>Namen predlagane novele Zakona o vinu je bila odprava prepovedi točenja
               neustekleničenega vina v gostinskih lokalih in znižanje kazni za prekrške v zvezi s
               točenjem neustekleničenega vina. Predlagatelji v bistvu želijo doseči odpravo tistih
               določb, ki so bile v zakon vnesene leta 2013. Predlagatelji pravijo, da omenjena
               prepoved predstavlja višje stroške pri pripravi vina za trg za male vinogradnike.
               Vendarle pa so vsi vinogradniki, tako mali kot veliki, prejšnjo novelo podprli.
               Vinogradniki so pravzaprav celo dali pobudo za novelo, katere cilj je bil povečanje
               deleža prijave pridelka vina in omejevanje nelojalne konkurence registrirane
               pridelave vina. Glavni načeli pri sprejemanju prejšnje novele sta bili zaščita
               pridelovalcev grozdja in zaščita potrošnikov.</p>
               <p>Novelo so podprle vse stanovske organizacije tako velikih kot malih pridelovalcev:
               Kmetijsko-gozdarska zbornica, Združenje družinskih vinogradnikov, veliki vinogradniki
               in tudi netržni pridelovalci grozdja. Prepovedi točenj neustekleničenega vina je
               nasprotovala edino Obrtno-podjetniška zbornica, ker naj bi šla ta prepoved na škodo
               gostincev, ki točijo neustekleničeno vino. Sedanja ureditev že dovoljuje prodajo
               neustekleničenega vina registriranim pridelovalcem grozdja, ki ponujajo vino iz
               lastne pridelave v svojem proizvodnem obratu. Poleg tega lahko gostinci točijo vino
               iz šankomatov in posod inoks.</p>
               <p>V Poslanski skupini Združene levice menimo, da je obstoječa ureditev dobra in da
               predlagatelji niso predstavili konkretnih podatkov, ki bi dokazovali, da
               vinogradništvo v Sloveniji trpi zaradi prepovedi točenja neustekleničenega vina.
               Edini, ki bi po našem mnenju lahko profitirali od predlagane novele, so gostinci,
               katerim bi odprava prepovedi omogočila mahinacije in goljufije. Predvsem pa v
               predlagani noveli v oči bodejo predlagane kazni za kršitelje, kjer gre zakon
               pravzaprav povsod proti malim vinogradnikom. Zakon namreč zmanjšuje kazni predvsem za
               velike in srednje pridelovalce. Za te pridelovalce so kazni znižane radikalno, medtem
               ko najvišje zagrožene kazni za male pridelovalce ostajajo enake, najnižje zagrožene
               kazni pa se za male pridelovalce nižajo le v redkih primerih. Če grem na konkretne
               številke. Za hujše prekrške, ki jih storijo veliki pridelovalci, ki pridelujejo
               grozdje, mošt, vino kot druge proizvode kot fizična oseba, je v noveli zakona kazen
               od tisoč 100 do tisoč 300 evrov. Kazen za isti prekršek za srednje pridelovalce je od
               850 do tisoč 700 evrov, za male pridelovalce – pazite! – od 650 do 6 tisoč 500 evrov.
               Se pravi, za velike od tisoč 100 do tisoč 300, za srednje od 850 do tisoč 700, za
               male pa od 650 do kar 6 tisoč 500. Skratka, manjši kot je pridelovalec, višja je
               zagrožena kazen. To je samo en primer anomalije v tem zakonu.</p>
               <p>V Združeni levici zato menimo, da predlagana novela ne bo izboljšala položaja
               vinogradništva v Sloveniji; prej nasprotno. Predlagane spremembe višjih kazni so
               popolnoma nesprejemljive, zato takšne novele o vinu v Združeni levici ne moremo
               podpreti.</p>
            </sp>
            <sp xml:id="SDZ7-Redna-20-2016-06-16.sp43">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije - krščanskih demokratov, zanjo gospa Iva
               Dimic.</p>
            </sp>
            <sp xml:id="SDZ7-Redna-20-2016-06-16.sp44">

               <speaker>IVA DIMIC (PS NSi):</speaker>

               <p>Spoštovani predsednik,državna sekretarka, kolegice in kolegi!</p>
               <p>Trenutno veljavni Zakon o vinu določa, da se lahko daje vino v promet končnemu
               potrošniku le originalno polnjeno. Dopušča sicer izjemo, da lahko neoriginalno
               polnjeno vino dajejo v promet le pridelovalci vina, ki ponujajo vino iz lastne
               pridelave v svojem proizvodnem obratu. Poslanci Nove Slovenije te zadnje spremembe
               leta 2013 nismo podprli. Spomnimo se, da so bili deležniki razdeljeni glede
               predlaganih in kasneje uveljavljenih rešitev.</p>
               <p>Predlagatelji iz SDS predlagajo spremembo teh določb, tako da se izjema razširi tudi
               na gostinske obrate, ki na pridelovalnem območju ponujajo deželno vino s tega
               območja, hkrati pa predlaga omejitev obstoječe izjeme za pridelovalce vina, ki bi v
               skladu s predlogom zakona lahko v svojem proizvodnem obratu končnemu potrošniku
               nudili le deželno neoriginalno polnjeno vino. Predlagatelj predlaga tudi nižanje
               spodnjih mej predpisanih glob.</p>
               <p>Svoboda je ena od najvišjih vrednot krščanske demokracije in sedanji zakon je ne
               spoštuje v dovoljšnji meri. Prepoved točenja neustekleničenega ali odprtega domačega
               vina siromaši turistično ponudbo v naših vinorodnih območjih in s tem odvrača goste.
               Kot je že leta 2013 opozorila Obrtno-podjetniška zbornica Slovenije je področje v
               primerljivih državah Evropske unije urejeno veliko bolj fleksibilno, prilagodljivo,
               lokalnim pridelovalcem vina in gostincem prijazno, pa vseeno omogoča natančen
               nadzor.</p>
               <p>Iz vsega navedenega v Poslanski skupini Nove Slovenije - krščanskih demokratov
               menimo, da je zakon primeren za nadaljnjo obravnavo.</p>
            </sp>
            <sp xml:id="SDZ7-Redna-20-2016-06-16.sp45">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina nepovezanih poslancev, zanjo gospod Franc Laj.</p>
            </sp>
            <sp xml:id="SDZ7-Redna-20-2016-06-16.sp46">

               <speaker>FRANC LAJ (PS NP):</speaker>

               <p>Spoštovani predsedujoči, spoštovana državna sekretarka, drage kolegice in kolegi!</p>
               <p>V Poslanski skupini nepovezanih poslancev ne podpiramo novele zakona, ker ocenjujemo,
               da bi s tem storili velik korak nazaj. Podobnega mnenja so Združenje družinskih
               vinogradnikov - vinarjev Slovenije, Zveza društev vinogradnikov in vinarjev
               Slovenije, Vinarska družba Slovenije, Obrtna zbornica, Kmetijska svetovalna služba.
               Če je stroka in tisti, ki so najbolj poklicani k temu, nasprotujejo tem spremembam,
               pomeni, da takšna novela si ne zasluži z naše strani podpore.</p>
               <p>Kaj pa narediti, da bi se izboljšalo stanje na področju vinogradništva? Zagotovo je
               treba iskati rešitve v okviru in na drugih področjih, s katerimi bi ustvarjali boljše
               življenjske pogoje za opravljanje dopolnilnih dejavnosti. Tu mislim na izboljšanje
               administrativnega in davčnega okolja. Tu vidimo velike priložnosti, da bi lahko
               storili korak, in to kvaliteten korak, naprej. To je izrednega pomena, kajti le tako
               bomo lahko konkurenčni z ostalimi regijami, iz katerih tudi pričakujemo in že
               trenutno imamo največ obiskov turistov.</p>
               <p>Zato pričakujemo v nadaljevanju ne tega zakona, ampak nadaljevanju dela na tem
               področju, da bomo čim prej našli tiste rešitve na katere sem opozoril. Hvala za vašo
               pozornost.</p>
            </sp>
            <sp xml:id="SDZ7-Redna-20-2016-06-16.sp47">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo dr. Mitja Horvat.</p>
            </sp>
            <sp xml:id="SDZ7-Redna-20-2016-06-16.sp48">

               <speaker>DR. MITJA HORVAT (PS SMC):</speaker>

               <p>Najlepša hvala za besedo, predsednik. Spoštovana državna sekretarka, poslanke in
               poslanci!</p>
               <p>V Poslanski skupini Stranke modernega centra smo vložili velik napor, da smo na vse
               mogoče načine preverili, ali obstaja kakšna možnost, da bi podprli vsaj delno, napore
               predlagatelja. Ugotovili smo, da zasledujejo dva temeljna cilja; želijo dovoliti
               točenje neustekleničenega vina v gostinskih lokalih, omogočiti majhnim vinogradnikom
               prodajo neustekleničenega vina brez nepotrebnih dodatnih stroškov ter zmanjšati kazni
               za prekrške. V živahni razpravi, argumentirani, smo ugotovili, da želijo
               predlagatelji vrniti stanje v leto 2006, ko je bil sprejet Zakon o vinu. Prva večja
               sprememba zakona je bila sprejeta 2013, spremembe so poleg uskladitve z evropsko
               zakonodajo bile namenjene tudi omejitvi sive ekonomije. Leta 2013 so vsi pomembni
               akterji na področju vinogradništva in vinarstva takratne spremembe zakona soglasno
               podprli, vzroki pa so še danes enaki. Akterji tudi danes ne vidijo nikakršne potrebe
               za spremembo veljavnega zakona, kot je bilo že predhodno nekajkrat opozorjeno.
               Menijo, da bi predlog vodil k povečanju nelojalne konkurence med vinarji in znova
               razširil možnosti za razvoj sive vinske ekonomije. Sprejetje predlagane novele bi
               pomenilo korak nazaj in bi ohromilo prizadevanja za zvišanje kakovosti slovenskega
               vina, kar verjamemo, da je naš skupen cilj.</p>
               <p>V Poslanski skupini Stranke modernega centra opozarjamo, da vzdrževanje sivega
               vinskega trga ne daje nobenega prispevka k nacionalni ekonomiji. Pridelovalcev ne
               sili h kakovosti, poleg tega pa jim tudi ni treba vlagati v blagovne znamke in s tem
               v ničemer ne prispevajo k temu, da bi se Slovenija uveljavila na vinskem trgu. Zato
               ni mogoče pristati na logiko stranke, Slovenske demokratske stranke, ki se hoče
               izogniti nadzoru sivega vinskega trga, še posebej, če se zavedamo, da imamo sektorske
               ukrepe za omejevanje sive ekonomije pri pridelavi vina določene tudi v strategiji za
               obvladovanje sive ekonomije. V Poslanski skupini Stranke modernega centra se
               zavzemamo tako za zaščito potrošnikov kot tudi za zaščito pridelovalcev grozdja in
               vina, zato zagovarjamo in vztrajamo pri prvotnih spremembah Zakona o vinu iz leta
               2013, saj s povečanim nadzorom ščitimo potrošnika pred zavajanjem o poreklu in
               kakovosti vina, pridelovalca grozdja in vina pa pred nelojalno konkurenco.</p>
               <p>Opozarjamo, da je neustekleničeno vino bolj podvrženo napakam. V preteklosti smo bili
               priča številnim goljufijam gostincev, ki so mešali ali dodajali tudi drugo vino k
               neustekleničenemu vinu. Do zavajanja je prihajalo predvsem pri poreklu, kar pomeni,
               da je bilo kar nekaj neistovetnega vina, pri čemer se je znotraj tega pojavljalo tudi
               vino iz tujine. Srečevali smo se s primeri, ko se je označevalo prodajo enega vina,
               prodajalo pa se je drugo vino, kar je bistveno težje pri ustekleničenem vinu, kjer se
               pridelovalca pogosto prepozna že po etiketi.</p>
               <p>Na podlagi navedenih argumentov kljub maksimalnim vloženim naporom nismo morali najti
               razlogov, da bi podprli predlagane spremembe Zakona o vinu. Menimo, da je namen, ki
               ga pravzaprav želite doseči, mogoče doseči tudi znotraj obstoječega Zakona o vinu in
               da tista prodaja, na katero smo bili najbolj pozorni, v ničemer ni okrnjena in seveda
               mali pridelovalci še vedno lahko prodajajo svoja vina v prostorih, kjer je to
               predvideno, in na način, kot je z zakonom določeno. Zato seveda ne bomo podprli
               sprememb zakona in bomo glasovali proti spremembam. Hvala.</p>
            </sp>
            <sp xml:id="SDZ7-Redna-20-2016-06-16.sp49">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin. V skladu z razlago Komisije
               za poslovnik z dne 9. decembra 2009 Državni zbor ugotavlja, da je zakonodajni
               postopek o predlogu zakona končan.</p>
               <p>S tem zaključujem to točko dnevnega reda.</p>
               <p>Prehajamo na <title>6. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O ODVETNIŠTVU PO SKRAJŠANEM POSTOPKU.</title>
               </p>
               <p>Predlog zakona je v obravnavo Državnemu zboru predložila skupina petih poslank in
               poslancev s prvopodpisanim mag. Matejem Toninom.</p>
               <p>Za dopolnilno obrazložitev predloga zakona dajem besedo predstavnici predlagatelja
               predloga zakona gospe Ivi Dimic.</p>
            </sp>
            <sp xml:id="SDZ7-Redna-20-2016-06-16.sp50">

               <speaker>IVA DIMIC (PS NSi):</speaker>

               <p>Spoštovani predsednik, spoštovana državna sekretarka, kolegice in kolegi!</p>
               <p>Mladi imajo v Republiki Sloveniji zaradi nekonkurenčnega gospodarskega okolja pri
               prizadevanju za uresničitev lastnih talentov pogosto težave. Zato smo v Novi
               Sloveniji ostro obsodili dejanje in odločitev Odvetniške zbornice Slovenije v aprilu
               letos, saj si je Odvetniška zbornica Slovenije s ciljem utrjevanja monopolnega
               cehovskega položaja drznila težave mladih pravnikov še povečati na način povišanja
               vpisnine v imenik odvetnikov z 2 tisoč 500 evrov, kar je bilo do sedaj, na kar 9
               tisoč evrov. Mlad pravnik ima v tem življenjskem obdobju na eni strani kot začetnik
               nizke prihodke, pogosto pa ima na drugi strani visoke stroške z urejanjem
               stanovanjskega problema, nakupom avtomobila, z osnovanjem družine in tako naprej.
               Odvetniška zbornica pa se je odločila, da bi mlademu človeku ob vsem tem naložila še
               plačilo 9 tisoč evrov, da bi lahko sploh samostojno vstopil na trg dela. Vse to se je
               zgodilo v letu, ko praznujemo 25-letnico samostojne države; države, v kateri smo se
               odpovedali zatiranju ustvarjalnosti in monopolom, ki sodijo v neke druge čase.</p>
               <p>Krščanski demokrati si želimo časov, v katerih bi lahko mladi z lastnimi rokami
               ustvarjali svojo prihodnost, Odvetniška zbornica pa je mladim pravnikom ravno v tem
               letu, aprila 2016, zavezala roke. Zato smo na predlog podmladka Nove Slovenije -
               Mlade Slovenije v postopek vložili novelo Zakona o odvetništvu, ki višino vpisnine
               omejuje na največ eno povprečno mesečno bruto plačo. Pojavili so se očitki o posegu
               našega predloga v ustavno pravico Odvetniške zbornice do avtonomije. Ob tem so
               številni pozabili, da imamo v naši ustavi zapisano tudi pravico do svobodne
               gospodarske pobude in pravico do svobode dela. Nekateri so pozabili tudi, da
               Odvetniška zbornica ni le navadno društvo, ampak je v njeni pristojnosti postavljati
               vstopne ovire za vstop v odvetniški poklic, ki posegajo neposredno v ustavne pravice
               mladih pravnikov. Na trenutke je v razpravi nastal vtis, kot da nekatere skrbi le
               neodvisnost Odvetniške zbornice, pravica mladih do svobodne gospodarske pobude pa
               sploh ni pomembna. Na drugi strani pa je skladnost našega predloga z ustavo potrdila
               tudi Zakonodajno-pravna služba Državnega zbora.</p>
               <p>Predlog novele Zakona o odvetništvu je na Odvetniško zbornico sprožil pritisk. Njena
               skupščina je namreč le en sam dan pred predvideno obravnavo tega predloga zakona na
               matičnem delovnem telesu višino vpisnine znižala na 3 tisoč evrov. Skupščina
               Odvetniške zbornice je izgubila zaupanje, zato je potrebna dolgoročna in zanesljiva
               rešitev za preprečevanje morebitnih ponovnih poskusov omejevanja konkurence v
               prihodnosti. Po našem mnenju je višina vpisnine tisoč 500 evrov za možnosti mladih
               tudi veliko ustreznejša kot znesek 3 tisoč evrov. Uskladitev z življenjskimi stroški,
               ki predstavljajo stopničasto povišanje vpisnine za 20 % – je neprimerno. Na drugi
               strani članarina v zbornici znaša okrog 360 evrov. Tako lahko odvetnik preko
               članarine kar 8 let v Odvetniško zbornico počasi vplačuje znesek, ki ga mora mlad
               pravnik plačati na začetku svoje samostojne poti.</p>
               <p>Izkušnja z višanjem vpisnine nas je prepričala v to, da je najboljša rešitev tega
               problema zakonska omejitev višine in s tem preprečitev morebitnega ponovnega
               zatiranja mladih in konkurence med odvetniki.</p>
            </sp>
            <sp xml:id="SDZ7-Redna-20-2016-06-16.sp51">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za pravosodje kot matično delovno telo.</p>
               <p>Za predstavitev poročila odbora dajem besedo predsedniku gospod Janu Škobernetu.</p>
            </sp>
            <sp xml:id="SDZ7-Redna-20-2016-06-16.sp52">

               <speaker>JAN ŠKOBERNE (PS SD):</speaker>

               <p>Spoštovani gospod predsednik, kolegice in kolegi!</p>
               <p>Kot je bilo že povedano, je odbor kot matično delovno telo obravnaval predlog zakona,
               ki ga je kot predlagateljica predstavila gospa Iva Dimic. V svoji uvodni razpravi je
               poudarila, da daje obstoječa pravna ureditev Odvetniški zbornici Slovenije možnost,
               da brez omejitev določa vpisnino za vpis v imenik odvetnikov, hkrati pa da povišanje
               vpisnine z 2 tisoč 500 na 9 tisoč evrov, ki ga je sprejela skupščina te zbornice v
               aprilu 2016, pomeni znatno otežen dostop odvetniških kandidatov do odvetniškega
               poklica, kar je ocenila za neprimerno in nesprejemljivo, zato predlog zakona kot
               zgornja meja vpisnine določa znesek povprečne mesečne bruto plače zadnjega meseca
               preteklega leta v Republiki Sloveniji.</p>
               <p>¸ Po mnenju Zakonodajno-pravne službe bi bilo treba ob obravnavi tovrstnega predloga
               zakona pretehtati tudi, ali naj se možnost vpisnine v imenik odvetnikov določi že na
               zakonski ravni ali pa je mogoča tudi kakšna druga rešitev, saj je trenutno obstoječa
               rešitev določena šele s statutom Odvetniške zbornice Slovenije.</p>
               <p>V nadaljnji predstaviti je državna sekretarka na Ministrstvu za pravosodje ocenila,
               da ministrstvo in Vlada podpirata cilje zakona, saj veljavna pravna ureditev
               Odvetniški zbornici omogoča, da sama določa višino vpisnine v imenik odvetnikov brez
               omejitev, kar se je na skupščini izkazalo kot ekscesen primer. Ker pa je Vlada
               ocenila, da omejitev predlagatelja zakona Nove Slovenije ni v skladu s 137. členom
               Ustave, je predlagala tudi amandma, po katerem se višina vpisnine v Odvetniško
               zbornico uredi s statutom te zbornice, ki pa ga potrjuje Vlada.</p>
               <p>Predstavnica Državnega sveta je povedala, da Komisija Državnega sveta za državno
               ureditev predloga zakona ne podpira ter ocenjuje, da obravnavne spremembe niso
               potrebne na tak način in da so preuranjene.</p>
               <p>V razpravi ostalih vabljenih je predsednik Mladinskega sveta Slovenije gospod Tin
               Kampl izrazil podporo predlogu zakona in poudaril, da je omejevanje vstopa mladih na
               trg dela s tovrstnih samovoljnimi posegi zbornic nedopustno in v nasprotju s
               poudarjenim pomenom medgeneracijske solidarnosti in ustvarjanja enakih možnosti.
               Predsednica Zbora odvetniških kandidatov pri Odvetniški zbornici je podprla znižanje
               vpisnine, ki ga je zbornica sama sprejela 1. 6., zaradi česar po njenem mnenju
               predlagane spremembe zakona niso bile več potrebne. Ocenila je namreč, da je dovolj,
               da Odvetniška zbornica te stvari rešuje sama. Predsednik Odvetniške zbornice gospod
               Završek pa je poudaril, da se ne predlagatelj ne Vlada nista posvetovali z zbornico
               glede sprememb, po njegovem mnenju pa sta tako rešitev predlagatelja kakor tudi
               amandmaji Vlade nesistemski in neustavni in da posegata v avtonomijo zbornice in
               odvetništva, o čemer bodo po potrebi sprožili spor tudi na Ustavnem sodišču.</p>
               <p>V razpravi poslank in poslancev je bilo izpostavljenih več konkretnih vprašanj, tudi
               dilem, vezanih na javno pooblastilo in na višino vpisnine, ki je bila določen na 9
               tisoč evrov, ter vprašanje ustavnosti tovrstnih predlogov rešitev tako vladnega kot
               predloga predlagatelja, vendar je bilo na koncu z 11 glasovi za in nobenim proti
               ocenjeno, da je sprejemljiv amandma Vlade k 1. členu, tako da je amandma Nove
               Slovenije postal brezpredmeten, odbor pa je predloge členov zakona sprejel. Hvala
               lepa.</p>
            </sp>
            <sp xml:id="SDZ7-Redna-20-2016-06-16.sp53">

               <speaker>PREDSEDNIK DR. MILAN BRGLEZ:</speaker>

               <p>Za uvodno obrazložitev mnenja dajem besedo predstavnici Vlade, državni sekretarki na
               Ministrstvu za pravosodje gospe Tini Brecelj.</p>
            </sp>
            <sp xml:id="SDZ7-Redna-20-2016-06-16.sp54">

               <speaker>TINA BRECELJ:</speaker>

               <p>Hvala lepa, gospod predsednik. Spoštovani poslanke, poslanci!</p>
               <p>Vlada Republike Slovenije meni, da prvotni predlog skupine poslancev zasleduje
               ustrezen cilj in izhaja iz pravilne predpostavke, da veljavna ureditev daje
               Odvetniški zbornici možnost, da brez omejitve določi vpisnino v imenik odvetnikov,
               kar je omogočilo tudi ekscesni dvig vpisnine aprila letos. Vendar pa prvotno
               predlagana rešitev po mnenju Vlade ni skladna z ustavno opredelitvijo odvetništva
               oziroma vanjo nesorazmerno posega. Rešitev pa po našem mnenju tudi sistemsko ni
               ustrezno umeščena, saj v skladu z veljavno ureditvijo vprašanja glede zagotavljanja
               sredstev za delo zbornice ureja statut zbornice in ne zakon. Ker pa menimo, da je
               treba vprašanja glede vpisnine v imenik odvetnikov sistemsko urediti tudi za
               prihodnje, smo predlagali amandmaje k besedilu predloga zakona, ki so bili na Odboru
               za pravosodje sprejeti. Tako predlagamo, da se v 31. členu Zakona o odvetništvu
               določi, da vpisnino za vpis v imenik odvetnikov in njeno višino določa statut
               Odvetniške zbornice. Odločitev glede višine vpisnine bo tako še vedno prepuščena
               stanovski organizaciji, javni interes pa bo varovan v postopku sprejemanja statuta
               Odvetniške zbornice, saj je v skladu z veljavno ureditvijo k statutu zbornice
               potrebno soglasje Vlade.</p>
               <p>Pri zakonskem urejanju vprašanj s področja odvetništva se vedno soočimo z vprašanjem
               ustavne presoje, da je odvetništvo samostojna in neodvisna služba. Zavedamo se, da je
               samostojnost avtonomnega združevanja odvetnikov nujen pogoj za neodvisnost in
               samostojnost odvetništva in jo je kot tako treba spoštovati. Vendar pa je članstvo v
               zbornici za odvetnike, ki opravljajo odvetniški poklic, obvezno, kar zbornici
               zagotavlja monopol. Poleg tega pa je zbornica nosilka javnih pooblastil, zaradi česar
               ima njena avtonomija svoje omejite, ki jih narekuje javni interes. Prav izrazit javni
               interes je tisto, kar to zbornico, kot ugotavlja tudi Služba Vlade z zakonodajo v
               svojem poročilu, loči od ostalih. In če javnega interesa Odvetniška zbornica ne
               zagotavlja, je dolžnost resorno pristojnega ministrstva in Vlade, da odreagirata.</p>
               <p>S predlogom, ki je pred vami, se zato uvaja tako imenovani sodelovalni model med
               državo in odvetniškim stanovskim združenjem. Tak način ne pomeni avtoritativnega in
               enostranskega omejevanja višine vpisnine, temveč predstavlja dialog med Odvetniško
               zbornico in Vlado, ki bo zagotovil, da posamezno odločitev glede višine vpisnine
               mladim pravnikom ne bo preprečevala dostopa do odvetniškega poklica. Hkrati se s
               predlogom zakona predlaga tudi prehodna določba, po kateri do uveljavitve dopolnitve
               statuta zbornice, ki bo ustrezno določilo vpisnino za vpis v imenik odvetnikov in
               njeno višino, velja višina vpisnine, ki je veljala 1. aprila letos. Na Vladi sicer
               pozdravljamo sklep izredne skupščine Odvetniške zbornice z dne 1. junija letos,
               torej, da se vpisnina zniža na 3 tisoč evrov, vendar pa kljub temu vztrajamo pri
               predlaganih rešitvah in menimo, da je treba vprašanje vpisnine sistemsko za naprej
               urediti.</p>
               <p>Glede na vse navedeno ocenjujemo, da predlagani zakonodajni okvir ustreza ustavni
               zahtevi po samostojnosti in neodvisnosti odvetništva, potrebi po varovanju javnega
               interesa ter ustreznemu sistemskemu urejanju področja, zato je nujno sprejeti
               dopolnitev zakona, ki je pred vami, s katero bo tudi v bodoče vprašanje določanja
               višine vpisnine v imenik odvetnikov sistemsko urejeno. Hvala lepa.</p>
            </sp>
            <sp xml:id="SDZ7-Redna-20-2016-06-16.sp55">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Demokratične stranke upokojencev Slovenije, zanjo gospa
               Marjana Kotnik Poropat.</p>
            </sp>
            <sp xml:id="SDZ7-Redna-20-2016-06-16.sp56">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani predsednik. Lep pozdrav državni sekretarki. Spoštovani
               poslanke in poslanci!</p>
               <p>Razlog, zaradi katerega danes obravnavamo novelo Zakona o odvetništvu, je odločitev
               Odvetniške zbornice, da vpisnino za vpis v imenik odvetnikov poviša z doslej
               veljavnih 2 tisoč 500 evrov na neverjetnih 9 tisoč evrov. Za tako drastično povišanje
               so se odločili na skupščini, ki je potekala aprila letos. Po burnem odzivu in
               številnih kritikah tako stroke kot tudi javnosti so predlagatelji vložili novelo
               Zakon o odvetništvu s predlogom, da se kot zgornja meja vpisnine določi znesek
               povprečne mesečne bruto plače zadnjega meseca preteklega leta v Republiki Sloveniji.
               Decembra lani je ta znašala nekaj manj kot tisoč 600 evrov.</p>
               <p>V Poslanski skupini Desus se s potezo Odvetniške zbornice, s katero se praktično čez
               noč drastično dviguje višina vpisnine, ne strinjamo. V Poslanski skupini Desus namreč
               vlagamo posebno skrb in namenjamo pozornost najšibkejšim členom naše družbe. To
               povišanje pa otežuje vstop v odvetniški poklic predvsem tistim odvetniškim
               kandidatom, ki izhajajo iz socialno šibkejših okolij. Za marsikaterega mladega je že
               študij velik finančni zalogaj. Mladi pravniki, ki si želijo opravljati poklic
               odvetnika, morajo po uspešno zaključenem študiju opraviti še zahteven pravniški
               državni izpit, da bi končno prišli do možnosti samostojnega opravljanja poklica. Če
               nekdo vloži tolikšen trud, mu je treba omogočiti, da opravlja poklic, za katerega se
               je šolal. Žal je poteza Odvetniške zbornice omejujoča in de facto preprečuje dostop
               do članstva v zbornici predvsem mladim pravnikom. Odvetniški kandidati namreč nimajo
               visokih plač in če se jih omeji s tako visoko vpisnino, bo le redkokateri lahko
               prišel do odvetniškega poklica.</p>
               <p>Seveda razumemo tudi argumente Odvetniške zbornice, da se iz vpisnin financirajo
               izobraževanja in da so jo nazadnje povišali pred 13 leti, vendar ponavljam, da tako
               drastično povišanje res ni sprejemljivo.</p>
               <p>Ustava Republike Slovenije opredeljuje odvetništvo kot samostojno in neodvisno
               službo, kar pomeni, da je zbornica avtonomna pri odločanju o višini vpisnin, vendar v
               Poslanski skupini Desus menimo, da je ne glede na neodvisnost odvetništva treba
               varovati tudi javni interes. Vpisnina ne bi smela biti tako visoka, da bi jo zmogli
               plačati le posamezni premožnejši kandidati. Poleg tega pa imamo državljanke in
               državljani pravico, da izbiramo med odvetniki, z določanjem previsoke vpisnine pa se
               omejuje tudi konkurenca na področju odvetništva.</p>
               <p>Ne glede na to, da je Odvetniška zbornica pod pritiskom javnosti na skupščini v
               začetku tega meseca znižala vpisnino na 3 tisoč evrov, v Poslanski skupini Desus
               menimo, da je treba sprejeti novelo zakona, da se v bodoče prepreči podobne poskuse
               drastičnih zvišanj vpisnine.</p>
               <p>V Poslanski skupini Desus zato podpiramo dopolnjeni predlog zakona, ki določa, da bi
               se vpisnina določila v statutu Odvetniške zbornice, za varovanje javnega interesa pa
               je poskrbljeno tako, da k statutu poda svoje soglasje Vlada.</p>
               <p>V Poslanski skupini Desus podpiramo rešitev, da do sprejetja dopolnitev statuta
               Odvetniške zbornice, ki bo določal višino vpisnine, velja višina, ki je veljala pred
               aprilsko spremembo, torej 2 tisoč 500 evrov. V skladu z navedenim bomo v Poslanski
               skupini Desus predlog zakona podprli. Hvala lepa.</p>
            </sp>
            <sp xml:id="SDZ7-Redna-20-2016-06-16.sp57">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Jan Škoberne.</p>
            </sp>
            <sp xml:id="SDZ7-Redna-20-2016-06-16.sp58">

               <speaker>JAN ŠKOBERNE (PS SD):</speaker>

               <p>Spoštovani gospod predsednik, državna sekretarka, kolegice in kolegi!</p>
               <p>Tudi skozi včerajšnjo skoraj 15-urno razpravo smo si bili ne glede na mnenja,
               stališča in strani v tem zboru enotni v nekaterih stvareh, in to je, da morajo imeti
               vsi, še posebej ranljive skupine in mladi, enake možnosti in priložnosti, da si s
               svojim znanjem, delom in ustvarjalnostjo ustvarijo eksistenčni okvir in zmožnost, da
               od svojega poštenega dela dostojno živijo. Eden glavnih globalnih izzivov je, kako
               zagotoviti trajnostna delovna mesta mladim, kako ustvariti okolje, kjer bodo skozi
               lastno odgovornost lahko poskrbeli tudi za to, da bodo imeli svoje delo, in kako
               preprečiti razne oblike izkoriščanja mladih, bodisi skozi brezplačna pripravništva,
               prekarizacijo in druge oblike nestandardne in netrajnostne oblike zaposlovanja. Na
               mnoge od teh izzivov smo v času krize in po krizi odgovarjali s številnimi ukrepi in
               zakonskimi predlogi od jamstva za mlade do aktivne politike zaposlovanja pa vse do
               omejevanja brezplačnih pripravništev v javni upravi. Zato je toliko bolj
               nesprejemljiva poteza Odvetniške zbornice Slovenije, ki je z enim mahom, z
               določitvijo vpisnine 9 tisoč evrov, za katero seveda verjamemo, da se niso strinjali
               večinsko odvetnice in odvetniki, pa vendar s prisotnimi na skupščini, onemogočila
               številnim mladim dostop do tega poklica; dostop do možnosti, da skozi svoje znanje
               ustvarijo svoj eksistenčni okvir. In ne glede na avtonomijo, ki jo Socialni demokrati
               spoštujemo, je naloga zakonodajalca, je naloga politike, da v tovrstnih primerih
               posežemo in zagotovimo enake možnosti tudi tistim, ki nimajo materialne osnove, da bi
               tovrstne dvige lahko prenesli ali preživeli, in preprečimo, da bi možnost biti
               najboljši v svojem poklicu bila najprej pogojena s tem, ali ima tvoja družina možnost
               materialno zagotoviti prvo stopničko. Pogoj za biti uspešen in dober mora biti lastna
               volja, znanje, uspešnost in trdno delo, ne pa, ali so tvoji starši, stari starši pred
               tem ustvarili dovolj, da ti možnost sodelovati v tej igri plačajo ali kupijo.</p>
               <p>Ne glede na to, da je Odvetniška zbornica s svojo drugo skupščino sama v bistvenem
               delu popravila napako prve skupščine, ki je dvignila vpisnino na 9 tisoč evrov, je
               bilo dano jasno sporočilo, da skozi svojo avtonomijo lahko tudi v bodoče kadarkoli in
               kakorkoli, glede na lastne interese oziroma interese prisotnih, poseže v temeljne
               pravice do dostojnega dela in do enakopravnosti mladih ali pa tudi tistih manj
               mladih, ki se odločajo za vstop v odvetniški poklic. Zato Socialni demokrati
               podpiramo predlog zakona z amandmaji, ki jih je predlagala Vlada, saj za slednje
               ocenjujemo, da so primerna rešitev, ki na eni strani omogoča ohranjanje avtonomije
               odvetništva, kar je prav, na drugi strani pa skrbi za korektiv v primeru, da bi
               prišlo do ponovnih ekscesnih dejanj.</p>
               <p>Ocenjujemo, da je Vlada Republike Slovenije primerna institucija, ki je ne nazadnje
               imenovana od Državnega zbora, v katerem sedimo predstavnice in predstavniki ljudi,
               zato je to dovoljšnja garancija, da avtonomija odvetništva ne bo hkrati tudi možnost
               za zapiranje tega ceha oziroma za poseg v temeljne pravice in dostojnost mladih.
               Hvala.</p>
            </sp>
            <sp xml:id="SDZ7-Redna-20-2016-06-16.sp59">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo dr. Matej T. Vatovec.</p>
            </sp>
            <sp xml:id="SDZ7-Redna-20-2016-06-16.sp60">

               <speaker>DR. MATEJ T. VATOVEC (PS ZL):</speaker>

               <p>Hvala, gospod predsednik. Lep pozdrav vsem!</p>
               <p>Zakon, ki ga obravnavamo danes, je posledica odločitve Skupščine Odvetniške zbornice
               Slovenije, kot smo že slišali, in sicer odločitve, da vpisnino za vpis v imenik
               odvetniku dvigne na neverjetnih 9 tisoč evrov.</p>
               <p>Kljub temu da je skupščina 1. junija. 2016 sprejela nov sklep, s katerim je vpisnina
               znižala na 3 tisoč evrov, se ne moremo pretvarjati, da do tega nedopustnega dviga ni
               prišlo. Če poskus Odvetniške zbornice tokrat ni uspel, pa je vprašanje, kaj bi se
               zgodilo, če odločitev ne bi naletela na tako močen odziv in predvsem odpor javnosti.
               Najverjetneje bi bil po novem odvetniški poklic dostopen le tistim mladim iz
               premožnih družin. Če želimo preprečiti, da bi se to v prihodnosti zgodilo, moramo to
               narediti na zakonski ravni. Obljubam Odvetniške zbornice, da se takšen ekces ne bo
               več zgodil, preprosto ne gre verjeti, sploh če v poštev vzamemo njihov odpor zoper
               kakršnokoli spremembo na tem področju. Odvetniška zbornica je namreč že napovedala
               ustavni spor in to kljub temu, da zakon po sprejemu dopolnil Vlade in koalicije o
               višini vpisnine sploh ne govori več. Vse, kar piše v zakonu danes, je zgolj to, da
               mora Odvetniška zbornica vpisnino in njeno višino določiti v svojem statutu. A tudi
               to je očitno za zbornico preveč. Argumentna stran Odvetniške zbornice je zgolj ena:
               po njihovem mnenju gre za nedopusten poseg v neodvisnost in samostojnost odvetništva,
               ki je določena na ravni ustave. Tukaj se je vsekakor treba vprašati, kaj ta
               neodvisnost in samostojnost pravzaprav pomenita.</p>
               <p>V Združeni levici ne pristajamo na argumente, da ta določba ustave pomeni, da morajo
               biti odvetniki upravičeni do vseh vrst privilegijev. Namen te določbe je povsem
               drugačen. Neodvisnost in samostojnost odvetnikov je treba zagotavljati zaradi zaščite
               strank v postopku. Ta določba ščiti zgolj interes strank, ne pa privilegijev
               odvetnikov, ki jih zastopajo. To je tudi edina logična razlaga te ustavne
               določbe.</p>
               <p>Živimo v sistemu, kjer lahko državljanke in državljane pred sodišči zastopa zgolj
               odvetnik in ravno zaradi tega je država tista, ki mora področje odvetništva urediti
               tako, da ima vsak zagotovljen dostop do odvetniških storitev. A te možnosti so vedno
               bolj omejene. Socialno šibki imajo namreč iz leta v leto manj možnosti, da si
               zagotovijo ustrezno pravno svetovanje in zastopanje, ko ga potrebujejo. Vedno dražje
               odvetniške storitve in pozivi k zvišanju že tako visokih odvetniških tarif, odločitev
               Vlade in koalicije za krčenje pravice do brezplačne pravne pomoči in ukinitev
               brezplačnega pravnega nasveta je le nekaj zgrešenih predlogov ali pa rešitev, ki med
               ljudmi še bolj poglabljajo občutek, da imamo v Sloveniji dve pravni državi; eno za
               bogate in drugo za revne. In takšno mnenje je na žalost vedno bolj upravičeno. V
               labirintu pravnih predpisov in pisanj, s katerim se soočamo v vsakdanjem življenju,
               se lahko posameznik brez ustrezne pravne pomoči kaj hitro znajde v brezupni
               situaciji. Pri materialno šibkejših se to zgodi veliko prej.</p>
               <p>Tako se v praksi na primer zgodi, da posameznik prejme sklep o izvršbi na stanovanje.
               Če tak posameznik ne najde ustrezne pravne pomoči ali pa se je ne more preprosto
               privoščiti, bo kaj hitro zamudil vse možnosti, da prepreči prodajo stanovanja ter
               posledično deložacijo. Po drugi strani pa nekomu, ki s finančnimi in pravnimi
               strokovnjaki skriva svoje premoženje, se kaj takšnega ob zastopanju dragega odvetnika
               zagotovo ne bo in ne more zgoditi. V takšnih primerih se ne gre sklicevati na
               neodvisnost in samostojnost odvetniškega poklica.</p>
               <p>Država je tista, ki mora rešiti ta problem, in država je tista, ki lahko zagotovi, da
               bodo imeli prav vsi enake možnosti pri zaščiti svojih pravic. To pa se lahko zagotovi
               le s spremembo zakonodaje. Je pa tudi dvig vpisnine na 9 tisoč evrov, ki bi
               materialno šibkejšim vsekakor krepko zmanjšal možnost za vstop v odvetniške vrste,
               jasen pokazatelj stanja znotraj kroga odvetnikov. Glede na to, da skupščina nima
               posebnih določb o sklepčnosti, pa lahko tovrstne spremembe doseže že peščica
               posameznikov. Dvig vpisnine je namreč sprejelo zgolj 63 od skupno okoli tisoč 700
               odvetnikov.</p>
               <p>Vse to jasno kaže na potrebo po spremembah zakonodaje in sprememba, ki bo zagotovila,
               da poklic odvetnika ni dostopen zgolj posameznikom iz bogatih družin, je potrebna in
               utemeljena. Zaradi tega jo bomo v Združeni levici tudi podprli.</p>
            </sp>
            <sp xml:id="SDZ7-Redna-20-2016-06-16.sp61">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jožef Horvat bo predstavil stališče Poslanske skupine Nove Slovenije -
               krščanskih demokratov.</p>
            </sp>
            <sp xml:id="SDZ7-Redna-20-2016-06-16.sp62">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovana državna sekretarka gospa Tina Brecelj,
               spoštovane kolegice in spoštovani kolegi!</p>
               <p>Oblikovanje okolja, v katerem bodo mladi lahko preko svojega dela uresničili svojo
               ustvarjalnost in znanje, je eden izmed najpomembnejših ciljev Nove Slovenije. Prav
               zato je naš podmladek Mlada Slovenija pripravil odziv na povišano vpisnino v imenik
               odvetnikov. Ta ukrep je v obliki novele Zakona o odvetništvu danes pred nami.
               Predlagana rešitev je zelo jasna: vpisnina naj bo omejena z zneskom ene povprečne
               mesečne bruto plače. Višina vpisnine za vpis v imenik odvetnikov deluje kot vstopna
               ovira za opravljanje odvetniškega poklica, zato je v skladu z ustavnimi pravicami do
               svobodne gospodarske pobude in svobode dela zakonska omejitev te vpisnine na višino
               povprečne mesečne bruto plače sorazmerna. Ko na tehtnico postavimo pravico Odvetniške
               zbornice do avtonomije na eni strani in pravico mladih do svobodne gospodarske pobude
               na drugi strani, je za Novo Slovenijo prioriteta povsem jasna: mladi v Sloveniji pri
               svojem delu potrebujejo svobodo, ne pa zatiranja takšnih ali drugačnih zbornic. Gospe
               in gospodje, mi moramo prenehati z vzdrževanjem, z negovanjem takšnega družbenega
               stanja, družbenih razmerij, ki bi hromila, ki bi paralizirala potenciale uspešnih in
               nadarjenih.</p>
               <p>Vladni amandma v predlog zakona prinaša ureditev, po kateri bo Vlada sama odločila,
               ali je višina vpisnine ustrezna ali ne. Predlog Vlade pomeni sicer v primerjavi s
               sedanjim stanjem korak naprej, vendar pa bi bila po našem mnenju boljša zakonska
               omejitev višine. Dokončna preprečitev omejevanja konkurence v odvetništvu ostaja v
               rokah vsakokratnih prihodnjih vlad. Na vlado se bo vsekakor povečal pritisk tistih,
               ki jim je v interesu višja vpisnina. Koliko tega pritiska bodo prihodnje vlade
               vzdržale, ne vemo. Poleg tega ne obstaja nikakršno vladno stališče o tem, kakšna naj
               bo višina. Zakonska omejitev višine vpisnine pa na drugi strani konkretno, zanesljivo
               in dokončno rešuje problem omejevanja konkurence. V Novi Sloveniji danes opozarjamo
               in napovedujemo, da bomo stanje na tem področju budno spremljali še naprej. Če bo
               Vlada v prihodnosti podala soglasje k ekscesnemu povišanju vpisnine, kot se je
               zgodilo tokrat, bomo predlog zakona ponovno vložili, ta naša namera je zelo
               odločna.</p>
               <p>Čeprav rešitev iz vladnega amandmaja ni tako zanesljiva kot prvotni naš predlog, pa
               zasleduje isti cilj. V Novi Sloveniji smo veseli, zadovoljni in hvaležni za
               konstruktivno razpravo in podporo vseh poslanskih skupin. Veseli pa smo tudi, da naš
               predlog podpira Mladinski svet Slovenije. Poenotenje koalicije in opozicije pri
               podpori Zakonu o odvetništvu Nove Slovenije gotovo pomeni korak v smeri proti bolj
               normalni Sloveniji. Nižja vpisnina pomeni večjo konkurenčnost in obenem boljše
               možnosti za mlade sposobne pravnike, ne glede na njihovo finančno ozadje. Zbornica
               naj se pretežno financira iz članarine odvetnikov, ne pa iz vpisnin odvetniških
               kandidatov. Kriterija za vstop mladih med odvetnike naj bosta znanje in sposobnost,
               ne pa denar.</p>
               <p>Povsem jasno je, da bomo poslanci Nove Slovenije Predlog zakona o spremembah in
               dopolnitvah Zakona o odvetništvu seveda podprli. Hvala lepa.</p>
            </sp>
            <sp xml:id="SDZ7-Redna-20-2016-06-16.sp63">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Lilijana Kozlovič bo predstavila stališče Poslanske skupine Stranke modernega
               centra. Izvolite.</p>
            </sp>
            <sp xml:id="SDZ7-Redna-20-2016-06-16.sp64">

               <speaker>MAG. LILIJANA KOZLOVIČ (PS SMC):</speaker>

               <p>Predsedujoči, hvala za besedo. Spoštovani kolegice in kolegi in predstavniki
               Vlade!</p>
               <p>Torej, soočeni smo s situacijo, ko je Odvetniška zbornica nerazumno dvignila
               vpisnino, torej z 2 tisoč 500 evrov na 9 tisoč evrov. Čeprav je kasneje znižala na 3
               tisoč evrov, mislim, da je bila tako celotna javnost kot tudi strokovna javnost nad
               tem nekako presenečena in tudi zaskrbljena. Predlagatelj je predlagal, da se
               neposredno v zakonu določi višina vpisnine in tako omeji na višino, ki ne bi
               presegala višine povprečne mesečne bruto plače v zadnjem mesecu, decembru, v
               Republiki Sloveniji.</p>
               <p>V Poslanski skupini Stranke modernega centra smo enakega mnenja, da je treba to
               vprašanje urediti, se pa glede načina, kako urediti s predlagateljem ne strinjamo in
               se z njim v bistvu v tem delu razlikujemo. Namreč, vemo, da je odvetniško kot tako
               vpisano v ustavo, da je to samostojna in neodvisna služba. Njen temeljni namen in
               tudi javno pooblastilo je dano, zato da ljudem zagotavlja plačano pravno pomoč, zato
               da varuje ustavne kategorije, še posebej človekove pravice, in menimo, da s tem se
               zagotavlja tudi svoboda posameznika, ki lahko s pomočjo odvetništva varuje svoj
               status. Prav zaradi tega menimo, da ureditev neposredno v zakonu, tako kot predlaga
               predlagatelj, lahko pomeni poseg v avtonomijo. Naslonili smo se tudi na mnenje
               Zakonodajno-pravne službe in tudi odločbe Ustavnega sodišča, ki se je v enem primeru
               že izrekla in neposredno povedala. Vsebinsko gledano se samostojnost odvetniške
               službe nanaša na urejanje vprašanj, ki zadevajo položaj odvetnikov in njihove
               stanovske organizacije. Zakonodajalec mora nedvomno urediti tudi ta vprašanja, vendar
               ne izčrpno, temveč mora določena vprašanja pustiti avtonomnemu urejanju znotraj
               odvetniškega poklica.</p>
               <p>Zato podpiramo predlagani amandma Vlade Republike Slovenije, ki ohranja samostojnost
               in neodvisnost Odvetniške zbornice Slovenije in tega poklica, določa pa, da je treba
               to vprašanje urediti v statutu, nad njim pa bo bedela Vlada, ki je zadolžena, da
               skrbi za javni interes. Sočasno bo pa tudi zakon zagotovil, da bo vpisnina ostala na
               ravni, kot je bila predhodno določena, dokler se to vprašanje ne bo uredilo, tako kot
               predlaga Vlada. Hvala.</p>
            </sp>
            <sp xml:id="SDZ7-Redna-20-2016-06-16.sp65">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Vinko Gorenak bo predstavil stališče Poslanske skupine Slovenske demokratske
               stranke. Izvolite.</p>
            </sp>
            <sp xml:id="SDZ7-Redna-20-2016-06-16.sp66">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Spet smo pri samostojnosti in neodvisnosti in strokovnosti. O tem smo govorili tudi
               včeraj: samostojnost, neodvisnost, strokovnost. Samostojno, neodvisno in strokovno je
               Odvetniška zbornica pred 10 in nekaj leti določila, da je vpisnina za vstop v
               odvetniški poklic 2 tisoč 500 evrov. Pred nekaj meseci je samostojno, neodvisno in
               strokovno Odvetniška zbornica določila, da je vpisnina 9 tisoč evrov. 9 tisoč evrov!
               Posamezni najbogatejši odvetniki so tam zahtevali celo 12 tisoč evrov.</p>
               <p>Zdaj pa poglejmo, kako je v tujini. Tirolska – 570 evrov, Gornja Avstrija, namreč
               tukaj gre po pokrajinah – 340 evrov, Brandenburg – 300 evrov, Frankfurt – 160 evrov,
               na Češkem – 320 evrov. Gospe in gospodje, ali se bo kdo zamislil? Se pravi, od 160 pa
               tam do 570 evrov v državah tipa Avstrija, Nemčija, kjer so dohodki več kot dvakrat
               višji kot pri nas v Sloveniji. Mi pa še vedno prisegamo na samostojnost, neodvisnost
               in strokovnost. Pod temi pojmi je zloraba, zloraba in zloraba. Če vas s temi
               številkami nisem prepričal, potem vam bog pomagaj, jaz vam ne morem. Poglejte, zakaj
               bi bila v Sloveniji vpisnina za vstop v odvetniški poklic 9 tisoč evrov? Odvetniška
               zbornica je sicer to znižala potem na 3 tisoč evrov pod pritiskom javnosti. In vsi mi
               se strinjamo, da to ni dopustno. Jaz sem zelo pozorno poslušal stališče Združene
               levice, s katerimi se nikoli ne strinjam, ampak pravzaprav se da podpisati pod to,
               kar je njihov predstavnik povedal. Zelo podrobno sem poslušal tudi stališča vseh
               ostalih vas. Vsi se strinjate s tem, da je to nedopustno. Vendar povejte mi, zlasti v
               SMC, kakšna razlika je med tem, če v zakon zapišemo znesek, in med tem, kar
               predlagate vi, da bo potom statuta in soglasja Vlada to kontrolirala. Nekega dne ob
               neki vladi, vseeno kateri, recimo, da je njeno zadnje zasedanje, bo tak statut šel
               gladko skozi, ker pod točko A tisti, ki ste bili v vladi, vidim samo gospoda Vebra,
               ker se take stvari obravnavajo pod točko A, vemo, da zgleda situacija tako,
               predsednik Vlade reče točka A od 1. do 70. točke, pogleda po dvorani in reče hvala
               lepa, sprejeto. Kar je tudi normalno, ker mora biti prej usklajeno. To velja za vse.
               In na tak način bomo nekega dne spet dopustili, da bo prišlo do ekscesa. Nobene
               razlik ni med tem, ali to določimo z zakonom poslanci, ker gre za 90 ljudi, ali če to
               kontrolira nek uradnik na Vladi in pravočasno opozori Vlado ali je pa sploh ne
               opozori. Jaz mislim, da z vidika ustavne samostojnosti te službe ni nobene razlike.
               Naš predlog je pravzaprav – kakšen? Da še enkrat ponovim številke. Iz 2 tisoč 500
               evrov so šli na 9 tisoč evrov in vrnili na 3 tisoč evrov. NSi-jeva številka, če sem
               prav razumel, je okoli tisoč 500 evrov, če stvari poenostavimo. Mi smo pa vložili
               amandma, po katerem je vpisnina približno 790 evrov. Teh 790 evrov, kar mi
               predlagamo, je še vedno trikrat ali štirikrat več kot v Frankfurtu ali pa v deželah
               Nemčije in Avstrije in tako dalje. In nobenega razloga ni, gospe in gospodje iz
               koalicije, da še vedno požegnate z zakonom situacijo, ki se glasi 3 tisoč evrov, to
               je preveč.</p>
               <p>Mi bomo zakon podprli, če bo sprejet naš amandma ali pa rešitev Nove Slovenije, sicer
               pa ne bomo prevzeli odgovornosti za tako rešitev. Hvala lepa.</p>
            </sp>
            <sp xml:id="SDZ7-Redna-20-2016-06-16.sp67">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo opravili na podlagi
               pregleda vloženih amandmajev z dne 15. junija. Amandmaja Poslanske skupine SDS k 1.
               in 1.a členu sta vsebinsko povezana, zato bomo o njiju razpravljali skupaj. V
               razpravo dajem 1. in 1.a člen ter amandma Poslanske skupine Slovenske demokratske
               stranke.</p>
               <p>Besedo ima gospa Iva Dimic, predlagateljica.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-16.sp68">

               <speaker>IVA DIMIC (PS NSi):</speaker>

               <p>Hvala lepa, spoštovani predsedujoči.</p>
               <p>Še enkrat. V Novi Sloveniji resnično želimo, da ostane odvetništvo v javnem interesu,
               to pomeni, da zagotovimo vsakemu posamezniku v Republiki Sloveniji pravno varstvo in
               pravne nasvete. Iz tega naslova smo potem tudi sledili pri vlaganju zakon to smer, da
               mora odvetništvo postati odprto in dostopno vsakemu in vsakomur in da se znotraj ceha
               odvetništva ne more delati monopole, ki nekomu preprečujejo s previsoko vpisnino,
               govorim še vedno o vpisnini 9 tisoč evrov, zakaj takrat je nastal naš predlog zakona,
               ne morejo omejevati vstopa na trg dela mladim odvetnikom ali starejšim, tistim, ki so
               se odločili, da bodo svoje delo posvetili reševanju najšibkejših. Ker jaz mislim, da
               tisti, ki išče pravno pomoč, je v nekem smislu najšibkejši, ker išče pravno varstvo v
               državi. Da pa je potekala na odboru razprava in da je Odvetniška zbornica Slovenije
               vseeno, kljub vsemu vstopila korak nazaj, je verjetno pripomogel tudi naš predlog
               zakona. Ministrstvo je povedalo, da naš zakon zasleduje ustrezen cilj, naš zakon je
               zasledoval ustrezen cilj, in to je ekscesni dvig vpisnine. Če pogledam s tega zornega
               kota, vpisnina 9 tisoč ali po našem predlogu povprečna bruto plača za zadnji mesec
               preteklega leta, je velika razlika. Tukaj tudi z vidika mladih kandidatov za
               odvetnike ne vidim smisla zastopanja njihovega stališča, ko je bilo rečeno na odboru,
               da za njih pa predstavlja vpisnina 3 tisoč evrov, kakor je potem Odvetniška zbornica
               sprejela en dan pred samo obravnavo na odboru, da je 3 tisoč evrov pa čisto
               sprejemljiva za vse mlade in bodoče odvetnike. Vpisnina 3 tisoč evrov. Na drugi
               strani naš zakon ponuja vpisnino tisoč 500 evrov. Seveda, opozicijska stranka SDS je
               predlagala še nekoliko nižjo vpisnino na današnji obravnavi. Vpisnino lahko mi
               vložimo ponovno amandma pa rečemo, vpisnine ni, saj tukaj potem lahko preigravamo
               različne variante. Ampak mislim, da smo se skupaj na odboru, tako opozicija kot
               koalicija, strinjali, da je treba na tem področju postaviti neke varovalke in na tem
               področju poskrbeti, da te vpisnine ne bodo šle v neke ponovne ekscesne dvige. Se mi
               zdi, da je bil to korak naprej narejen na približevanju dostopnosti in zastopanju
               javnega interesa za vse državljanke in državljane. Obvezno članstvo pa ostaja po
               mnenju Poslanske skupine Nove Slovenije – krščanski demokrati še vedno vprašanje. Še
               vedno. Tega se sicer nismo dotaknili, ampak moramo vedeti, da obvezno članstvo
               povzroča tudi neke vrste monopol na tem področju. V Novi Sloveniji zagovarjamo
               načelo, da obveznega članstva ne bi smelo biti v nobeni zbornici. In s tega vidika
               gre tudi potem vsa naša nadaljnja razprava v to smer, da je treba razmisliti tudi o
               obveznem članstvu tudi v odvetniških vrstah in vseh ostalih zbornicah, ki so še vedno
               obvezne. Za primer lahko dam Obrtno zbornico – ukinitev obveznega članstva v
               preteklih treh letih, se mi zdi, da je, in po vseh občutkih, kazalcih in po vsem, kar
               povedo tudi predstavniki Obrtne zbornice, je bila ta odločitev, čeprav se tisti
               trenutek ni zdela prava, prava. Obrtna zbornica ima dejansko zdaj bolj enotno, bolj
               močno članstvo in s tega vidika tudi bolje dela. In ravno to tudi zagovarjamo tudi
               pri obveznem članstvu v Odvetniški zbornici, da bi takšna oblika neobveznega članstva
               pripomogla k boljšim storitvam tudi za vse tiste, ki iščejo takšno in drugačno pomoč.
               Še vedno obžalujemo ukinitev brezplačne prve pravne pomoči, ki je vezana na cenzus.
               Ne zdi se nam pošteno z vidika, da te trenutno ta cenzus nekje 577 evrov na
               družinskega člana, kar pomeni, da če nekdo preseže ta cenzus za en evro, si lahko
               plača vse odvetniške stroške. Nekdo pa, ki pa dobi za 1 evro manj, je pa upravičen do
               brezplačne pravne pomoči. Po mnenju Poslanske skupine Nove Slovenije to ni ustrezna
               ureditev brezplačne prve pravne pomoči.</p>
            </sp>
            <sp xml:id="SDZ7-Redna-20-2016-06-16.sp69">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati? Prosim, če se prijavite. Besedo ima gospod Igor Zorčič.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-16.sp70">

               <speaker>IGOR ZORČIČ (PS SMC):</speaker>

               <p>Hvala za besedo. Spoštovane kolegice in kolegi!</p>
               <p>Jaz sem verjetno eden tistih, ki bo imel največje zadržke pri sprejemanju tega
               zakona. Jaz ne bom podprl niti amandmaja niti samega zakona.</p>
               <p>Jaz se strinjam z marsikaterimi pomisleki, ki ste jih izrekli. Jaz sem bil eden od
               tistih prvih, ki sem tudi na teh internetnih omrežij obsodil to dejanje skupščine
               zbornice, to se mi zdi popolnoma nedopustno, kar so si, kar si tisti skupek
               odvetnikov privoščil, ko je vpisnino povečal štirikrat. Strinjam se s tem, da to
               pomeni neko omejitev, in to ne neko kvalitativno omejitev vstopa mladih odvetniških
               kandidatov na področje, ampak pravzaprav neko omejitev, ki izhaja iz nekega
               premoženjskega statusa. Ampak ne smemo pozabiti na to, da je bila ta odločitev
               zadržana s strani odbora Odvetniške zbornice in da je bila na koncu tudi s skupščino
               spremenjena, tako da je na koncu vpisnina določena na znesek 3 tisoč evrov.</p>
               <p>Moji pomisleki gredo v to smer, da držijo sicer ti pomisleki, da se lahko s tem
               omejuje neka konkurenca, seveda ne za vse, omejuje se za tiste, ki so za ta poklic
               zainteresirani. Mene čudijo nekatere razprave, kot da se to tiče pravzaprav vseh, to
               se pravzaprav tiče samo tistih univerzitetnih diplomiranih pravnikih, ki izpolnjujejo
               pogoje za opravljanje tega poklica.</p>
               <p>Skrbi me pa nekaj drugega. Odvetništvo je ustavna kategorija, ustava govori o
               neodvisnosti in samostojnosti. Ustavno sodišče je že interpretiralo to samostojnost
               kot neko samostojnost v smislu organiziranje tega ceha in moji pomisleki gredo v tej
               smeri, da se pravzaprav s tem zakonom nekako določa bodisi z enim ali drugim
               predlogom, da o določenih zadevah, ki so pomembne za delovanje same zbornice, odloča
               bodisi Državni zbor bodisi Vlada. Sicer res piše v amandmaju, ki ga predlaga Vlada,
               da Odvetniška zbornica sama določa to višino vpisnine s statutom, ampak ne smemo
               pozabiti, da v Zakonu o odvetništvu piše, da k statutu daje soglasje Vlada, se pravi,
               da bo ta Odvetniška zbornica odvisna od soglasja Vlade. Sedaj smo že slišali s strani
               opozicijskih vrst, da ne bo potem Vlada res to takoj kar zvišala, kar pomeni, da neki
               element, ki pomeni financiranje te zbornice, že prestavljamo v neko politično debato.
               Jaz pa mislim, da to ne bi smelo biti, zaradi tega, ker če bo šlo tako naprej, bo
               kljub predlogu Odvetniške zbornice lahko Vlada rekla, mi tega ne bomo, mi tega ne
               bomo, podobno se dogaja pri odvetniški tarifi. To se bo dogajalo 15, 20 let.
               Odvetniška zbornica ima vedno več članov, vedno več zadolžitev. Opravlja
               izobraževanja, opravlja disciplinske postopke in podobno, ne dobiva praktično nobenih
               sredstev od države, financira se sama. Če bo omejena v tem svojem financiranju na ta
               način, da bo Vlada rekla, ne boste povišali, ne boste povišali, verjamem, da bo
               dolgoročno padla tudi kvaliteta dela odvetništva. Če se bo zgodi, se bo seveda
               postavilo v politiki vprašanje, kaj če bi mi to malo reorganizirali ali celo
               razpustili Odvetniško zbornico pa bi o tem odločalo ministrstvo. Tu smo pa tam, ko o
               nekem pomembnem elementu pravosodnega sistema začne odločati politika. Si
               predstavljate situacijo, da, recimo, o vprašanjih, o katerih odloča Odvetniška
               zbornica, odloča ministrstvo? Da ministrstvo podeljuje licence za opravljanje
               odvetniškega poklica? Ali pa, da vodi disciplinske postopke zoper odvetnike, da se
               znajde en politik, se je že kakšen znašel v postopku in, bom rekel, vlada, ki je,
               recimo, opozicijska, temu politiku, pravosodni minister sproži postopek zoper
               njegovega odvetnika? Jaz se tega bojim. Zaradi tega imam pomisleke zoper ureditev, ki
               vedno znova in znova nekako daje več in več pristojnosti in vpliva bodisi Vlade
               bodisi Državnega zbora nad tem poklicem, ki naj bi bil oziroma je po sami ustavi
               samostojen.</p>
               <p>Seveda imam pomisleke tudi glede retroaktivnosti te ureditve, tako da jaz razumem to
               razpravo in še enkrat ponavljam, to, kar je naredila Odvetniška zbornica, je
               nedopustno. Ampak tudi v luči tega, da je bila ta reakcija nek odziv v prvi vrsti na
               opozorila odvetniških kandidatov, ki jih to najbolj prizadene, se mi zdi zelo
               pomembno pri našem odločanju, da so na koncu tudi ti odvetniški kandidati povedali,
               da si ne želijo te intervencije države. Oni so to rekli, da si ne želijo. Hvala.</p>
            </sp>
            <sp xml:id="SDZ7-Redna-20-2016-06-16.sp71">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Marjana Kotnik Poropat.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-16.sp72">

               <speaker>MARJANA KOTNIK POROPAT (PS DeSUS):</speaker>

               <p>Hvala lepa za besedo.</p>
               <p>Jaz bi želela tudi komentirati to zadevo. Predstavila sem tudi stališče poslanske
               skupine, ki je v tem, da seveda podpiramo stališče odbora glede reševanja te zadeve,
               kajti tudi v naši poslanski skupini smo bili neprijetno presenečeni, če tako besedo
               uporabim, nad tem neverjetnim povišanjem višine vstopnine za vpis v Odvetniško
               zbornico, ki jo morajo plačevati predvsem kandidati za odvetnike, to se pravi, mladi
               pravniki, ki se pred tem zaposlijo v odvetniški pisarni za dokaj nizko plačo, če tako
               rečem.</p>
               <p>To, da gre v tem primeru za nek cehovski pristop, te besede se ne morem ogniti, ker
               dejansko tako je. Mislim, da v takih primerih, ko je prisoten tudi javni interes, kar
               je zagotavljanje odvetniške pravne pomoči državljanom, je javni interes in seveda
               mora v okviru tega javnega interesa biti zagotovljena tudi primerna cena, to je
               odvetniška točka, ki sicer ni zdaj predmet te razprave, ampak ko smo preračunavali te
               spremembe, ki jih je Odvetniška zbornica potem sprejela, smo videli, da se je
               naslonila na neko točko, ki še ni določena v taki višini. Skratka, menim, da v naši
               družbi seveda moramo zasledovati ta javni interes in moramo zasledovati tudi to, da
               smo mi socialna država po ustavi in da je zato treba zagotoviti tudi socialno
               šibkejšim kandidatom, ki so prišli skozi študij tako daleč, da bi postali odvetniki,
               da jim damo možnost – gospod Škoberne je prej lepo v predstavitvi stališča poslanske
               skupine povedal –, da ti kandidati, ki prihajajo iz socialno šibkih družin, ker pač
               nimajo staršev ali dedkov in babic, ki bi jim lahko plačali tako visoke pristopnine,
               seveda jim moramo kljub temu omogočiti, da lahko to svojo namero, da postanejo
               odvetniki, uresničijo. Zato seveda v poslanski skupini ostajamo pri stališču, ki sem
               ga podala v stališču poslanske skupine pred tem.</p>
               <p>Če pa mi dovolite, bi samo še malo komentirala to, kar je gospod Gorenak predstavil.
               Jaz sem bila presenečenenad temi podatki. Seveda o tem nismo govorili ne na odboru ne
               v naši poslanski skupini. Nismo si pridobili teh podatkov. Seveda pa bi bilo treba te
               podatke najbrž še dopolniti. Tu gre za dežele, na primer Tirolska, Gornja Avstrija,
               Brandenburg, Frankfurt. Kaj pa se na nivoju države dogaja? Skratka, so podatki, ki
               jih je treba preveriti. So podatki, nad katerimi se je treba zamisliti. Mi smo res
               država, kjer so osebni dohodki dosti nižji od Avstrije in Nemčije. Treba je to tudi
               upoštevati. Da ne bom predolga.</p>
               <p>V Poslanski skupini Desus ostajamo pri tem, da podpiramo spremembe in dopolnitve
               Zakona o odvetništvu. Hvala lepa.</p>
            </sp>
            <sp xml:id="SDZ7-Redna-20-2016-06-16.sp73">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Iva Dimic, predlagateljica.</p>
            </sp>
            <sp xml:id="SDZ7-Redna-20-2016-06-16.sp74">

               <speaker>IVA DIMIC (PS NSi):</speaker>

               <p>Hvala lepa.</p>
               <p>Moram odreagirati na določene zadeve glede podatkov. Gospa kolegica Poropat, v
               Državnem zboru je bila naročena raziskovalna naloga, ki točno opredeljuje po
               posameznih država, deželah tudi okoli nas, kako so urejene vpisnine, kakšne stroške
               imajo odvetniki, in to zelo podrobno. Tudi v našem gradivu je na eni strani
               izpostavljene države Avstrija, Nemčija, Francija Španija in Češka. Dejstvo je, da vse
               te države okoli nas, če lahko tako rečem, ali nam primerljive, imajo nekje okoli
               tisoč evrov vpisnine. Imajo tudi tako, da nekatere, mi imamo samo enotno odvetniško
               zbornico, določene države imajo dve, Francija ima dve, Nemčija ima tudi. Zadeve so
               primerljive. In naš predlog je šel v smer evropsko primerljivih kriterijev za vstop
               mladih na trg dela. Mi vsi govorimo, kaj se bo zgodilo, kaj pomeni, ampak nihče tukaj
               pa ne govori o svobodni gospodarski pobudi za mlade oziroma tiste, ki vstopajo med
               odvetniške vrste. Če samo pri tej zadevi omenim še, ki jo je tudi gospod Zorčič prej
               omenil, kaj se bo zgodilo, če ne bo več enotne odvetniške zbornice, kdo bo prihajal v
               odvetniške vrste. Že na odboru je bilo izpostavljeno, kdo vse danes že prehaja v
               odvetniške vrste. Seveda, mlade bi onemogočali z visoko vpisnino, v odvetniške vrste
               pa dandanes prihajajo tožilci, sodniki in po tem vidimo, da čez nekaj časa njihove
               zadeve padajo lepo iz omare ven in potem imamo take odvetniške vrste. Skratka, želimo
               ohraniti in dati spodbudo mladim, da si bodo poiskali delo tudi v odvetniških vrstah.
               Hvala.</p>
            </sp>
            <sp xml:id="SDZ7-Redna-20-2016-06-16.sp75">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jožef Horvat.</p>
            </sp>
            <sp xml:id="SDZ7-Redna-20-2016-06-16.sp76">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovani kolegice in kolegi!</p>
               <p>Dovolite, da namesto uvoda v to mojo razpravo, izrazim hvaležnost podmladku Nove
               Slovenije, ki se imenuje Mlada Slovenija, predvsem mladim pravnikom, ki jih ima Mlada
               Slovenija, in med temi bi posebej rad izpostavil gospoda Mateja Hrasta in množico
               njegovih mladih kolegov, ki so, odkrito rečeno, nas spodbudili in tudi pomagali pri
               pisanju tega zakona. Torej, moja iskrena hvaležnost v imenu Poslanske skupine Nove
               Slovenije.</p>
               <p>Gospe in gospodje, mislim, da je to en kamenček v mozaiku, pod katerega, upam, bomo
               lahko enkrat v prihodnosti napisali »Boljša Slovenija« ali pa »Dobra Slovenija«. Mi
               namreč moramo prenehati vzdrževati družbena stanja, ki hromijo, ki paralizirajo
               potenciale uspešnejših in potenciale sposobnejših. Mislim, da bi to bilo lahko eno
               ključnih vodil našega delovanja pri zakonodajnem procesu.</p>
               <p>Ja, ko govorimo generalno o avtonomiji in potem temu dodamo še monopol, o katerem je
               govorila tudi gospa državna sekretarka, potem tukaj ob teh dveh pojmih ali pa ob
               organizacijah, takšnih in drugačnih, ki so avtonomne, ki so monopoli, moramo biti mi
               zakonodajalci gotovo zelo zelo pozorni. Mi pravimo univerza je avtonomna. Okej, to
               pomeni v praktičnem smislu tako, da v proračunu damo relativno veliko košaro denarja
               univerzi in pravzaprav kot zakonodajalci ne smemo pogledati, kako pa zdaj univerza ta
               denar troši. Tukaj me muči, da bi na kakšno nepravilnost pokazal, o kateri smo se
               nedavno nazaj ukvarjali, pa ne želim nikogar spravljati v slabo voljo danes, recimo,
               da ni časa za slabo voljo. Mislim, da moramo najprej razumeti, seveda tudi v pravnem
               smislu, kaj pomeni avtonomija in seveda kaj pomeni monopol. In Odvetniška zbornica
               ima obe ti dve karakteristiki. Ali zdaj posegamo v avtonomijo, če mi določimo zgornjo
               mejo vpisnine? Po mojem razumevanju mnenja Zakonodajnopravne službe in odločbe
               Ustavnega sodišča ne, ne posegamo. Zato amandma Slovenske demokratske stranke zasluži
               izjemno pozorno razpravo. Zasluži pozornost. Kolegica Lilijana Kozlovič je v stališču
               omenjala odločbo Ustavnega sodišča z dne 5. maja 2009, ki v 26. točki obrazložitve
               poudarja, da se samostojnost odvetniške službe vsebinsko gledano nanaša na urejanje
               vprašanj, ki zadevajo položaj odvetnikov in njihove stanovske organizacije. Dodalo
               je, Ustavno sodišče namreč, da mora zakonodajalec nedvomno urediti tudi ta vprašanja,
               vendar ne izčrpno. Da mora urediti ta vprašanja, vendar ne izčrpno, temveč mora
               določena vprašanja pustiti avtonomnemu urejanju znotraj odvetniškega poklica.
               Ugotavljamo, tako Zakonodajno-pravna služba, da skladno s to zahtevo Predlog zakona
               določa le zgornjo mejo vpisnine odvetnikov. To je naš prvotni zakon, določa le
               plafon. In tukaj jaz razumem Zakonodajno-pravno službo, da z avtonomijo ni nič
               narobe, da mi s prvotnim zakonom, poudarjam, ne posegamo v avtonomijo Odvetniške
               zbornice. Tako Zakonodajnopravna služba. »Opozarjamo,« nadaljuje Zakonodajnopravna
               služba, »da Zakon o odvetništvu plačevanja določenega zneska ob vpisu v imenik
               odvetnikov ne ureja, vpisnina je določena šele s statutom Odvetniške zbornice, ki ga
               sprejme Odvetniška zbornica ob soglasju Vlade.« In kaj je zdaj zelo pomembno,
               naslednji stavek, najpomembnejši, ki ga želim povedati, iz mnenja Zakonodajnopravne
               službe. »Zato bi bilo treba ob obravnavi predloga zakona«, to je danes, »po našem
               mnenju pretehtati tudi, ali bi bilo treba na zakonski ravni določiti tudi možnost, da
               se lahko za vpis v imenik odvetnikov določi vpisnina.« In zdaj moje razumevanje,
               nisem pravnik, to prosim, da mi pomagate, ne bi bilo nič narobe, če amandma SDS
               podpremo, ker ta določa plafon, ne določa zneska, ampak pravi, ne sme presegati
               zneska minimalne bruto plače zadnjega meseca in tako naprej. Se pravi določen je
               plafon, v statutu pa Odvetniška zbornica lahko reče, ja, bomo šli na plafon ali pa
               bomo glede na mednarodno primerjavo, ki smo jo slišali, o kateri je govorila kolegica
               Iva Dimic, in izražam hvaležnost državnozborskemu raziskovalnemu sektorju, da je
               naredil izjemno kvalitetno mednarodno primerjavo in lahko status zbornice, Odvetniške
               zbornice reče, aha, mi pa zdaj ne bomo šli do plafona, do maksimuma, kot predlaga
               SDS, ampak bomo šli, recimo, na faktor 0,9 bruto minimalne plače ali pa 0,5, kar bi
               meni bilo bolj všeč. Jaz bi tudi prosil gospo državno sekretarko, da se do tega
               amandmaja opredeli zgolj iz tega vidika, ali amandma posega v avtonomijo zbornice. Po
               mojem trdnem prepričanju ne posega. K tej razpravi, ki temu nas nekako spodbuja
               Zakonodajno-pravna služba v svojem mnenju iz 19. maja 2016. In bi res prosil zdaj, ko
               smo tako dobro vsi skupaj v ciljni ravnini, da vendar naredimo enkrat kvalitetno
               zakonsko rešitev. Kdaj bomo imeli to korajžo? Hvala.</p>
            </sp>
            <sp xml:id="SDZ7-Redna-20-2016-06-16.sp77">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Anja Bah Žibert.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-16.sp78">

               <speaker>ANJA BAH ŽIBERT (PS SDS):</speaker>

               <p>Hvala lepa za besedo.</p>
               <p>Ja, zanimivo, pravzaprav danes je res tako, kot je rekel kolega poslanec Horvat, v
               tem državnem zboru gremo nekako vsi proti istemu cilju, le da nekako zagovarjamo
               različne načine. Eden od teh je, da do tega cilja pridemo hitreje, in to je da bi
               podprli amandma Slovenske demokratske stranke, glede na to, da amandma Nove Slovenije
               oziroma njihov predlog na odboru ni dobil ustrezne podpre, pa vendarle imamo zdaj
               drugo možnost ali pa, da gremo res nekoliko počasi in da niti nismo prepričani
               povsem, ali bomo cilj dosegli, če bomo šli po poti, ki je trenutno predlagana. Pa bom
               povedala zakaj. Ko smo govorili o tako imenovani vpisnini na seznamu odvetnikov, na
               odboru je bila kar burna razprava tudi s strani predstavnikov odvetniške zbornice.
               Govorili so o tem, da gre za neopravičen poseg v njihovo delovanje. Jaz pa njih
               sprašujem nekoliko drugače: Ali njihovo delovanje ne pomeni poseg v načelo
               sorazmernosti, v načelo svobode do trga dela in nenazadnje o tem govorimo kot o
               ustavni kategoriji? Kajti neupravičeno, bi rekla res, tako kot je bil danes že
               uporabljen izraz, ekscesno dvigovanje pomeni omejevanje. To pa ni samostojnost,
               neodvisnost in strokovnost. In če bi dejansko želeli rešiti ta problem, bi zagotovo
               morali začeti nekje drugje, to je prostovoljno članstvo. Zakaj? Prostovoljno članstvo
               pomeni, da bi se sama struktura organizirala tako, kajti oni menijo, da bo to velik
               poseg v njihovo organizacijsko strukturo, ampak se bo organizacijska struktura
               prilagodila nenazadnje tudi konkurenci. In takrat verjamem, da bi govorili ravno o
               tistih podatkih, ki jih je omenil kolega Horvat, 0,5 zgornje meje ali celo kaj nižje,
               morda celo to, kar je rekla kolegica Iva Dimic, da te vpisnine sploh ne bi bilo, ker
               bi se sistem organiziral v skladu s konkurenco in seveda potrebami. Da ne bo
               nesporazuma, to niso edina sredstva, ki jih Odvetniška zbornica ima; nenazadnje imajo
               tudi članarine in to zagotovo ni edini vir dohodka. Če bi šlo za to, bi morda morali
               o tem govoriti še nekoliko drugače, ampak ne gre. Tukaj gre samo za enega od virov,
               poglejte, na kakšen način je bil sprejet, ko govorimo tej samostojnosti in
               neodvisnosti in strokovnosti. Bila je skupščina, na tej skupščini vseh odvetnikov, ki
               so v Odvetniški zbornici, seveda morajo biti avtomatično, jih je okoli tisoč 679,
               približno, morda številka ena gor, dol. Prisotnih bi moralo biti po statutu za
               sklepčnost ena tretjina vseh teh članov. Seveda ta tretjina ni bila dosežena. Potem
               ima statut še drugo varovalko, to je, da po pol ure se počaka in toliko, kolikor jih
               pride, takrat so sklepčni. Veste kaj to pomeni? Da bi lahko praktično dva odločala o
               tem, kakšna bo vpisnina, in potem je iz nekega predloga, ki jaz ne bom rekla, da ni
               realen bil v nekem pogledu s strani zbornice, češ, da niso usklajevali rast stroškov
               skozi leta, prišel ekscesni predlog, ne vem, 12 tisoč evrov, pa 9 tisoč evrov in tako
               naprej, bilo je dvignjeno, gremo dalje, potrjeno, brez analize, brez česarkoli, zakaj
               takšna potreba, brez kakršnekoli statistike. To ni neodvisnost. In tukaj se mi zdi,
               da imamo mi kot zakonodajalec dolžnost, da te zadeve uredimo. In meni se zdi najbolj
               transparentno, da to zadevo tako, kot določamo marsikaj drugega, zakaj pa toliko
               primerjav z drugimi ureditvami, zato ker vendarle iščemo neke primerjave, da bi
               upoštevali amandma Slovenske demokratske stranke, določili zgornjo mejo, zgornja meja
               jih ne omejuje v tem smislu, da lahko še vedno določajo to po svoje, in potem bi
               delovali v teh okvirjih. Nenazadnje je taka določba mnogo bolj odgovorna tudi do
               kandidatov samih. Zakaj? Če je ta določena z neko mejo minimalne plače, kakorkoli že,
               vsak vnaprej tudi leto dni ve, kakšen bo ta znesek. Če pa to prepustimo nekem
               statutu, pa potem lahko nekdo pričakuje en znesek, deležen bo pa čez noč povsem
               drugačnega. Lahko se zgodi tudi zopet ekscesnega. In jaz mislim, da zadeva, ki je
               veliko bolj transparentna, pomeni zagotovo velik prinos k neki strokovnosti, pa
               nenazadnje potem tudi neodvisnosti, kot pa da je nekaj v megli in se natančno ne ve,
               kaj se bo dogajalo. Povedali so, da s temi sredstvi organizirajo marsikaj, od
               izobraževanja, različnih svetovanj, pomoči. Jaz to podpiram. Jaz to podpiram. Seveda
               lahko rečeš, da neko izobraževanje ima takšen proračun, drugačno takšen proračun,
               lahko imaš takšen proračun še višji, lahko imamo najvišjega, lahko si privoščijo
               izobraževanje po finančnih merilih bogatejše kot, na primer, v Nemčiji. Za to ni
               ovir, v tem trenutku ne, ker če zmanjka denarja, prideš na skupščino, prideta vsaj
               dva, dvigneš roko in rečeš, denarja je premalo, stvari so predrage, strokovnjaki, ki
               bi nam radi kaj povedali, želijo več in zopet nekoliko dvigneš vpisnine. Zanimivo, ne
               članarino, vpisnino. To. Skratka, jaz še vedno mislim, da bi bil osnovni problem
               rešen, če bi dovolili prostovoljno članstvo, zagotovo. Pa verjemite mi, da bi bila
               zelo dobra izobraževanja za veliko manj sredstev, ki bi jih bilo treba vložiti bodisi
               v obliki vpisnine bodisi v obliki članarine. Kajti takrat začneš razmišljati tudi na
               druge stvari oziroma pogledaš tudi morda, kaj dela konkurenca.</p>
               <p>Seveda bom podprla amandma Slovenske demokratske stranke, v razmislek pa celotni
               koaliciji dajem, res še enkrat, glejte, ali res pomeni način, da ni določljive
               zgornje meje, transparentnejše do vseh deležnikov, kot način, ki je določen z nekim
               zneskom v državi, ki se seveda giblje, ampak vsak natančno ve, kaj to pomeni in še
               vedno dovoljuješ in dopuščaš vsakršno neodvisnost, strokovnost in samostojnost
               omenjeni organizaciji. Hvala lepa.</p>
            </sp>
            <sp xml:id="SDZ7-Redna-20-2016-06-16.sp79">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Vinko Gorenak.</p>
            </sp>
            <sp xml:id="SDZ7-Redna-20-2016-06-16.sp80">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Najprej dva odgovora. Gospa Poropat, nič ni nad temi zneski v ostalih državah.
               Nemčija, Avstrija, o čemer sem govoril, tam se te stvari urejajo na ravni dežele in
               na ravni države Avstrija ni nič, in na ravni države Nemčije ni nič, ampak so te
               številke, ki sem jih omenil, tako da je to relativno jasna zadeva.</p>
               <p>Imam pa za gospoda odvetnika, poslanca in bodočega odvetnika, ja, gospod Zorčič, to
               ste vi, eno izjemno preprosto vprašanje. Ampak preden vas to vprašanje postavim, bi
               za ljudi, tiste, ki ne razumejo pravniškega jezika, ki ste ga imeli v svojem nastopu,
               prevedel ali pa poenostavil vaše razmišljanje. Vaše razmišljanje je bilo, da ne boste
               podprli niti tega, kar predlaga Nova Slovenija, da ne boste podprli niti tega, kar
               predlagamo mi, da ne boste podprli niti tega, kar predlaga Vlada z amandmajem. To
               pomeni, da naj ostane tako, kot je. In zdaj če sva pri tem, naj ostane tako, kot je,
               pomeni Odvetniška zbornica določa vstopnino, tako rekoč, med odvetnike. To pa je za
               vas sprejemljivo. Ampak, glede na to, kako tam postopki potekajo, se lahko zgodi, da
               na skupščino Odvetniške zbornice pride 10 % ljudi ali pa jih pride 5 % ali pa pridejo
               Zdolšek, Senica in še kdo recimo, in v končni fazi se lahko zgodi in je čisto v
               skladu s statutom, da prideta samo dva. Recimo, Senica, Zdolšek. Recimo. In onadva,
               pok, določita, 25 jurjev. In mi imamo 25 jurjev. Vsi tisti, ki danes hodijo na pravno
               fakulteto in bodo jutri pisali vlogo, da bi šli med odvetnike, bodo imeli 25 jurjev
               vstopnine. Zakaj? Ker ta dva bogata gospoda bi pač rada bila še bolj bogata. In zdaj
               glede na to, da ste vi bili odvetnik, ste poslanec in boste odvetnik, je tudi vaš
               interes, da je čim manj odvetnikov v državi Sloveniji in zato zagovarjate rešitev,
               kakršna je, ker boste vi bolj bogati. Zato imam za vas preprosto vprašanje. Dajte
               gledalcem povedati, zakaj bi bila v Sloveniji vstopnina med odvetnike 3 tisoč evro in
               zakaj je recimo v Frankfurtu 160 evrov. Ponavljam, razložite gledalcem, vašim
               volivcem razložite: Zakaj v Sloveniji 3 tisoč evrov in zakaj v Frankfurtu 160 evrov?
               Jaz mislim, da sem postavil tako preprosto vprašanje, da boste lahko gledalcem
               razložili zadevo.</p>
               <p>Zdaj pa, predsednik jaz bi šel malo širše, ker tema je pač takšna, da moramo iti malo
               širše s temi vprašanji. Poglejte, jaz skušam postaviti eno tezo, ki jo že dolgo časa
               ponavljam v tem Državnem zboru, vsaj v tej sestavi, da neodvisnost, strokovnost,
               avtonomnost, pa kjerkoli govorimo o tem, pravzaprav predstavljajo nekaj negativnega,
               in da to predstavlja zlorabe. Pa zdaj govorimo o odvetnikih, tožilcih, sodnikih pa ne
               vem o kom še vse, podjetnikih, ne vem, Gospodarski zbornici in ostalih institucijah,
               Vladi, Ustavnemu sodišču in tako dalje. Tu povsod mi uporabljamo izraz neodvisnost,
               strokovnost, avtonomija. Zdaj bi pa rad, gospod podpredsednik, rad bi potegnil eno
               črto med tem odnosom teh inštitucij, med katere sodi tudi odvetništvo, in med
               Državnim zborom. Državni zbor sestavlja 90 poslancev. Vsi mi smo morali iti na
               volitve. Vsakdo od nas ob takšnih ali drugačnih okoliščinah, po zakonu, ki pač velja
               na tem področju, se je moral preizkusiti med ljudmi, dobiti neko njihovo zaupanje za
               to, da lahko danes tu sedimo. Vsakdo od nas. Ampak tudi Državni zbor je neodvisen in
               avtonomen. Ali je tako? Torej, če je sodna veja oblasti neodvisna, avtonomna, če so
               odvetniki, tožilci, ustavni sodniki in vse ostalo, mediji, recimo, to je tud zanimiva
               zadeva, neodvisni, strokovni in avtonomni, potem si dajmo mi poslanci tudi vzeti to
               pravico, da smo neodvisni in avtonomni. Ampak zdaj vas sprašujem, če smo res
               neodvisni in avtonomni. Smo res? Jaz si v tem mandatu privoščim nekoliko več. Iz
               temeljnega razloga, ker me v naslednjem mandatu ne bo po moji volji, ker ne bom na
               volitve šel. Ampak rad bi vsaj tistim mlajšim poslancem, ne glede na politične barve,
               povedal nekaj: neodvisen in avtonomen parlament – ali je res tako? Vi boste tu
               ostali, jaz ne, tisti, ki boste kandidirali. Tam zunaj se vam pojavi novinar in reče,
               poslance na minimalce, kdo je za. Poslanci letijo tja in tekmujejo, kdo bi tak
               novinarski predlog podprl. Ali je to prav? Je to prav? Poglejte, mi imamo danes
               težave pri neodvisni in avtonomni in strokovni vladi, ker predsednik vlade, kateri
               koli, zdaj nič politično ne govorim, ima težave, kje dobiti ministre. Ja, kdo bo pa
               šel za ministra. Zakaj pa bi bil minister? Zakaj bi bil državni sekretar? Za plačo,
               ki jo tam dobiš? Za delo, ki ga moraš opravljati in za vse to, kar moraš prenašati?
               Grem nazaj na neodvisen in avtonomen parlament. Ali ne bi vi jutri neodvisno in
               avtonomno se postavili na svoje noge in nekaterim stvarem naredili v tej družbi
               konec. Pa bom navedel nekaj primerov. Poglejte, v naši ustavni ureditvi je jasno, da
               mi sprejemamo zakone. Ustavno sodišče jih zgolj ocenjuje z vidika, ali so skladni z
               ustavo. In pri teh dveh inštitucijah, parlament in Ustavno sodišče, je popolnoma
               jasno, kdo ima kaj za narediti, položaj. Pa vendarle se je v preteklosti zgodilo, da
               je Ustavno sodišče sprejelo zakon. Ja, Ustavno sodišče je določilo, da obstaja občina
               Ankaran. Vsakemu pravniku, študentu Pravne fakultete mora biti jasno, da bi lahko
               Državni zbor reagiral po svoje in rekel, ne, oprostite, to je pa naša pristojnost. Mi
               smo pa počepnili kot kure, pa smo bili tiho. Gremo naprej. Poglejte, neodvisna
               strokovna avtonomna univerza, o kateri je govoril gospod Horvat. Ja, ampak ona
               neodvisno, avtonomno in strokovno zahteva denar, kaj pa z njim počne, nas pa ne
               briga. Ali se vam ne zdi, da bi morali poseči? Se vam ne zdi, da bi morali poseči?
               Enako velja za sodišča – neodvisno, avtonomno, strokovno. Zaprejo poslanca, pošljejo
               v zapor Kanglerja, se sklicujejo na neodvisnost, strokovnost, avtonomnost, Ustavno
               sodišče pa to razveljavi. / ploskanje/ Mi pa ploskamo neki neodvisnosti,
               avtonomnosti, strokovnosti, namesto, da bi se postavili na svoje noge in sprejemali
               zakone, ki bodo urejali, kar imamo zakonsko in ustavno pravico, ki bodo urejali
               področje sodstva. Poglejte, mi smo tik pred tem, da bomo tudi med poslance – prej ali
               slej, to se že dogaja, pa mislim, da se bo še bolj dogajalo – dobili ljudi, ki nimajo
               službe, ne pa ljudi, ki bi politično, avtonomno, strokovno, neodvisno, če želite,
               tukaj sedeli in odločali tako, kot je treba. Pomislite, kakšna poslanska plača je
               bila določena leta 1991, kar preštejte tisto situacijo in poglejte, kaj smo naredili
               z materialnimi pogoji poslancev do danes. Neodvisno, avtonomno in strokovno smo sami
               sebi rezali noge, zato da bi bili všečni ljudem. In tisti, ki tam odzunaj stojijo pa
               vpijejo, poslance na minimalce, dajmo, prav. Ampak jaz mislim, da to ni prav.
               Slovenija bo dobila parlament, nekega dne, ki bo sestavljen iz nezaposlenih ljudi in
               klatežev, ker nihče drugi ne bo hotel kandidirati za mesto poslanca. Tudi danes je
               neatraktivno kandidirati za to delovno mesto. Mnogi med nami, mnogi med nami, zlasti
               vsi tisti, ki sodijo v univerzitetno sfero, pa mislim, da tukaj vidim samo gospoda
               Hanžka, ki o tem kaj ve, bi lahko zaslužili – koliko? 5, 6 tisoč bi šlo? Bi šlo. Na
               mesec, se da. Kaj potem tukaj sedimo? Iz nekega entuziazma tukaj sedimo, gospe in
               gospodje. Iz nekih drugih razlogov tukaj sedimo, ne zaradi denarja, kar povejmo, da
               je tako. Ampak, neodvisno, avtonomno in strokovno, gospe in gospodje, se je treba
               postaviti na noge, poglejte, kaj delajo drugi. Odvetniška zbornica je naredila
               svinjarijo prve vrste, neodvisno, avtonomno in strokovno, in dala zadevo na 9 jurjev,
               na 9 tisoč. In mi namesto, da bi jih neodvisno, avtonomno in strokovno zdajle po buči
               klofnil in jim z zakonom predpisali 700 evrov, tega ne naredimo. Tega ne naredimo. Mi
               imamo sodstvo, ki neodvisno bla bla bla, tu se ne boste strinjali, jaz pravim, da je
               v funkciji ene politične opcije, ampak tu se verjetno ne boste strinjali, če bi pa
               pogledali evropske primerljive podatke tako, kot smo jih tudi pogledali na področju
               odvetnikov, bi pa lahko videli, da imamo pravosodje, ki preveč stane in premalo
               naredi, to se pa lahko strinjam, ker številke to dokazujejo. In nočemo reagirati z
               zakoni. Nočemo. Gospe in gospodje, jaz bom tako rekel, prav bi bilo, da bi mi šli z
               zakonom, ki ga je v osnovi predlagala Nova Slovenija, mi smo sicer dali amandma, in
               bi tem gospodom, ki so zlorabili situacijo, zlorabili situacijo, z zakonom naložili,
               da je največ, ne vem, 700 evrov ali 800 evrov ali pa 1500 evrov, kot je rekla Nova
               Slovenija, ker je to še vedno 6-krat več kot Frankfurt in pustili situacijo tako, kot
               je. Če bo Ustavno sodišče reklo, da smo šli mimo, smo šli mimo, bomo pa potem
               popravljali. Toda poslanci nismo sposobni, zlasti koalicijska večina ni sposobna
               vrniti udarca, zakonitega udarca, nekomu, ki je šel čez vse meje, to je Odvetniška
               zbornica. Še vedno puščamo možnost enakih ali še hujših mahinacij. Gospe in gospodje
               poslanci, rekel bom tako, postavite se na svoje noge, udarite po mizi in ne
               poslušajte neformalnih centrov moči. Hvala lepa.</p>
            </sp>
            <sp xml:id="SDZ7-Redna-20-2016-06-16.sp81">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Replika, izvolite gospod Igor Zorčič.</p>
            </sp>
            <sp xml:id="SDZ7-Redna-20-2016-06-16.sp82">

               <speaker>IGOR ZORČIČ (PS SMC):</speaker>

               <p>Ja, jaz bi se odzval na nekatere besede in razumevanje mojih besed kolege Vinka
               Gorenaka. Kolega, vi ste me vprašali, dali ste primer Frankfurta, jaz moram reči, da
               ne poznam tega primera, zakaj imajo oni vpisnino nižjo kot mi, če jo imamo, jaz teh
               podatkov nimam, lahko pa, da imajo članarino višjo. Kolegica Dimic je prej rekla, naj
               se zbornice financirajo s članarino. Glejte, tudi to je udarec za nekega novega
               odvetnika, visoka članarina, ko še nima nekih strank, pa ko se še išče v tem okolju.
               Reči, da je višja članarina bolje kot vpisnina, to je bolj iz rokava potegnjeno. Bilo
               je rečeno tudi, kakšen naj bi bil moj interes, ali je višja ali nižja, moj interes
               tukaj sploh ni pomemben, moja funkcija je v mirovanju in jaz sem svojo članarino
               oziroma vpisnino že plačal, tako da, meni je čisto vseeno. Vse, kar se lahko zgodi,
               je samo še, da jaz, recimo, po koncu tega mandata odprem pisarno in zaposlujem nove
               odvetniške kandidate, ampak seveda mi je potem v interesu, da je čim nižja, ne pa čim
               višja. In tukaj iz tega izhaja mogoče nerazumevanje nekaterih razpravljavcev v zvezi
               s to problematiko in v zvezi s tistim sklepom. Jaz tistega sklepa ne vidim, ki ga je
               sprejela skupščina, v tem smislu, da so hoteli omejiti odvetniškim kandidatom, ampak
               predvsem odvetnikom, ki imajo zaposlene odvetniške kandidate in ki bi se mogoče
               širili v družbe, da bodo težje razvijali svojo dejavnost in da bodo to lažje naredili
               samo tisti, ki so največji. Predvsem je šlo za tisto, se pravi, omejevalo se je
               poslovanje odvetnikom bolj kot odvetniškim kandidatom, saj nenazadnje smo slišali, da
               odvetniškim kandidatom te vpisnine po večini plačujejo odvetniki. Hvala.</p>
            </sp>
            <sp xml:id="SDZ7-Redna-20-2016-06-16.sp83">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Ksenija Korenjak Kramar.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-16.sp84">

               <speaker>KSENIJA KORENJAK KRAMAR (PS SMC):</speaker>

               <p>Hvala lepa. Spoštovani!</p>
               <p>Z marsičem v današnji razpravi se lahko strinjam. Ta študija mednarodna primerjava je
               sama po sebi dovolj zgovorna. Mislim, da vsem tistim, ki smo razmišljali o tem, kaj
               se je v bistvu dogajalo, niti ni treba posebnega komentarja, v bistvu primerjava s
               slovenskim okvirjem – ostanemo brez besed. Sem pa ob teh predlogih nekako na
               stališču, da bom podprla predlog Vlade, predvsem zaradi in izhajajoč iz načela
               samostojnost in neodvisnosti odvetništva. Se pa strinjam z mojimi predhodnimi
               razpravljavci, da to vprašanje oziroma temu, čemur smo bili priča, odpira ne eno
               mnoga vprašanja, ki jim zrcalo postavlja mednarodna primerljivost, vprašanja virov
               financiranja, tudi vprašanja namena takšnega ravnanja. In meni se tukaj zastavlja
               vprašanje tega namena, ki verjetno ni zgolj financiranje, ampak bi ga lahko
               interpretirali tudi kako drugače. Omejevanje na eni strani, lahko tudi tistih malih
               ali velikih, kot je moj kolega ravnokar izpostavil, morda tudi pripiranje vrat
               množici mladih izobraženih pravnikov, morda je tudi to namen tega, ampak to so zgolj
               moja ugibanja. Morda ni bil namen zgolj samo v pridobivanju virov financiranja, ki bi
               se lahko znotraj verjetno tudi, če govorimo o proračunu, tako kot je predhodna
               razpravljavka kolegica Anja Bah Žibert govorila o proračunu, ki je sestavljen iz
               različnih virov in ki bi tudi o tem lahko govorili in na načinih in pa virih, ki jih
               pridobivamo, tako da meni se tukaj odpira en kup vprašanj. Menim pa, da je ta
               kompromisni predlog v luči prav načela samostojnosti in neodvisnosti kot ustavnega
               načela zame sprejemljiv. Vendar pa bi želela ob tem svoje jasno izrecno stališče
               povedati predvsem v smeri, ki je bilo povedano v začetku, in sicer zame je omejevanje
               in postavljanje kriterija denarja, kot vstopnega kriterija za to, da nekdo opravlja
               poklic, nesprejemljivo. In tukaj odločno zastopam stališče, da se mora uskladiti s
               kriterijem znanja in sposobnosti ne denarja. In tukaj se s svojim kolegom gospodom
               Horvatom zelo zelo strinjam.</p>
               <p>Zato bom podprla ta predlog, ker menim, da je treba podpreti znanje in sposobnosti in
               omogočiti tistim, ki to imajo, da se svobodno odločijo za poklic in da jim to tudi
               omogočimo. Hvala.</p>
            </sp>
            <sp xml:id="SDZ7-Redna-20-2016-06-16.sp85">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, gospa Novak. Ja, kar izvolite, saj mislim, da ne bo več toliko prijav.</p>
            </sp>
            <sp xml:id="SDZ7-Redna-20-2016-06-16.sp86">

               <speaker>LJUDMILA NOVAK (PS NSi):</speaker>

               <p>Hvala za besedo.</p>
               <p>Po virih iz Siol.net smo si pogledali, kakšni so dobički oziroma dohodki nekaterih
               odvetniških pisarn, ki jih sicer ne bom imenovala, ampak poglejte, čisti dobiček neke
               odvetniške družbe je 3,7 milijona evrov letno, dobiček, druge pisarne 1,4 milijona
               evrov, spet čisti dobiček neke druge pisarne 338 tisoč evrov, potem prihodki neke
               odvetniške družbe, 2,45 milijona evrov in tako naprej. Torej iz tega lahko sklepamo,
               da ti odvetniki, ki so zaposleni v teh pisarnah, gotovo nimajo majhnih plač. Zato jaz
               verjamem, da ko so dali izhodiščno ceno 9 tisoč evrov, da to za njih ni veliko, tako
               kot če mi povemo, kakšno plačo imamo, za nekega upokojenca, ki ima 300, 400 evrov
               pokojnine, bo rekel, vi pa imate grozno velike plače. Če pa vemo, da ima bruto plačo,
               ne vem, predsednik države okrog 5 tisoč evrov, na drugi strani pa menedžerji,
               podjetniki po 10 tisoč, 20 tisoč, tudi 30 tisoč evrov, pa spet vidimo, kakšna je
               razlika. Če pa je članstvo v Odvetniški zbornici obvezno, potem pa ne smemo in ne
               moremo ljudi na začetku kariere omejevati s tako visoko vpisnino, če se potem na
               skupščini dogovorijo, da bo članarina višja, je to njihov problem, ker so že
               uveljavljeni, ker to ni pogoj, vendarle za vpisnino, vpisujejo pa se po navadi tisti
               na začetku kariere, pa vendarle mora biti ta vpisnina dostopna. Zato bom tudi jaz
               rekla, v zahvalo in pohvalo podmladku Nove Slovenije, ki so tako hitro reagirali in
               pomagali pripraviti zakonodajni predlog, in moram popraviti mojega poslanskega kolega
               Jožeta, tudi raziskavo so naredili, ker hvala bogu obvladajo različne jezike in so
               doma na internetu in se da hitro pridobiti takšne podatke. Zadovoljna sem, da
               vendarle je parlament reagiral zrelo, ne glede na strankarsko pripadnost, da smo
               problem zaznali, da ste na odboru tudi izglasovali, dali podporo zakonu za nadaljnjo
               obravnavo in upam, da bo zakon tudi sprejet in s tem ne bomo že na začetku omejevali
               mladih ljudi, da bodo lahko začeli opravljati odvetniško dejavnost. Seveda, koliko pa
               kdo zasluži, je pa potem odvisno od tega, koliko je dober, koliko je uspešen, vendar,
               če so ti uspešni, priznani odvetniki z visokimi plačami na ta način želeli omejiti
               konkurenco, je pa to nedopustno. Mladi ljudje naj imajo v začetku možnost, da svoje
               znanje uveljavijo na poklicnem področju, že tako vemo – in potem bodo tudi cene nižje
               in bolj dostopne slovenskim ljudem –, da imamo veliko problemov na področju sodstva,
               da potrebujemo usposobljene, dobre odvetnike, večja je konkurenca, nižje so cene, in
               da potrebujemo tudi delovna mesta za mlade izobražene ljudi. Tako da upam, da bomo ta
               zakon s primerno vsebino tudi sprejeli.</p>
            </sp>
            <sp xml:id="SDZ7-Redna-20-2016-06-16.sp87">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Tina Brecelj, državna sekretarka ministrstva.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-16.sp88">

               <speaker>TINA BRECELJ:</speaker>

               <p>Hvala lepa za besedo.</p>
               <p>Jaz bi gospodu Horvatu želel odgovoriti, ker me je prej poprosil, da se opredelim do
               amandmaja SDS.</p>
               <p>Tako bi rada rekla, mi menimo, da je ključno vprašanje, na katerega je tukaj treba
               odgovoriti, to, ali smo še znotraj okvira samostojnosti in neodvisnosti, če se z
               zakonom določa vpisnina. Mi namreč menimo, da tudi če se z zakonom določa samo
               zgornja meja tako, kot je predlagano, gre vendarle za enostransko urejanje in da
               tukaj ustavno gledano, bom kar tako rekla, nismo več na varni strani. Vprašanje se
               nam postavlja, če smo na ta način še na varni strani. Jaz bom še enkrat rekla, da
               cilj, ki se zasleduje, ga Vlada podpira brez vsake dileme. Se nam pa res zdi, da s to
               rešitvijo, da se vpisnina določa v statutu, na katerega, kot smo rekli, da potem
               soglasje Vlade, torej z uvedbo tega sodelovalnega modela zadostimo vsem tistim
               kriterijem, ki jih od nas ta posebna umestitev odvetništva, ali je prav, da je točno
               taka, ali ni, zdaj nima smisla razpravljati, takšna je. Mi menimo, da s tem
               sodelovalnim modelom smo, pa bom spet uporabila tisti izraz od prej, ustavno čisto na
               varni strani. S tem, ko pa arbitrarno določimo, pa čeprav samo zgornjo višino, se nam
               pa tu postavlja ta dvom.</p>
               <p>Rada bi vam še pojasnila to, če je govora o pravosodnih gradnikih, tistih, na katere
               ima nekako vpliv naše ministrstvo, bi rada rekla, da tako izvršitelji kot stečajni
               upravitelji višino članarine, vpisnino, prispevke, vse to se določa s statutom.
               Podobno tudi notarji. Višina vpisnine, članarina, prispevki, vsa ta finančna
               vprašanja urejajo statuti, torej ni povzdignjeno na zakonsko raven. In s tem, ko mi
               pri odvetnikih, čeprav so ustavna kategorija, bom še enkrat rekla, poleg statuta
               dodajamo še eno dodatno varovalko, gremo v bistvu dlje kot pri ostalih, ki sem jih
               sedaj omenjala, čeprav ti niso ustavna kategorija. Skratka, želim reči, naš cilj je,
               da smo ustavno, se bom ponavljala, ampak to mi je najbolj tak slikovit izraz, znotraj
               dopustnih okvirov in na varni strani in da smo sistemsko nekako koherentni. Torej, če
               imamo tako pri izvršiteljih, notarjih, upraviteljih, imejmo tako, torej statutarno
               urejeno oziroma v statutu urejeno in ne na zakonski ravni tudi pri odvetnikih. Ker če
               gremo pri odvetnikih na zakonsko raven, ob vseh rizikih, ki sem jih prej naštela,
               potem nam najbrž sledi, da moramo tudi za vse druge zbornice iti na zakonsko raven,
               kar pa ni naš namen oziroma se nam to ne zdi ustrezna rešitev. Kot rečeno, upam, da
               sem odgovorila, mi smo poskušali najti način, da ta cilj oziroma da sistemsko ta
               eksces, ki se je zgodil, uredimo in urediti smo ga želeli, zelo smo se poglabljali v
               to. Strokovni delavci so stvari preštudirali z vseh vidikov. In nekako ocenjujemo, da
               ga najbolj celovito in varno uredimo tako, kot smo predlagali z amandmaji. Hvala
               lepa.</p>
            </sp>
            <sp xml:id="SDZ7-Redna-20-2016-06-16.sp89">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati?</p>
               <p>Dr. Vinko Gorenak.</p>
            </sp>
            <sp xml:id="SDZ7-Redna-20-2016-06-16.sp90">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Zelo na kratko. Državna sekretarka, saj se lahko strinjava – na varni strani. Pomeni,
               da je to ziher varianta, da ne bo Ustavno sodišče poseglo. Lahko se s tem strinjam.
               Poglejte, v tem mandatu smo imeli že dva primera, ko je Državni zbor tehtal med varno
               stranjo in tistim, da bo Ustavno sodišče zadevo razveljavilo. Eden je bil mandata
               Janeza Janše, eden je bil pa zakonik, ki je šel potem na Ustavno sodišče, ko ste
               prepovedali. Obakrat je Zakonodajno-pravna služba rekla: pazite, ne! Ampak Državni
               zbor je šel na nevarno stran. Na nevarno stran. In tudi tokrat bi lahko šli na
               nevarno stran. Pa kaj, bo pač Ustavno sodišče razveljavilo, saj zato ga imamo. Ker mi
               nismo, Slovenija preprosto ni zrela in ti družbeni podsistemi, kot je odvetništvo,
               notarstvo in tako naprej, kot ste vi rekli, ko ste primerjali, kar je sicer točno,
               preprosto niso zreli. In tako kot otroka pelješ za roko čez cesto, ker pač še ni
               zrel, da bi sam presodil, kdaj bo šel čez cesto, tako jih je pač treba tukaj z
               zakonom omejiti, pa tudi če vse. Samo toliko bom rekel, kot nek razmislek, razmislek
               predvsem poslancem.</p>
               <p>Prej sem pa pozabil, bom zdaj omenil. Ko sem govoril o teži Državnega zbora pa o tem,
               da se je treba na noge postaviti. Gospe in gospodje, pojdite v Nemčijo, pojdite v
               Avstrijo. Ko je mandat končan, dobiš na mizo – Kaj? Pet, deset, petdeset ponudb za
               službo. Ja. Vidim, da mnogi kimate. Kako je pa pri nas? Pri nas je pa, ker si bil
               poslanec, si tako ali tako baraba. Ker si bil poslanec, si baraba. Ampak to niso
               krivi ljudje, ki tako ocenjujejo, to smo krivi mi, ker se ne postavimo na svoje noge.
               Hvala lepa.</p>
            </sp>
            <sp xml:id="SDZ7-Redna-20-2016-06-16.sp91">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, gospod mag. Matej Tonin.</p>
            </sp>
            <sp xml:id="SDZ7-Redna-20-2016-06-16.sp92">

               <speaker>MAG. MATEJ TONIN (PS NSi):</speaker>

               <p>Minister še nisem. Hecam se. Dober dan, lepo pozdravljeni!</p>
               <p>Mislim, da je ta razprava o tem zakonu na načelni ravni zelo pomembna, in sicer kako
               in na kakšen način bo ta državni zbor dovolil, da se omejuje vstop v odvetniške
               vrste. Zdi se mi, da so odvetniki s tisto prvo potezo, ki so jo zdaj že nekoliko
               omilili, enostavno želeli oblikovati nek ekskluzivistični kljub, v katerega bi
               marsikomu omejili sam vstop. Nam se to zagotovo ne zdi prav. Ne zdi se nam prav ne v
               smislu svobodne gospodarske pobude, ne zdi se nam prav niti v smislu dostopa do
               odvetniških storitev in še kaj bi lahko naštel. In če bi vse te zadeve šle še naprej
               v takšno smer, potem ni čudno, da na primer določeni odvetniki, ki branijo najhujše
               kriminalce, ki jim sodijo v Sloveniji, v enem dnevu dobijo boljše plačano, kot pa
               recimo sodniki v celem mesecu. Vse to potem pripelje do tega, da imamo rezultate, s
               katerimi ni nihče zadovoljen, in rezultate, ki jezijo ljudi, ki nas delajo vse
               nesrečne, ker imamo občutek, da veljajo dvojni standardi, ene za tiste malo bolj
               enake, pa za druge nekoliko manj.</p>
               <p>Pa da se vrnem nazaj na naš zakon oziroma novelo Zakona o odvetništvu, ki smo jo
               pripravili. Mislim, da je vsaj čutiti v tem parlamentu neko vsaj tako načelno podporo
               zakonu v smislu, da je to korak v pravo smer, da je bila intenca prava, seveda je pa
               zdaj problematična izvedba. Jaz sam težko razumem, si poskušam razlagati, kako je
               mogoče, da na primer, če zapišemo neko omejitev v zakon, je to lahko pretiran poseg v
               delo odvetniške zbornice. Če pa zadevo napišemo malo tako po ovinkih, da mora Vlada
               dati soglasje na ceno, ki si jo oni postavijo, to pa ni poseg v njihovo delo ali pa
               je manjši poseg. V vsakem primeru bo imela Vlada ali pa vladna koalicija na nek način
               vpliv na te stvari, saj bo po tem vladnem predlogu potrjevala njihov statut. Če se s
               ceno, ki bo v tem statutu napisana, ne bodo strinjali, potem bodo še vedno lahko to
               stvar ustavili. Torej ne mislim komplicirati in tudi ne mislim zapenjati, za nas je
               bistveno, da bo do te rešitve prišlo, da se bodo ti vstopni stroški v odvetniško
               zbornico zmanjšali. Če Vlada ocenjuje, da je ta njihova pot bolj prava, pa naj bo.
            </p>
            </sp>
            <sp xml:id="SDZ7-Redna-20-2016-06-16.sp93">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jožef Horvat, izvolite.</p>
            </sp>
            <sp xml:id="SDZ7-Redna-20-2016-06-16.sp94">

               <speaker>JOŽEF HORVAT (PS NSi):</speaker>

               <p>Hvala lepa. Najprej bi se rad zahvalil za odgovore gospe državne sekretarke.</p>
               <p>Se pa zdaj spet sprašujem, ali je smiselno delati primerjavo med Odvetniško zbornico,
               ki jo danes na nek način obravnavamo, in primerjati z notarji. Število notarjev za
               Republiko Slovenijo določi Vlada. Torej je pozicija notarjev in odvetnikov zelo
               različna, če jih postavljamo na trg na neki način. Odpiram zgolj to vprašanje, ki je
               gotovo diskutabilno, danes ne govorimo o notarjih, ampak morda ne smemo kar vleči
               smernic.</p>
               <p>Bi pa rad samo še eno zadevo povedal, kar je pa zasluga Državnega zbora. Skupščina
               Odvetniške zbornice je samo dan pred predvideno obravnavo našega zakona na matičnem
               delovnem telesu odločila, da vpisnina ne bo 9 tisoč, ampak samo, v narekovajih, 3
               tisoč, kar je po naši oceni še vedno absolutno preveč. Zgolj naključje? Hvala lepa.
            </p>
            </sp>
            <sp xml:id="SDZ7-Redna-20-2016-06-16.sp95">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo?</p>
               <p>Gospa Iva Dimic, izvolite. Predlagateljica.</p>
            </sp>
            <sp xml:id="SDZ7-Redna-20-2016-06-16.sp96">

               <speaker>IVA DIMIC (PS NSi):</speaker>

               <p>Spoštovani!</p>
               <p>Ne glede na današnjo razpravo vas, kolegov poslank in poslancev, se mi zdi, da je
               cilj dosežen.</p>
               <p>Sprememba višine vpisnine s strani Odvetniške zbornice, in to en dan pred obravnavo
               zakona v Državnem zboru, govori o tem, da je bil cilj Poslanke skupine Nove Slovenije
               dosežen. Eksces v višini 9 tisoč evrov je bil dan pred obravnavo na matičnem odboru
               spremenjen v 3 tisoč evrov. Seveda, še enkrat poudarjam, v Novi Sloveniji smo dali
               predlog, da bi bila višina ena povprečna mesečna bruto plača preteklega leta – zakaj?
               Zato, ker bi enostavno lahko vsakdo vedel, kakšna je še tista vpisnina, ki jo mora
               vplačati za vstop v odvetniški imenik oziroma seznam. Vesela sem, da ste vsi poslanci
               danes izrazili več ali manj v glavnem podporo temu zakonu. Seveda smo tudi v
               Poslanski skupini Nove Slovenije izpostavljali, da žal ne obstaja nikakršno vladno
               stališče o tem, kakšna naj bo višina, in da Vlada daje soglasje k samemu statutu
               Odvetniške zbornice Slovenije. Vendar sem prepričana, da takšnih ekscesov ne bo
               dovolila nobena Vlada, ki bi vplival na zmanjšanje zaposljivosti mladih v odvetniških
               vodah, da je odvetništvo še vedno v javnem interesu, kjer ljudi dobijo pravno varnost
               in pravno zaščito. Tako mora tudi ves parlament in koalicija in opozicija delovati –
               v dobrobit državljank in državljanov in njihovega pravnega varstva. Hvala.</p>
            </sp>
            <sp xml:id="SDZ7-Redna-20-2016-06-16.sp97">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati? Zaključujem razpravo. O amandmajih bomo v skladu z časovnim
               potekom seje zbora odločali danes v okviru glasovanj pol uri po prekinjeni 18. točki
               dnevnega reda. S tem prekinjam 6. točko dnevnega reda.</p>
               <p>Prehajamo na <title>10. TOČKO DNEVNEGA REDA – DRUGA OBRAVNAVA PREDLOGA ZAKONA O
                  IZVAJANJU MEDNARODNIH PROGRAMOV S PODROČJA VZGOJE IN IZOBRAŽEVANJA V OKVIRU
                  REDNEGA POSTOPKA.</title>
               </p>
               <p>Za dopolnilno obrazložitev predloga zakona dajem besedo predstavnici Vlade dr.
               Andreji Barle Lakota.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-16.sp98">

               <speaker>DR. ANDREJA BARLE LAKOTA:</speaker>

               <p>Hvala. Lepo pozdravljeni!</p>
               <p>Zakon o izvajanju mednarodnih programov s področja vzgoje in izobraževanja daje
               pravno podlago za izvajanje tujih programov in za izvajanje evropske šole in tako
               imenovanega IBO programa. S tem zakonom smo želi urediti status in njihov način
               delovanja. Gre za programe in za šole, ki se izvajajo v tujem jeziku. S tem zakonom
               smo tako definirali, kaj sploh mednarodni programi so, določili smo status listin o
               izobraževanju, izdanih po programu mednarodnih šol, določili smo način sofinanciranja
               programa Evropske šole in tako imenovanega IBO programa in vzpostavili register
               zasebnih vrtcev in šol, ki izvajajo tovrstne program. Poleg tega z zakonom določamo
               tudi nadzor glede izpolnjevanja pogojev za izvajanje programa. Najlepša hvala.</p>
            </sp>
            <sp xml:id="SDZ7-Redna-20-2016-06-16.sp99">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlog zakona je obravnaval Odbor za izobraževanje, znanost, šport in mladino, kot
               matično delovno telo. Za predstavitev poročila odbora dajem besedo predsednici dr.
               Mirjam Bon Klanjšček.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-16.sp100">

               <speaker>DR. MIRJAM BON KLANJŠČEK (PS NP):</speaker>

               <p>Hvala lepa. Vsi prav lepo pozdravljeni!</p>
               <p>Odbor za izobraževanje, znanost, šport in mladino je na 17. redni seji 1. junija 2016
               obravnaval Predlog zakona o izvajanju mednarodnih programov s področja vzgoje in
               izobraževanja, ki ga je Državnemu zboru v obravnavo predložila Vlada.</p>
               <p>Predloženi zakon je proučila Zakonodajno-pravna služba, njena predstavnica pa je
               pojasnila, da temeljni pripombi zadevata sofinanciranje programov IB in evropske šole
               iz državnega proračuna.Program IB, ki nima javne veljavnosti, lahko izvaja javna in
               zasebna šola, listina o zaključku izobraževanja pa je izenačena z javno listino o
               zaključku izobraževanja, izdano v javnoveljavnih izobraževalnih programih. Ker je
               predvideno le sofinanciranje tistih IB programov, ki jih izvajajo javne šole, se
               zastavlja vprašanje obstoja stvarno utemeljenih razlogov za razlikovanje javnih in
               zasebnih šol glede upravičenosti do sofinanciranja iz državnega proračuna. Podobno
               pripombo je podala pri sofinanciranju programa evropske šole. Slovenija se je z
               mednarodno pogodbo res zavezala, da si bo prizadevala ustanoviti evropske šole v
               okviru javne mreže, toda ta zakon omogoča, da Slovenija predlaga akreditacijo zasebne
               šole za izvajanje programa Evropske šole, zato se tudi tu postavlja vprašanje obstoja
               stvarno utemeljenih razlogov za razlikovanje javnih in zasebnih šol glede
               upravičenosti do sofinanciranja iz državnega proračuna.</p>
               <p>Mnenje je predstavila tudi predstavnik Državnega sveta, ki je med drugim opozoril, da
               je nesprejemljivo, da je za tuje državljane predpisano precej manj ur slovenščine kot
               za slovenske državljane. Poudaril je, da je to jezik okolja, ki naj bi ga po programu
               obvladali le na osnovi ravni, ki ne omogoča njegove samostojne uporabe. Prav tako ni
               zadovoljivo zahtevano minimalno število ur slovenščine za slovenske državljane, ker
               je problem znanja slovenščine širši in še posebej aktualen kasneje na visokošolski
               ravni. Zaradi navedenega je komisija Državnega sveta oblikovala konkretno pripombo k
               8. členu predloga zakona in predlagala odboru, da jo povzame kot svoj amandma.</p>
               <p>V poslovniškem roku so amandma k 8. členu vložile Poslanske skupine SMC, Desus in SD.
               K 1. členu pa je bil vložen amandma odbora. Ob koncu razprave sta bila tudi oba
               sprejeta.</p>
               <p>Ministrica za izobraževanje, znanost in šport je povedala, da predlog zakona
               predstavlja pravno podlago za izvajanje mednarodnih programov s področja vzgoje in
               izobraževanja. Opredeljuje tri vrste mednarodnih programov: programe vrtcev in šol,
               program Evropske šole in program IB, ki niso del slovenskega vzgojno-izobraževalnega
               sistema. Z zakonom so določeni pogoji za izvajanje teh programov in opredeljen status
               listin o izobraževanju. Ureditev izvajanja programov mednarodnih vrtcev in
               mednarodnih šol na območju Republike Slovenije ne povzroča nobenih finančnih
               posledic. Razprava je potekala o minimalnem številu ur slovenščine na posamezno
               šolsko leto, ob pomislekih na ravni dejanske prakse, nadzorov nad izvajanjem programa
               in o enakovredni veljavi listin, izdanih po programu IB ali po programu evropske
               šole, s tistimi, ki so izdane pri javnoveljavnih izobraževalnih programih.</p>
               <p>Predstavnik SVIZ je pojasnil, da podpirajo ločitev mednarodnih šol od slovenski
               javnih šol, saj je tako manj možnosti za finančno soodvisnost in poudaril, da predlog
               zakona ne predvideva možnosti, da bi tudi slovenski državljani participirali pri njih
               preko javnih sredstev.</p>
               <p>Nekaj razprave je bilo tudi o 8. členu predloga zakona, v katerem je določena
               obveznost, da mora tuji program, ki se izvaja kot program osnovnošolskega
               izobraževanja, vsebovati minimalno število ur slovenščine na posamezno šolsko leto. Z
               amandmajem koalicijskih poslanskih skupin je bilo število ur slovenščine, ki jih mora
               vsebovati tuji program, ki se izvaja kot program osnovnošolskega izobraževanja,
               povečano iz 105 na 140 ur na posamezno šolsko leto.</p>
               <p>Odbor je glasoval o členih predloga zakona in jih sprejel. Sprejeta amandmaja sta
               vključena tudi v dopolnjeni predlog zakona. Hvala lepa.</p>
            </sp>
            <sp xml:id="SDZ7-Redna-20-2016-06-16.sp101">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Gospod Janko Veber bo predstavil
               stališče Poslanske skupine Socialnih demokratov.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-16.sp102">

               <speaker>JANKO VEBER (PS SD):</speaker>

               <p>Hvala še enkrat za besedo in lep pozdrav vsem!</p>
               <p>Predlog Zakona o izvajanju mednarodnih programov s področja vzgoje in izobraževanja
               ureja način izobraževanja v Sloveniji, ki se je vrsto let izvajal ni imel pa pravno
               urejenih vseh postopkov. Zakon podrobneje ureja nekaj, kar je pri nas že obstajalo
               vrsto let. In dejstvo je, da so mednarodne šole obiskovali tudi otroci slovenskih
               staršev, ki so to izvajali na način, kot da so se šolali na domu, dejansko pa
               obiskovali mednarodno šolo. Seveda so posledice takšnega razkoraka med formalnim in
               dejanskim bremenile predvsem otroke, ki so morali ob zaključku šolskega leta
               opravljali preverjanje znanja na javni šoli, v katero so bili kot šolajoči se na domu
               tudi uradno vpisani. Odslej tak obod ne bo potreben, bo pa pridobljena listina, ki jo
               bo učenec pridobil, smatrana kot tuja listina, ki se vrednoti in priznava v skladu s
               področnim zakonom.</p>
               <p>Tudi na razpravi na delovnem telesu je bilo opozorjeno na nekaj učinkov zakona in
               predvsem je veliko besed teklo glede obsega ur slovenskega jezika. Tukaj je odbor
               sledil priporočilu Državnega sveta in tudi širše javnosti ter določil večji delež ur
               v slovenskem jeziku od prvotno predvidenega. Namreč, mednarodne šole se po številnih
               vidikih, kot so umeščenost v sistem, učni jezik, izvajanje programa, ki ni javno
               veljaven, razlikujejo od siceršnjih zasebnih šol in seveda tudi javnih šol, zato je
               tudi potreben poseben Zakon o izvajanju mednarodnih programov v vzgoji in
               izobraževanju, s čimer se jasno naredi ločnica med javnim osnovnošolskim
               izobraževanjem in zasebnim, ki se že izvajajo v Sloveniji, in mednarodnim programom v
               vzgoji in izobraževanju. Posledično menimo, da ta jasna ločnica ne sme pripeljati do
               tega, da bi se tudi v tem primeru srečevali z zahtevami po dodatnem financiranju iz
               javnih sredstev, tudi mednarodnih programov.</p>
               <p>Zaradi tega, ker je to poseben Zakon o izvajanju mednarodnih programov v vzgoji in
               izobraževanju in s tem dejansko narejena ta ločnica in tudi zaradi izboljšanja
               pogojev in postopkov, ki so jih morali v dosedanjem šolanju opravljati predvsem
               učenci, bomo seveda ta zakon podprli in menimo, da rešuje eno od vprašanj, ki se v
               preteklosti ni ustrezno doreklo. Hvala.</p>
            </sp>
            <sp xml:id="SDZ7-Redna-20-2016-06-16.sp103">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Matjaž Hanžek bo predstavil stališče Poslanske skupine Združena levica.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-16.sp104">

               <speaker>MATJAŽ HANŽEK (PS ZL):</speaker>

               <p>Hvala lepa za besedo.</p>
               <p>Cilj Zakona o izvajanju mednarodnih programov s področja vzgoje in izobraževanja je
               zagotoviti pravno podlago za izvajanje tujih izobraževalnih programov ter urediti
               status obstoječih mednarodnih šol, ob tem pa omogočiti, da se tudi slovenski
               državljani izobražujejo po mednarodnih programih, navedenih z zakonom. Zakon torej
               poskuša pravno urediti načine izobraževanja, ki ne potekajo znotraj javne
               izobraževalne mreže oziroma znotraj nje trenutno nimajo jasnega urejenega statusa. Za
               deklariranim ciljem zakona, ki naj bi uredil normativno ureditev, se skrivajo
               tendence, s katerimi imamo v Združeni levici načelen problem – elitizacija
               izobraževalnega sistema. Jasno je, da te izobraževalne programe koristijo predvsem
               otroci bogatejših staršev, pa naj gre za otroke tujih birokratov na delu v Sloveniji
               ali pa domače elite. Otroci iz revnih družin nimajo kakšne realne možnosti dostopa do
               teh programov, čeprav so na primer IB programi v polnosti financirani iz javnih
               sredstev. S tem pa se po našem mnenju ruši načelo enakega dostopa do kvalitetnega
               izobraževanja in javni izobraževalni sistem. Vsak evro v privatnih in elitnih šolah
               je namreč evro manj v javnem šolstvu. Da je delovanje teh šol problematično, se
               zaveda tudi Ministrstvo za izobraževanje samo. Eden od ciljev zakona je namreč tudi
               preprečiti vse bolj pogoste fiktivne vpise na šolanje na domu, kjer se otroci v
               resnici šolajo na zasebni mednarodni šoli. V Združeni levici smo trden zagovornik
               brezplačnega, kvalitetnega in univerzalno dostopnega javnega šolstva.</p>
               <p>Zato zakon o izvajanju mednarodnih programov s področja vzgoje in izobraževanja naše
               podpore ne more dobiti. Hvala lepa.</p>
            </sp>
            <sp xml:id="SDZ7-Redna-20-2016-06-16.sp105">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Ljudmila Novak bo predstavila stališče Poslanske skupine Nove Slovenije –
               krščanski demokrati.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-16.sp106">

               <speaker>LJUDMILA NOVAK (PS NSi):</speaker>

               <p>Spoštovani podpredsednik, kolegice in kolegi, državna sekretarka!</p>
               <p>Krščanski demokrati menimo, da je področje izvajanja mednarodnih programov s področja
               vzgoje in izobraževanja treba urediti na mednarodno primerljiv način. Podpiramo
               ureditev veljavnosti listin o zaključku izobraževanja, saj poznamo zgodbe, ko so
               imeli učenci oziroma dijaki, ki so zaključili katerega od tujih programov v Sloveniji
               in tudi v državah članicah Evropske unije, velike težave pri vpisih v nadaljnje
               izobraževanje. To je treba urediti na mednarodno primerljiv način.</p>
               <p>Predlagani zakon je po naši oceni lahko primerna podlaga za to in v osnovi
               predstavlja tri tipe mednarodnih programov. Krščanski demokrati se strinjamo s
               tistimi, ki menijo, da je bilo prvotno predlagano minimalno število ur pouka
               slovenščine prenizko. Na seji matičnega odbora smo podprli amandma za povečanje ur
               slovenskega jezika na najmanj 140 ur letno. Po našem mnenju morajo za kvaliteten pouk
               in dobro znanje slovenščine biti predpisane najmanj štiri ure tedensko. Če se ostali
               predmeti poučujejo v tujih jezikih, se učencem besedni zaklad v slovenščini ne širi
               skupaj z novimi znanji in izrazi iz določenih področij. S tem pa se lahko poveča tudi
               pritisk za več predavanj v tujih jezikih na fakultetah, kar je v tem času novega
               zakona, ki ga bomo kmalu obravnavali, tudi zelo aktualna tema. Krščanski demokrati
               pozivamo, da se za slovenski jezik postavljajo maksimalni in ne minimalni standardi.
               Slovenski jezik mora biti privilegiran, ker ga moramo varovati, če ga hočemo ne samo
               ohraniti, pač pa tudi razvijati glede na sodoben vsestranski razvoj, ki zahteva tudi
               nove strokovne in tudi nove vsakdanje izraze, sicer se zelo hitro uveljavijo tuji
               izrazi.</p>
               <p>Zadovoljni smo, da je bil na našo pobudo na odboru sprejet amandma, ki tudi na
               evropskih šolah omogoča poučevanje določenih predmetov v slovenščini oziroma v jeziku
               okolja, kakor je to mogoče tudi v drugih državah. Zakaj bi se že vnaprej
               samoomejevali in zapisovali, da pouk poteka zgolj v tujem jeziku.</p>
               <p>Krščanski demokrati imamo pomisleke glede ureditve financiranja teh mednarodnih
               programov. Kako je mogoče, da se na primer mednarodni program na državni osnovni šoli
               Danile Kumer financira 100 % iz javnih sredstev, starši doplačujejo le nadstandard,
               medtem ko se javno veljavni obvezni deli na slovenski zasebni osnovni šoli
               sofinancirajo le 85 %, kljub drugačni odločbi ustavnega sodišča Republike Slovenije.
               Koalicijske stranke brezsramno zavlačujejo uveljavitev odločbe Ustavnega sodišča, kar
               je nesprejemljivo, zato zahtevamo jasne odgovore, kako je s spoštovanje pravne države
               s strani vladne koalicije.</p>
               <p>Predvsem zaradi tega zadnjega razloga Krščanski demokrati predloga zakona ne moremo
               podpreti in bomo pri zakonu vzdržani.</p>
            </sp>
            <sp xml:id="SDZ7-Redna-20-2016-06-16.sp107">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. László Göncz bo predstavil stališče Poslanske skupine italijanske in madžarske
               narodne skupnosti.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-16.sp108">

               <speaker>DR. LÁSZLÓ GÖNCZ (PS IMNS):</speaker>

               <p>Hvala lepa za besedo, gospod predsednik. Spoštovana gospa državna sekretarka,
               kolegice in kolegi!</p>
               <p>Smo mnenja, da je pomembna jasna zakonska ureditev izvajanja mednarodnih programov s
               področja vzgoje in izobraževanja v Republiki Sloveniji, zato bova predlog zakona
               podprla.</p>
               <p>V tem primeru besedilo zakona ureja oziroma opredeljuje tri vrste mednarodnih
               programov, ki niso del slovenskega vzgojno-izobraževalnega sistema, in sicer program
               vrtcev in šol, program tako imenovane Evropske šole in program IBO. V okviru ureditve
               tega področja je poleg osnovno organizacijsko vsebinskih določb pomembno tudi
               vprašanje učenja slovenskega jezika, zato se je temu vprašanju namenila večina
               razprave na matičnem delovnem odboru. Menimo, da se je s sprejetim amandmajem na MDT
               predlog zakona iz tega vidika izboljšal, kar pozdravljamo.</p>
               <p>Z vidika avtohtone narodne skupnosti z zadovoljstvom ugotavljamo tudi, da je že v
               fazi nastajanja predloga besedila zakona na osnovi pogovora z našo poslansko skupino
               pristojno ministrstvo dopolnilo 8. člen predloga v skladu z našo pobudo. Tako je v
               predlogu sedaj zapisano, da če se tuj program izvaja na narodnostno mešanih območjih,
               mora seveda poleg slovenščine vključevati tudi najmanj 140 ur italijanščine oziroma
               madžarščine na posamezno leto. Sicer bodo tovrstni primeri torej, da se tuji programi
               izvajajo na omenjenih območjih k večjemu izjema, je pomembno, da se v zakonu uredi
               tudi ta vidik. Midva bova ta zakon podprla.</p>
            </sp>
            <sp xml:id="SDZ7-Redna-20-2016-06-16.sp109">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Dragan Matić, bo predstavil stališče Poslanske skupine Stranke modernega
               centra.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-16.sp110">

               <speaker>DR. DRAGAN MATIĆ (PS SMC):</speaker>

               <p>Spoštovani predsedujoči, spoštovana državna sekretarka, poslanke in poslanci!</p>
               <p>Predlog Zakona o izvajanju mednarodnih programov s področja vzgoje in izobraževanje
               je plod večletnega dela in usklajevanj. Rezultat tega je tudi ta predlog zakona, ki
               ureja status vzgojno-izobraževalnih mednarodnih programov v Republiki Sloveniji.
               Uvodoma je treba poudariti, da se nekateri od teh programov izvajajo že od sredine
               90. let. Njihov pravnoformalni status pa vse do danes še ni urejen. S predlogom
               zakona tako na eni strani urejamo status že delujoč mednarodnih vrtcev in šol, ki
               niso pravno regulirani v šolski zakonodaji, na drugi strani pa dajemo pravno podlago
               za izvajanje programa akreditiranja evropske šole. Slovenija je ena od redkih
               evropskih držav, ki še ne dajejo ustrezne pravne podlage za izvajanje mednarodnih
               programov s področja vzgoje in izobraževanja, na kar nas v zadnjih letih opozarja
               tudi zainteresirana mednarodna javnost oziroma od nas opravičeno pričakuje ureditev
               tega področja.</p>
               <p>Pomembno je, da zakon jasno določa, da za programe mednarodnih vrtcev in šol v osnovi
               ne veljajo nacionalni predpisi s področja vzgoje in izobraževanja, kar se nanaša tudi
               na upravičenost do financiranja iz javnih sredstev, tako da morajo biti tuji
               vzgojno-izobraževalni programi akreditirani v državi izvora. Ključno je tudi, da
               mednarodni programi ne smejo biti v nasprotju z cilj vzgoje in izobraževanja v
               Republiki Sloveniji, kot jih določa 2. člen Zakona o organizaciji in financiranju
               vzgoje in izobraževanja. Naj navedemo le nekaj teh ciljev: zagotavljanje optimalnega
               razvoja posameznika ne glede na spol, veroizpoved, rasno, etnično in narodno
               pripadnost ter telesno in duševno konstitucijo, potem vzgajanje za medsebojno
               strpnost, razvijanje zavesti o enakopravnosti spolov, spoštovanje drugačnosti,
               zagotavljanje kakovostne izobrazbe, spodbujanje zavesti o integriteti posameznika.
               Gre za pomembne varovalke, ki so del predloga zakona, ki ga danes sprejemamo. Predlog
               zakona sledi načelu svobodne izbire vrste izobraževanja, saj je v skladu z Ustavo
               Republike Slovenije določeno, da je izobraževanje svobodno, starši pa imajo pravico
               in dolžnost vzgajati, izobraževati in vzdrževati svoje otroke. S predlogom zakona se
               prav tako odpravlja večletna diskriminacija otrok, ki se izobražujejo po mednarodnih
               programih s področja vzgoje in izobraževanja, ter se zmanjšujejo fiktivni vpisi
               šolanja na domu. Odpravljajo se težave oziroma pomanjkljivosti pri priznavanju listin
               o izobraževanju pri dvojnem preverjanju znanja slovenskih otrok v šolah otrokovega
               matičnega okoliša, hkrati pa se določa minimalni obseg obveznega vključevanja
               slovenščine na osnovnošolski ravni, tako za tuje kot tudi za slovenske državljane.
               Poslanke in poslanci smo tukaj prisluhnili tudi predlogu Državnega sveta o povečanju
               števila ur poučevanja slovenščine na posamezno šolsko leto.</p>
               <p>V Poslanski skupini SMC menimo tudi, da predlog zakona ne pomeni elitezacije
               slovenskega vzgojno-izobraževalnega prostora, temveč le pravnoformalno udejanja
               večletno izvajanje že obstoječih programov, daje prostor za morebitne nove programe
               ter za njih določa pogoje izvajanja oziroma delovanja. Republika Slovenija prav tako
               ni diplomatsko izolirana država in nujno je, da se tudi na vzgojno-izobraževalnem
               področju prilagaja mednarodnim okoliščinam.</p>
               <p>V Poslanski skupini SMC predlog zakona pozdravljamo in mu napovedujemo podporo.</p>
            </sp>
            <sp xml:id="SDZ7-Redna-20-2016-06-16.sp111">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Nada Brinovšek bo predstavila stališče Poslanske skupine Slovenske demokratske
               stranke.</p>
            </sp>
            <sp xml:id="SDZ7-Redna-20-2016-06-16.sp112">

               <speaker>NADA BRINOVŠEK (PS SDS):</speaker>

               <p>Predsedujoči, hvala za besedo. Lep pozdrav vsem v dvorani!</p>
               <p>S predlogom zakona o izvajanju mednarodnih programov s področja vzgoje in
               izobraževanja se določajo pogoji za izvajanje mednarodnih programov s področja vzgoje
               in izobraževanja, ki se izvajajo v Republiki Sloveniji v tujem jeziku in nimajo
               pridobljene javne veljavnosti v skladu z zakonom, ki ureja organizacijo in
               financiranje vzgoje in izobraževanja.</p>
               <p>Predlog zakona opredeljuje tri vrste mednarodnih programov, in sicer programe vrtcev
               in šol, programe mednarodne organizacije Evropske šole s sedežem v Bruslju in program
               mednarodne organizacije IB iz Ženeve, ki pa niso del slovenskega
               vzgojno-izobraževalnega sistema.</p>
               <p>Ministrica za izobraževanje, znanost in šport je v uvodni predstavitvi zakona na
               matičnem odboru poudarila, da ureditev izvajanja programov s tem zakonom ne povzroča
               nobenih finančnih posledic, saj so za njegovo izvajanje že zagotovljena finančna
               sredstva v proračunu. Vendar pa je Zakonodajno-pravna služba Državnega zbora na
               matičnem odboru poudarila, da je proučila zakon z vidika njegove skladnosti z ustavo
               in pravnim sistemom in podala pripombo glede financiranja programov IB in Evropske
               šole iz državnega proračuna. Program IB, ki nima javne veljavnosti, lahko izvaja
               javna in zasebna šola, listina o zaključku izobraževanja pa je izenačena z javno
               listino o zaključku izobraževanja, izdano v javno veljavnih izobraževalnih programih.
               Ker je predvideno le sofinanciranje tistih programov, ki jih izvajajo javne šole, se
               tu zastavlja vprašanje obstoja stvarno utemeljenih razlogov za razlikovanje javnih in
               zasebnih šol glede na upravičenost do sofinanciranja iz državnega proračuna.</p>
               <p>Podobno pripombo je Zakonodajno-pravna služba podala tudi pri sofinanciranju programa
               Evropske šole. Pri tem pa je Zakonodajno-pravna služba še menila, da se je Slovenija
               z mednarodno pogodbo res zavezala, da si bo prizadevala ustanoviti Evropske šole v
               okviru javne mreže, toda ta zakon omogoča, da Slovenija predlaga akreditacijo zasebne
               šole za izvajanje programa Evropske šole, zato se tudi tu postavlja vprašanje obstoja
               stvarno utemeljenih razlogov za razlikovanje javnih in zasebnih šol glede
               upravičenosti do sofinanciranja iz državnega proračuna. Poudariti želim, da morajo
               biti po zakonu tuji vzgojno-izobraževalni programi akreditirani v državi izvora in ne
               smejo biti v nasprotju z vzgojno-izobraževalnimi cilji, opredeljenimi v Zakonu o
               financiranju in vzgoji izobraževanja.</p>
               <p>Iz navedenih razlogov in iz razlogov, ki jih je poudarila Zakonodajno-pravna služba,
               v Slovenski demokratski stranki zakona ne bomo podprli, ne bomo mu pa tudi
               nasprotovali. Hvala.</p>
            </sp>
            <sp xml:id="SDZ7-Redna-20-2016-06-16.sp113">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Stališče Poslanske skupine Desus bo predstavila gospa Marjana Kotnik Poropat.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-16.sp114">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani podpredsednik. Spoštovana državna sekretarka, spoštovani
               kolegice in kolegi!</p>
               <p>S Predlogom zakona o izvajanju mednarodnih programov s področja vzgoje in
               izobraževanja se ureja status že delujočih mednarodnih vrtcev in šol ter daje pravna
               podlaga za izvajanje programa akreditiranja Evropske šole in programa mednarodne
               organizacije IB. Glede na to, da smo ena od redkih držav, ki tega področja na
               zakonski ravni še nima urejenega, je sprejetje tega zakona neizogino. Glede na
               pričujočo vsebino se v Poslanski skupini Desus strinjamo, da ta zakon v minimalnem,
               vendar v potrebnem obsegu, normira vsebino, ki je nujno potrebna, da se uredi status
               mednarodnih ustanov, definira mednarodne programe, določa status listin o
               izobraževanju ter način sofinanciranja programov, ki jih izvajajo javne šole. Ta del
               šolskega sistema sicer praviloma ni podvržen naši zakonodaji, zato se nam zdi prav in
               pomembno dvoje, prvič, pomembna varovalka je, da mednarodni izobraževalni program, v
               katerega so vključeni tudi slovenski otroci, ne sme biti v nasprotju z nekaterimi
               alinejami 2. člena veljavnega Zakona o organizaciji in financiranju vzgoje in
               izobraževanja, ki definira cilje vzgoje in izobraževanja. Druga vsebinska stvar, na
               katero smo bili pozorni, je dajanje pomena oziroma mesta slovenskemu jeziku na tujih
               šolah, ki delujejo pri nas. Tako smo ob obravnavi predloga zakona na matičnem
               delovnem telesu sprejeli kar dve dopolnili členov, s katerima odpiramo možnost
               izvajanja dela programa tudi v slovenskem jeziku, hkrati pa zagotavljamo kot učno
               obveznost poučevanje slovenščine v osnovnošolskih programih. Ta predlog rešuje
               oziroma bolje rečeno odpravlja sila neugodno obveznost vpisa naših slovenskih otrok,
               ki so vključeni v obstoječe mednarodno šole, še v naš šolski sistem. V izogib sedanje
               obveznosti opravljanja učnih obveznosti po slovenskem pravnem redu, ki se izvajajo
               dejansko v obliki šolanja na domu, bodo ti otroci lahko obiskovali samo mednarodno
               šolo, saj se bodo v bodoče spričevala teh institucij pripoznavala v skladu z našim
               pravnim redom.</p>
               <p>Poslanke in poslanci Poslanske skupine Desus bomo predlagano normativno ureditev
               mednarodnih programov na področju vzgoje in izobraževanja seveda podprli. Hvala
               lepa.</p>
            </sp>
            <sp xml:id="SDZ7-Redna-20-2016-06-16.sp115">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.</p>
               <p>Glasovanje o predlogu zakona bomo v skladu s časovnim potekom seje zbora opravili v
               okviru glasovanj pol ure po prekinjeni 18. točki dnevnega reda. S tem prekinjam to
               točko dnevnega reda.</p>
               <p>Prehajamo na <title>11. TOČKO DNEVNEGA REDA – DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O ORGANIZACIJI IN FINANCIRANJU VZGOJE IN
                  IZOBRAŽEVANJA.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavnici Vlade, in sicer državni sekretarki na
               Ministrstvu za izobraževanje dr. Andreji Barle Lakota.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-16.sp116">

               <speaker>DR. ANDREJA BARLE LAKOTA:</speaker>

               <p>Najlepša hvala.</p>
               <p>S spremembo Zakona o organizaciji in financiranju ne urejamo določil ustavne odločbe,
               ampak urejamo številna vprašanja, ki so ostala nerešena kar nekaj desetletij, med
               drugim položaj socialnovarstvenih zavodov. Socialnovarstveni zavodi namreč nimajo
               pravne podlage za izvajanje izobraževalnih programov za otroke s posebnimi potrebami.
               S tem zakonom naslavljamo tudi potrebo po tem eksplicitno normiramo po tako
               imenovanem varnem šolskem okolju. Številne mednarodne organizacije so nas opozorile,
               da ni dovolj vpisati samo cilje vzgoje in izobraževanja, temveč da je treba zahtevo
               po varnem šolskem okolju brez nasilja eksplicitno vpisati v zakon.</p>
               <p>S tem zakonom rešujemo tudi vprašanja povezana, kako je z ljudmi, ki lahko vstopajo v
               šolski prostor pa so bili kaznovani zoper spolno nedotakljivost, in eksplicitno
               pišemo o tem, da seveda v noben del vzgojno-izobraževalnega procesa takšnih ljudi pač
               ni mogoče vključevati.</p>
               <p>S tem zakonom urejamo tudi nekaj drugih, morda na videz tehničnih vprašanj, kot je na
               primer vprašanje evidenc. S tem zakonom urejamo tudi vprašanja, povezana s kadri, in
               sicer gre za specialno pedagoško izobrazbo, gre za črtanje volonterskega
               pripravništva in za razumevanje razmerja med strokovnim izpitom in sicer
               pripravništvom.</p>
               <p>Zakon, kot sem že poudarila, ne ureja razmerja med javnim in zasebnim, ne ureja
               ustavne odločbe, ker je to materija, ki jo bomo v parlament predložili z naslednjo
               spremembo zakona o organizaciji in financiranju. Hvala lepa.</p>
            </sp>
            <sp xml:id="SDZ7-Redna-20-2016-06-16.sp117">

               <speaker>PODPREDSEDNIK MATJAŽ NEMEC:</speaker>

               <p>Hvala tudi vam, gospa državna sekretarka.</p>
               <p>Predlog zakona je obravnaval Odbor za izobraževanje, znanost, šport in mladino, kot
               matično delovno telo. Za predstavitev poročila odbora dajem besedo predsednici dr.
               Mirjam Bon Klanjšček.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-16.sp118">

               <speaker>DR. MIRJAM BON KLANJŠČEK (PS NP):</speaker>

               <p>Hvala lepa. Spoštovani!</p>
               <p>Odbor za izobraževanje, znanost, šport in mladino je na 17. redni seji 1. junija
               letos obravnaval Predlog zakona o spremembah in dopolnitvah Zakona o organizaciji in
               financiranju vzgoje in izobraževanja, ki ga je Državnemu zboru predložila Vlada.</p>
               <p>Predloženi zakon je proučila Zakonodajno-pravna služba Državnega zbora. Njena
               predstavnica je najprej opozorila na odločbo Ustavnega sodišča, s katero je to
               ugotovilo neskladje prvega stavka prvega odstavka 86. člena Zakona o organizaciji in
               financiranju vzgoje in izobraževanje v delu, ki se nanaša na javnoveljavne programe
               osnovnošolskega izobraževanja, z ustavo in določilo enoletni rok za uskladitev.
               Pojasnila je, da je ta rok že potekel, zato mora Državni zbor to odločbo čim prej
               realizirati, saj v nasprotnem primeru krši načelo pravne države in načelo delitve
               oblasti. Povedala je še, da se s predlogom zakona posega tudi v druge zakone, kot sta
               Zakon o maturi in Zakon o osnovi šoli, kar je lahko v škodo pravne varnosti, saj ruši
               preglednost in konsistentnost pravnega reda. Predstavila je še nekaj drugih pripomb k
               posameznim členom, od katerih jih je bila večina upoštevanih v vloženih amandmajih
               koalicije.</p>
               <p>Predstavnik Državnega sveta je opozoril na nedorečenost položaja strokovnih delavcev
               v socialnovarstvenih zavodih, ki opravljajo vzgojno-izobraževalno delo in na
               vprašanje shranjevanja in uporabe podatkov Državnega izpitnega centra.</p>
               <p>V poslovniškem roku so amandmaje vložile poslanske skupine SMC, Desus in SD, ki so
               bili po razpravi tudi sprejeti.</p>
               <p>Ministrica za izobraževanje, znanost in šport je povedala, da predlog zakona določa
               eksplicitno prepoved vsakršne oblike nasilja, organizacijo javne mreže za
               izobraževanje odraslih, racionalizacijo dela vzgojno-izobraževalnih zavodov,
               racionalizacijo ministrstva, pristojnega za izobraževanje in drugih državnih organov,
               ki iz enega mesta pridobivajo podatke o statusu udeležencev. Vpis socialnovarstvenih
               zavodov v razvid, prepoved vstopa v vzgojno-izobraževalni sistem osebam, ki so v
               kazenskem postopku za kaznivo dejanje zoper spolno nedotakljivost ter druge manjše
               popravke. Razprava je potekala o odločbi ustavnega sodišča. Z obravnavano novelo se
               tega vprašanja ne rešuje, zato so nekateri menili, da je protiustavna. S strani
               ministrstva je bilo pojasnjeno, da gre pri obravnavani noveli za prvi del sprememb,
               ki so bile pripravljene predhodno in predstavljajo nujne spremembe. Problem odločbe
               Ustavnega sodišča pa se bo celovito rešil z novim predlogom zakona, ki je že
               objavljen na e-demokraciji.</p>
               <p>Nekaj govora je bilo tudi o potrebni zagotavljanja varnega in spodbudnega učnega
               okolja ter o problematiki v zvezi z organizacijo javne mreže javnih organizacij za
               izobraževanje odraslih.</p>
               <p>Razprava je potekala še o predvideni ukinitvi volonterskega pripravništva, ureditvi
               položaja strokovnih delavcev, ki poučujejo otroke s posebnimi potrebami in zaradi
               objektivnih pogojev ne morejo izpolniti pogoja o potrebni specialnopedagoški
               izobrazbi, o vzpostavitvi in organizaciji funkcionalni in učinkoviti evidenci
               zaposlenih na področju vzgoje in izobraževanja, o ureditvi položaja socialno
               varstvenih zavodov in o prepovedi sklepanja pogodb o zaposlitvi avtorskih, podjemnih
               in drugih pogodb na področju vzgoje in izobraževanja za osebe, proti katerim je
               uveden kazenski postopek za kaznivo dejanje zoper spolno nedotakljivost.</p>
               <p>Odbor je glasoval o členih predloga zakona in jih sprejel.</p>
               <p>Glede na sprejete amandmaje je pripravljeno besedilo dopolnjenega predloga zakona, v
               katerega so vključeni sprejeti amandmaji. Hvala lepa.</p>
            </sp>
            <sp xml:id="SDZ7-Redna-20-2016-06-16.sp119">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupina Združena
               levica, zanjo gospod Matjaž Hanžek.</p>
            </sp>
            <sp xml:id="SDZ7-Redna-20-2016-06-16.sp120">

               <speaker>MATJAŽ HANŽEK (PS ZL):</speaker>

               <p>Hvala lepa. Vsi pozdravljeni!</p>
               <p>Glavni cilj novele Zakona o organizaciji in financiranju vzgoje in izobraževanja je v
               zakon eksplicitno vpisati, da mora biti za izvajanje vzgoje in izobraževalnega dela v
               vrtcih, šolah in drugih zavodih za vzgojo in izobraževanje treba zagotoviti varno in
               spodbudno učno okolje, kjer je prepovedana vsakršna oblika nasilja in neenakopravne
               obravnave, ki bi temeljila na spolu, spolni usmerjenosti, socialnem in kulturnem
               poreklu, veroizpovedi, rasni, etični in narodni pripravnosti ter telesni in duševni
               konstituciji oziroma invalidnosti. To so načela, pod katera lahko da svoj podpis,
               upam da, vsak poslanec Državnega zbora. A žal zakon pri urejanju teh načel ne naredi
               veliko korakov od golega deklarativnega zapisa. Sicer zakon prinaša nekaj dopolnitev,
               ki izboljšujejo dostop do izobraževalnega sistema za odrasle, predvsem za tiste v
               slabšem socialnem položaju, a se ne loteva ključnih sistemskih problemov, ki jih ima
               naš izobraževalni sistem.</p>
               <p>V Združeni levici smo na jasnem stališču, da enakopravno obravnavo ne glede na spol,
               raso, socialni položaj in druge osebne okoliščine, da ne nadaljujem, zagotavlja le
               vsem dostopno brezplačno javno šolstvo. V tem trenutku je največja sistemska grožnja
               javnemu šolstvu odločitev Ustavnega sodišča, ki državi nalaga 100 % financiranje
               zasebnih osnovnih šol. 100 % financiranje pomeni nič drugega kot zmanjšanje sredstev
               za javno šolstvo ter elitizacijo, torej v zadnji instanci neenak dostop do
               kvalitetnega izobraževanja.</p>
               <p>V Združeni levici smo sopodpisali zahtevo za spremembo Ustave, a ta proces v tem
               trenutku stoji. Pričakujemo, da bo ministrica, ki je v zakon zapisala vsa lepa načela
               o enaki obravnavi in nediskriminaciji, ta proces podprla in s tem pripomogla, da bodo
               lahko uveljavljena na ravni celotnega šolskega sistema.</p>
               <p>Ob tem novela zakona ukinja volontersko pripravništvo. Pripravništvo bi moralo biti
               inštitut, preko katerega se zagotovi kvalitetno usposabljanje kadrov. Njegova
               ukinitev pa seveda ne more biti rešitev, manjkajo sredstva za plačilo pripravnikov.
               Ministrstvo sicer načrtuje nekakšne razpise, katerih izvedba ni najbolj jasna.
               Varčevanje se torej nadaljuje, namesto da bi iskali sistemske rešitve.</p>
               <p>Zaradi navedenega noveli Zakona o organizaciji in financiranju vzgoje in
               izobraževanja v Poslanski skupini Združene levice ne bomo nasprotovali, a naše
               podpore prav tako ne more dobiti. Hvala lepa.</p>
            </sp>
            <sp xml:id="SDZ7-Redna-20-2016-06-16.sp121">

               <speaker>PODPREDSEDNIK MATJAŽ NEMEC:</speaker>

               <p>Gospod Jožef Horvat bo predstavil stališče Poslanske skupine Nove Slovenije –
               krščanski demokrati.</p>
               <p>Izvolite.</p>
            </sp>
            <sp xml:id="SDZ7-Redna-20-2016-06-16.sp122">

               <speaker>JOŽEF HORVAT (PS NSi):</speaker>

               <p>Hvala lepa za besedo, gospod podpredsednik. Spoštovana gospa državna sekretarka,
               spoštovane kolegice in kolegi!</p>
               <p>Predlagana novela Zakona o organizaciji in financiranju vzgoje in izobraževanja sicer
               ureja izjemno pomembna področja, kot so prepoved telesnega kaznovanja in nasilja nad
               in med otroki. Podpiramo tudi eksplicitno zapisano prepoved vključevanja oseb, zoper
               katere je uveden kazenski postopek za kaznivo dejanje zoper spolno nedotakljivost, v
               katerikoli obliki vzgojno-izobraževalnega dela.</p>
               <p>Krščanski demokrati pozdravljamo vzpostavitev mreže javnih organizacij za
               izobraževanje odraslih, s čimer bo vzpostavljeno ustrezno podporno okolje, ki bo
               omogočalo ranljivim skupinam prebivalstva vključevanje v javno veljavne izobraževalne
               program za odrasle. Vzpostavljeni bodo pogoji za stabilnejše in s tem kvalitetnejše
               izvajanje programa osnovne šole za odrasle za tiste, ki v času obveznega
               izobraževanja niso dokončali osnovne šole. Zagotavlja pa tudi javnoveljavne
               izobraževalne programe, v okviru katerih si odrasli pridobivajo temeljne zmožnosti in
               izboljšujejo splošno izobraženost.</p>
               <p>Krščanski demokrati pa trdimo in opozarjamo, da ta novela ne ureja najpomembnejšega
               in urgentnega področja, in sicer financiranja javnoveljavnih osnovnošolskih programov
               v zasebnih osnovnih šolah. Vsi, sedaj tudi Zakonodajno-pravna služba Državnega zbora,
               opozarjamo ministrstvo in Vlado Republike Slovenije, da je že močno prekoračen rok za
               izvršitev ustavne odločbe glede tega pomembnega področja. Državljani Republike
               Slovenije, katerih otroci obiskujejo takšne zasebne osnovne šole z javnoveljavnim
               programom, so v neenakopravnem položaju. Koalicija vedno poudarja, kako pomembna je
               pravna država. Odločbo Ustavnega sodišča pa tako zlahka ignorira. Za nas je to
               nesprejemljivo.</p>
               <p>Poslanci Nove Slovenije v nobenem primeru tega zakona ne moremo podpreti, ker ima
               bistveno pomanjkljivost. Namreč, ne upošteva odločbe Ustavnega sodišča in
               Zakonodajno-pravne službe. Pri glasovanju se bomo vzdržali.</p>
            </sp>
            <sp xml:id="SDZ7-Redna-20-2016-06-16.sp123">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospa Vesna Vervega bo predstavila stališče Poslanske skupine Stranke modernega
               centra.</p>
            </sp>
            <sp xml:id="SDZ7-Redna-20-2016-06-16.sp124">

               <speaker>VESNA VERVEGA (PS SMC):</speaker>

               <p>Spoštovani predsedujoči, državna sekretarka, poslanke in poslanci!</p>
               <p>Predlog današnje novele posega na več področij krovnega Zakona o organizaciji in
               financiranju vzgoje in izobraževanja. Prinaša kar nekaj potrebnih in koristnih
               sprememb, ki izhajajo iz potreb vzgojno-izobraževalnega sistema kot celote in na
               katere so opozarjali sami udeleženci in izvajalci vzgoje in izobraževanja, številne
               civilno družbene organizacije, parlamentarni odbor za izobraževanje, znanost, šport
               in mladino s sprejetimi sklepi in tudi Varuhinja človekovih pravic. Po več letih bo s
               to novelo urejena podlaga za oblikovanje javne mreže na področju izobraževanja
               odraslih, rezultat česar bo vzpostavitev stabilnega okolja za izvajanje programov in
               dejavnosti, kar pomeni večjo možnost vključevanja ranljivih skupin v oblike
               vseživljenjskega učenja. Pričakujemo, da bo ta normativna sprememba osnova za
               spremembo oziroma noveliranje Zakona o izobraževanju odraslih.</p>
               <p>Pozdravljamo tudi odpravo diskriminatorne ureditve za socialno varstvene zavode, ki
               že vrsto let izvajajo posebne in prilagojene programa za otroke in mladostnike s
               posebnimi potrebami. S sprejetjem novele bo tem zavodom tako omogočen vpis v razvid
               za izvajanje javno veljavnih programov, kar bo pozitivno vplivalo tako na same zavode
               kot tudi na udeležence vzgoje in izobraževanja. S tem povezane spremembe bodo
               dobrodošle tudi za karierni razvoj strokovnih delavcev na področju vzgoje in
               izobraževanja, otrok ter mladostnikov s posebnimi potrebami. Poudarjamo pa, da ta
               sprememba nikakor ne pomeni in ne sme pomeniti odmika otrok in mladostnikov s
               posebnimi potrebami od inkluzije v vzgoji in izobraževanju.</p>
               <p>V zvezi z drugimi rešitvami, ki so predlagane v noveli, izpostavljamo le še nekaj od
               njih, za katere ocenjujemo, da so potrebne in bodo prinesle pozitivne učinke. Z
               novelo se torej ukinja volontersko pripravništvo na področju vzgoje in izobraževanja,
               racionalizira in dopolnjuje se centralna evidenca udeležencev v vzgoji in
               izobraževanju, opredeljuje se varno in spodbudno učno okolje, kjer je pa prepovedano
               vsakršna oblika nasilja in neenaka obravnava.</p>
               <p>V Poslanski skupini Stranke modernega centra bomo predlog zakona podprli.</p>
               <p>Dovolite pa, da zaključim s poudarkom, da danes ne razpravljamo o predmetni noveli
               Zakona o organizaciji in financiranju vzgoje in izobraževanja, ki se ne nanaša na
               financiranje in delovanje zasebnih šol. To bo, kot smo že napovedali, urejala druga
               novela, razprava o kateri je že v teku. Verjamemo, da bomo o teh rešitvah
               razpravljali in odločali čim prej. Naj vas spomnimo, da obstaja kar nekaj odločb
               Ustavnega sodišča, ki tudi v prejšnjih mandatih Državnega zbora in prejšnjih vladah
               niso bile uresničene oziroma niso uresničene do danes. Spoštovani in spoštovane, naj
               vsakdo nosi svoj del odgovornosti. Hvala.</p>
            </sp>
            <sp xml:id="SDZ7-Redna-20-2016-06-16.sp125">

               <speaker>PODPREDSEDNIK MATJAŽ NEMEC:</speaker>

               <p>Hvala gospa Vervega.</p>
               <p>Stališče Poslanske skupine Slovenske demokratske stranke bo predstavila gospa Nada
               Brinovšek.</p>
            </sp>
            <sp xml:id="SDZ7-Redna-20-2016-06-16.sp126">

               <speaker>NADA BRINOVŠEK (PS SDS):</speaker>

               <p>Hvala za besedo.</p>
               <p>Predlagana novela Zakona o organizaciji in financiranju vzgoje in izobraževanja ureja
               stanje na področjih izvajanja javne službe, izobraževanja odraslih, izvajanje vzgoje
               in izobraževanja v socialno varstvenih zavodih in pa izvajanje centralnih evidenc
               udeležencev vzgoje in pa izobraževanja.</p>
               <p>Novela zakona pa v dodanem 2.a členu prepoveduje telesno kaznovanje otrok in pa
               vsakršno drugo obliko nasilja nad in pa med otroki in neenako obravnavo, ki bi
               temeljila na spolu, spolni usmerjenosti, socialnem in kulturnem poreklu,
               veroizpovedi, rasni, etnični in narodnostni pripadnosti ter posebnostih v telesnem in
               pa duševnem razvoju. Pri tem je treba opozoriti na naslednja dejstva. Matični odbor
               Državnega zbora je že leto nazaj sprejel sklep, da se mora z zakonom urediti javna
               mreža za izobraževanje odraslih, in sicer do 31. 12. 2015. Šele danes pa smo s to
               spremembo pri prvem koraku na tem področju, potrebna pa bo še sprememba Zakona o
               izobraževanju odraslih in pa priprava pravilnikov, ki jih seveda sprejme in pripravi
               ministrstvo. Pravo sistemsko rešitev lahko torej pričakujemo verjetno šele v
               naslednjem letu.</p>
               <p>Kar se tiče telesnega nekaznovanja in pa prepovedi diskriminacije v šolah, se
               pojavlja dvom zaposlenih. Le-ti se namreč bojijo, da ta člen utegne skrivati določene
               pasti, ki bi utegnile šolsko delo narediti povsem nemogoče. Tako bi, na primer,
               odvetnik lahko na podlagi tega člena zgolj učiteljev pogled spremenil v mobing učenca
               in pa dijakov. Umestitev nenasilja v šoli je seveda vmesno, zapisati pa ga je treba
               tako, da ne bo problematično.</p>
               <p>Zakon vpeljuje tudi nekaj dobrodošlih tehničnih zahtev na podlagi informacijske
               tehnologije, elektronsko matično knjigo udeležencev izobraževanja ter izvajanja
               izvajalcev izobraževanja, kar je seveda dobro. Novela zakona po besedah ministrice
               ureja družbeno pomembne in pa nujne zadeve.</p>
               <p>Skladno z odločbo Ustavnega sodišča Republike Slovenije pa zakon ne ureja
               financiranja zasebnih šol. Naj opozorim, da smo na tem področju že več kot eno leto
               dni v protiustavnem položaju. V Slovenski demokratski stranki smo že 3-krat vložili
               predlog za spremembo zakona, ki bi uredil financiranje zasebnih šol, seveda v skladu
               z odločbo Ustavnega sodišča Republike Slovenije. Koalicija in pa Vlada pa sta naš
               predlog 3-krat zavrnili z obrazložitvijo, da se bodo v čim krajšem možnem času zadeve
               uredile tudi na tem področju. Do danes teh sprememb še nismo dobili v proceduro v
               Državni zbor. Iz tega stališča je tudi predlagana sprememba Zakona o organizaciji in
               financiranju vzgoje in izobraževanja protiustavna.</p>
               <p>Zaradi navedenega v Poslanski skupini Slovenske demokratske stranke predlagane novele
               zakona ne bomo podprli. Hvala.</p>
            </sp>
            <sp xml:id="SDZ7-Redna-20-2016-06-16.sp127">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev bo predstavil gospod
               Peter Vilfan.</p>
            </sp>
            <sp xml:id="SDZ7-Redna-20-2016-06-16.sp128">

               <speaker>PETER VILFAN (PS DeSUS):</speaker>

               <p>Spoštovani podpredsednik, državna sekretarka, kolegice in kolegi!</p>
               <p>Poslanska skupina Desus predlog novele ZOFVI, ki jo je pripravilo Ministrstvo za
               izobraževanje, znanost in šport, podpira.</p>
               <p>Z obravnavano novelo se namreč sledi več ciljem, glede katerih se v naši poslanski
               skupini strinjamo, da izboljšujejo delovanje vzgojno-izobraževalnega sektorja v
               korist vključenih v izobraževalni sistem. Glede prepovedi telesnega in drugega
               kaznovanja otrok poslanke in poslanci Desus mislimo, da odločitev posebej o tem sploh
               ne bi smela biti vprašljiva. Po naši oceni ni tako pomemben zapis o kateremkoli
               zakonu ali predpisu, kot to, da se straši in vsi drugi, ki otroke vzgajamo in jih
               izobražujemo, delamo z njimi v takšni ali drugačni vlogi, zavemo naslednjega –
               nasilje in kaznovanje otrok pa naj bo fizično ali psihično je vedno destruktiven
               proces, ki ima številne negativne posledice za vse vpletene, še posebej in bolj pa je
               prizadet in zaznamovan otrok. Poslanke in poslanci Desusa sicer pozdravljamo vnos
               definicije varnega in spodbudnega šolskega okolja, ki poleg nedopustnosti nasilja
               vzpostavlja tudi prepoved neenake obravnave otrok. Podpiramo tudi prepoved
               sodelovanja v procesu vzgoje in izobraževanje osebam, zoper katere je uveden kazenski
               postopek zaradi kaznivega dejanja zoper spolno nedotakljivost, ki se dopolnjuje na
               način, da se onemogoča tako neposreden kot posreden stik z otroki. Slednje se nanaša
               na sklepanje pogodb o zaposlitvi kot tudi na sklepanje avtorskih in podjemih pogodb,
               vodenje delavnic, sodelovanje pri ustvarjanju učnih načrtov, učnega gradiva in tako
               dalje. Naj v zvezi s tem poudarim, da tudi na področju bodoče zakonodaje v smeri
               športa pričakujemo ekvivalentno rešitev.</p>
               <p>Otroci in mladostniki s posebnimi potrebami. S tem zakonom se kaj novega tukaj sicer
               ne uvaja, se pa ureja na zakonski ravni vsaj tisto, kar dejansko že obstaja. Tako sam
               kot tudi moji kolegi iz poslanske skupine menimo, da je to področje, ki mu je treba
               nameniti več pozornosti, več skupnega angažiranja vseh treh pristojnih resorjev,
               torej zdravstvenega, socialnega in izobraževalnega, je nujno potrebno, saj gre za
               kompleksno področje, kjer ne sme in ne more biti ločnice med zdravstveno oskrbo,
               socialno ter vzgojno-izobraževalno vlogo države. To, kar je danes na voljo otrokom,
               mladostnikom in njihovim staršem, je namreč bistveno premalo za normalno oziroma
               bolje rečeno običajno in kvalitetno življenje in vključevanje v družbo. Zato je po
               naši oceni potreben novejši, naprednejši, bolj ambiciozen ter celosten pristop tako
               pri postavljanju zakonskih rešitev kot tudi pri povezovalnosti ukrepov pomoči otrokom
               in staršem v vsakdanjem življenju.</p>
               <p>Kar se tiče pripravništva diplomantov s področja vzgoje in izobraževanja v Poslanski
               skupini Desus v skladu s smernicami koalicije in sprejetih stališč Vlade podpiram
               ukinitev volonterskega pripravništva tudi na tem področju. Pretekli mesec smo namreč
               z Zakonom o socialnem varstvu volontersko pripravništvo ukinili in uredili
               opravljanje strokovnih izpitov za opravljanje dela že na področju socialnega
               dela.</p>
               <p>Še posebej v Poslanski skupini Desus izpostavljamo vsebinsko točko, ki se nanaša na
               vzpostavitev mreže javnih organizacij za izobraževanje odraslih. Slednja namreč na
               tem področju še ni oblikovana kljub zavezi v Resoluciji o nacionalnem programu
               izobraževanja odraslih v Republiki Sloveniji za obdobje 2013–2020. Spoznanje, da
               izobraževanje, ki se konča v mladosti, preprosto ne zadošča več niti posamezniku niti
               sodobni družbi, je razlog za vedno večji pomen vseživljenjskega izobraževanja. Hitro
               spreminjajoče se razmere, zahtevnost in mnogovrstnost domačih in svetovnih izzivov
               zahtevajo tudi ustrezno odzivnost izobraževalnega sistema na ravni izobraževanja
               mladih, še posebej pa stalnega izobraževanja in usposabljanja odraslih za osebni in
               socialni razvoj ter potrebe razvoja trga dela. Izobraževanje odraslih je izjemno
               pomembno tudi z vidika upokojencev, saj mnogim prinaša veliko različnih koristi, od
               kvalitetnega preživljanja prostega časa do učenja spretnosti, ki pomagajo premagati
               ovire, s kakršnimi se pač ljudje spoprijemamo v jeseni življenja. V Poslanski skupini
               Desus se strinjamo, da bo z jasno določitvijo pravne podlage za vzpostavitev javne
               mreže javnih organizacij za izobraževanje odraslih vzpostavljeno območno dobro
               pokrito, vsebinsko ustrezno in finančno stabilno podporno okolje, ki bo omogočalo
               ranljivim skupinam prebivalstva vključevanje v javno veljavne izobraževalne programe,
               ki so jim oziroma jim še bodo namenjeni za to, da si izboljšajo svoj izobrazbeni
               status in pridobijo ustrezne veščine ter znanja za boljšo zaposljivost in kvaliteto
               življenja.</p>
            </sp>
            <sp xml:id="SDZ7-Redna-20-2016-06-16.sp129">

               <speaker>PODPREDSEDNIK MATJAŽ NEMEC:</speaker>

               <p>Stališče Poslanske skupine Socialnih demokratov bo predstavil gospod Janko Veber.
            </p>
            </sp>
            <sp xml:id="SDZ7-Redna-20-2016-06-16.sp130">

               <speaker>JANKO VEBER (PS SD):</speaker>

               <p>Hvala za besedo. Lep pozdrav še enkrat v imenu Poslanske skupine Socialnih
               demokratov, kjer bomo Predlog zakona o spremembah in dopolnitvah Zakona o
               organizaciji in financiranju vzgoje in izobraževanja podprli, saj menimo, da ohranja
               stabilno in predvidljivo okolje, ki je ključno za delovanje šol.</p>
               <p>V besedilo novele se tako vnašajo določila za večjo zaščito otrok pred neenakopravno
               obravnavo in različnimi oblikami nasilja, tudi spolnega. Zapisa o zagotavljanju
               varnega in spodbudnega učnega okolja ter prepoved sklepanja vsakršnih pogodb v vzgoji
               in izobraževanju za osebe, proti katerimi je bil uveden kazenski postopek za kaznivo
               dejanje zoper spolno nedotakljivost, sta tudi odgovor na opozorila domače in
               mednarodne javnosti.</p>
               <p>V Poslanski skupini pozdravljamo tudi ukinitev volonterskega pripravništva, ki ni
               doseglo pričakovanih učinkov prehoda iz študija v zaposlitev, še več, velikokrat se
               je izrodilo v nekakšno moderno poštudijsko izkoriščanje mladih. Z namenom
               zagotavljanja enakopravnih možnosti za zasedbo delovnega mesta v vzgoji in
               izobraževanju predlog hkrati ukinja tudi pripravništvo kot predpogoj za pristop k
               opravljanju strokovnega izpita.</p>
               <p>Želimo tudi opozoriti, da rešitev, s katero socialno varstveni zavodi pridobivajo
               tudi uradno pripoznano opravljanje vzgojno-izobraževalnega dela, saj se vpišejo v
               razvid, seveda pa to pomeni, da bodo ti programi izvajani po istih standardih in
               normativih kot v vrtcih oziroma šolah.</p>
               <p>Naj povemo, da tudi razumemo v mnenju Zakonodajno-pravne službe opozorilo glede
               uresničitve odločbe Ustavnega sodišča. Opozarjamo pa na previdnost pri odločanju o
               obsegu javnofinančne podpore zasebnemu izobraževanju. Menimo namreč, da je dosežen
               družbeni konsenz o pomenu kakovostne in dostopne javne šole, ki se je izgrajeval
               skozi leta, zaveza, ki terja ne le pravno, pač tudi širšo družbeno in ne nazadnje
               tudi politično presojo. Ravno zato smo skupaj z ostalimi poslanci pripravili in
               vložili Predlog za začetek postopka za dopolnitev Ustave, s katero ohranimo javno
               osnovno šolo tako, da bo dostopna tudi v prihodnje vsakomur. Toda o tem seveda v
               naslednjih fazah sprejemanja odločitev v Državnem zboru. Predmetni zakon, ki ga danes
               obravnavamo, pa, kot sem povedal, bomo v poslanski skupini podprli. Hvala.</p>
            </sp>
            <sp xml:id="SDZ7-Redna-20-2016-06-16.sp131">

               <speaker>PODPREDSEDNIK MATJAŽ NEMEC:</speaker>

               <p>Hvala lepa. Končali smo s predstavitvijo stališč poslanskih skupin.</p>
               <p>Ker amandmaji k dopolnjenem predlogu zakona niso bili vloženi, zaključujem drugo
               obravnavo predloga zakona.</p>
               <p>Glasovanje o predlogu zakona bomo v skladu s časovnim potekom seje zbora opravili v
               okviru glasovanj, pol ure po prekinjeni 18. točki dnevnega reda. S tem prekinjam
               točko dnevnega reda.</p>
               <p>Prehajamo na <title>18. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  DIMNIKARSKIH STORITVAH.</title>
               </p>
               <p>Predlog zakona je v obravnavo zboru predložila Vlada. V zvezi s tem predlogom zakona
               ja skupina 52 poslank in poslancev s prvopodpisano dr. Simono Kustec Lipicer
               zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavnici Vlade, in sicer
               ministrici za okolje gospe Ireni Majcen.</p>
               <p>Izvolite, beseda je vaša.</p>
            </sp>
            <sp xml:id="SDZ7-Redna-20-2016-06-16.sp132">

               <speaker>IRENA MAJCEN:</speaker>

               <p>Spoštovani predsedujoči, spoštovane poslanke, spoštovani poslanci!</p>
               <p>Pred vami je Predlog zakona o dimnikarskih storitvah, ki ga je Ministrstvo za okolje
               in prostor ob zavedanju pomembnosti problematike pripravilo že v lanskem letu. V
               razpravi se je takrat, po pričakovanjih, izkazala potreba po dodatnem usklajevanju in
               zaradi tega so se vsi nadaljnji postopki ustavili oziroma počakali na nadaljnjo
               obravnavo. Kot gotovo vsi veste, gre za zelo odmevno problematiko, kjer so v
               nekaterih sredinah mnenja o rešitvah deljena oziroma stojijo na dveh zelo
               nasprotujočih si polji. Pred nami, vami pa je predlog, v katerega je bilo vloženo
               veliko truda in prepričana sem, da je strokovno najbolj ustrezen, ustrezen pa tudi za
               uporabnike. Ob tem se zavedam, da vsesplošnega kompromisa glede na preteklo razpravo
               ni realno pričakovati.</p>
               <p>Osnovno vodilo pri pripravi zakona je varstvo zdravja ljudi in zaščita premoženja,
               požarna varnost, skrb za čistejši zrak in energetska učinkovitost. Zaradi tega smo
               prepričani v pravilnost odločitve o regulaciji, saj menimo, da ni primerno, da je
               tako pomembno področje prepuščeno le zakonitostim prostega trga. Predlagani sistem
               licenciranja po našem mnenju pomeni relativno majhno omejitev zaposlovanja naproti
               omejevanju nepopravljive škode, ki lahko nastane zaradi zastrupitve, ali celo smrt,
               kot posledica slabo delujočih naprav oziroma požarov.</p>
               <p>Glavna novost predlaganega novega sistema je možnost, da lahko uporabniki prosto
               izbirajo med licenciranimi izvajalci dimnikarskih storitev. Licenco bodo podeljevale
               in odvzemale upravne enote in bo predstavljala ustrezno dokazilo o strokovni
               usposobljenosti izvajalca dimnikarskih storitev. Licenca bo veljala za celotno
               območje Slovenije. Dostopnost storitev je zagotovljena na način, da je dimnikarska
               družba, ki je uporabniku geografsko najbližje, zakonsko obvezna, da uporabniku po
               pozivu nudi vse predpisane storitve. Prepričana sem, da so morebitni strahovi
               dimnikarskih družb v povezavi z izgubo delovnih mest odveč. Večina ljudi je v
               Sloveniji s svojim izvajalcem dimnikarskih storitev zadovoljen. Predlog zakona pa
               ponuja ustrezno rešitev za vse ostale, ki se bodo tako lahko odločili za izbiro
               morebiti drugega izvajalca.</p>
               <p>Ocenjujem, da bo to imelo pozitiven učinek tudi na povečanje konkurenčnosti med
               družbami, kar se bo lahko odrazilo le v bolj kakovostnih storitvah in ne v višjih
               cenah, saj predlog zakona vsebuje določilo o najvišji dovoljeni ceni izvajanja
               storitev.</p>
               <p>Predlog zakona, ki je pred vami, predvideva tudi nadgradnjo evidence malih kurilnih
               naprav, dimnikarskih storitev in poročanje izvajalca v državne javne gospodarske
               službe dimnikarstva – EviDim. Na novo bodo v evidenco tako vpisani podatki o
               uporabnikih in izvajalcih, njihovi usposobljenosti in izpolnjevanju pogojev za
               pridobitev licence, kar nam bo omogočalo in olajšalo nadzor. Inšpekcijski nadzor nad
               izvajanjem predpisov, ki se nanašajo na naloge dimnikarja, dimnikarske družbe in
               uporabnika dimnikarskih storitev, je glede na medresorsko naravo tematike v
               pristojnosti več inšpekcij. Tako določbe v zvezi z varstvom okolja ter ogrožanjem
               zdravja nadzira inšpekcija, pristojna za varstvo okolja. Nadzor glede varstva pred
               požarom pa inšpekcija, pristojna za varstvo pred naravnimi in drugimi nesrečami. V
               zvezi s cenami izvajanja dimnikarskih storitev nadzor izvaja inšpekcija, pristojna za
               trg. Z namenom učinkovitega nadzora predlog zakona predvideva tudi kadrovsko
               okrepitev okoljske inšpekcije.</p>
               <p>Na ministrstvu verjamemo, da se bo predlagani sistem opravljanja dimnikarskih
               storitev izkazal za učinkovitega in da bodo tako uporabniki kot izvajalci zadovoljni
               z rešitvami, ki jih prinaša. Razumemo, da bo treba glede na to, da gre za nov sistem,
               določeno obdobje prilagajanja, vendar vemo, da to velja za uveljavitev katerihkoli
               sprememb, tudi tistih, ki se izkažejo kot ustrezne in dobrodošle. Hvala.</p>
            </sp>
            <sp xml:id="SDZ7-Redna-20-2016-06-16.sp133">

               <speaker>PODPREDSEDNIK MATJAŽ NEMEC:</speaker>

               <p>Hvala, gospa ministrica.</p>
               <p>Prehajamo na predstavitev stališč poslanskih skupin. Besedo ima Poslanska skupina
               Nove Slovenije – krščanskih demokratov, zanjo gospa Iva Dimic.</p>
            </sp>
            <sp xml:id="SDZ7-Redna-20-2016-06-16.sp134">

               <speaker>IVA DIMIC (PS NSi):</speaker>

               <p>Spoštovani, predsedujoči, spoštovana ministrica, kolegice in kolegi!</p>
               <p>Predlog zakona o dimnikarskih storitvah na novo ureja področje dimnikarstva. Vlada je
               s prenovitvijo pravne ureditve hitela, saj obstoječa zakonodaja velja le do konca
               letošnjega leta. Če nov zakon do takrat ne bi bil sprejet, bi dimnikarstvo postalo
               popolnoma neurejeno področje. Predlog zakona v ureditev prinaša nekaj pozitivnih
               sprememb. Kot eno izmed njih naj izpostavim možnost uporabnikov, da dimnikarja
               izberejo sami, ne glede na kraj. Dimnikarska licenca, ki bi jo v skladu s predlogom
               zakona izdale upravne enote bi veljala za celotno področje naše države. To
               predstavlja korak k odpiranju konkurence, kar v Novi Sloveniji pozdravljamo.
               Državljani morajo imeti možnost, da sami izberejo kateri dimnikar bo skrbel za
               njihovo kurilno napravo. Dimnikarski monopoli za krščanske demokrate niso
               sprejemljivi. V skladu s predlogom zakona Vlada v upoštevanju cen v dejavnosti s
               podobno ravnjo strokovne izobrazbe določi maksimirano ceno na časovno enoto, minister
               pa določi časovni normativ za posamezne dimnikarske storitve. Vlada maksimirano ceno
               v predlogu utemeljuje z dejstvom, da je storitev za uporabnika obvezna, kar naj bi
               močno posegalo v sistem trga. Glede na to, da predlog zakona prinaša prenehanja
               statusa gospodarske javne službe in liberalizacijo dimnikarskih storitev, je
               vprašljiva utemeljenost omejevanja cen, saj te v odprti konkurenci praviloma določi
               trg. Če bodo cene previsoke, se bo posledično povečala tudi ponudba dimnikarskih
               storitev in s tem tudi konkurenca. Za vstop dimnikarjev v upravljanje dejavnosti pa
               bi morala biti zagotovljena njihova 100-strokovna usposobljenost in zanesljivost. Ob
               hitrosti današnjega tehničnega razvoja je nekoliko čudno, da predlog zakona
               predvideva popolnoma trajno licenco brez zahtevanega usposabljanja za njeno
               ohranitev. Če je dimnikar od uporabnika oddaljen dlje kot 25 kilometrov, je po
               predlogu zakona predvidena tudi možnost plačila potnih stroškov, ki pa jih dimnikar
               lahko tudi ne zaračuna, če si s tem želi obdržati konkurenčnejši položaj. V zvezi s
               tem se postavlja vprašanje nesorazmerno slabšega položaja oseb s prebivališčem, ki je
               od dimnikarja oddaljeno več kot 25 kilometrov.</p>
               <p>Kot eno izmed pomanjkljivosti predloga lahko izpostavimo tudi morebiten konflikt
               interesov, ki bi nastal, če bi dimnikarsko licenco pridobil inštalater ali serviser.
               V takem primeru bi oseba nadzirala svoje lastno delo, kar je za nas problematično.
               Nerazumljiva je tudi določba predloga zakona, ki v letu 2017 uporabnikov ne zavezuje
               k skrbi za njihove kurilne naprave, kar lahko pripomore k povečanemu varnostnemu
               tveganju v državi. V Novi Sloveniji imamo pomisleke tudi o tem, ali bo uspelo Vladi
               oziroma pristojnemu ministrstvu do konca leta pripraviti in sprejeti vse zahtevane
               podzakonske akte, ki bi omogočili normalno izvajanje predpisov na področju
               dimnikarstva. Krščanski demokrati na tem mestu izražamo tudi nezadovoljstvo nad tem,
               da organizacije strokovne javnosti po njihovem zatrjevanju pri pripravi predloga
               zakona niso bile vključene v zadostni meri.</p>
               <p>Ker pa Predlog zakona o dimnikarskih storitvah prinaša le nekaj pozitivnih sprememb
               in ker bi nadaljnja razprava o tej temi lahko bila koristna, v Novi Sloveniji
               predlogu zakona v tej fazi zakonodajnega postopka ne bomo nasprotovali.</p>
            </sp>
            <sp xml:id="SDZ7-Redna-20-2016-06-16.sp135">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospod Franc Laj bo predstavil stališče Poslanske skupine nepovezanih poslancev. </p>
            </sp>
            <sp xml:id="SDZ7-Redna-20-2016-06-16.sp136">

               <speaker>FRANC LAJ (PS NP):</speaker>

               <p>Spoštovani, predsedujoči, spoštovana ministrica drage kolegice in kolegi!</p>
               <p>Ena od pomembnih ocen sedanjega stanja sistema koncesij na določenih območjih pravi,
               da sistem deluje zadovoljivo. Z njim je zadovoljnih po anketah MOP cca 86 % vprašanih
               iz reprezentativnega vzorca. Zato ne vidijo nobene potrebe po bistvenih menjavah
               sistema. MOP vsebinskih razlogov za take spremembe zakona nikoli ni niti poskušal
               navajati. Licenčni sistem, ki ga predlaga Zakon o dimnikarskih storitvah, pa da je
               precej nedodelan, nepreizkušen, mestoma neustaven, kakor nam sporoča stroka, in celo
               nezakonit ter po oceni tveganja prinaša izjemno visoko stopnjo tveganja, da bi se
               lahko zaradi uvedbe novega licenčnega, torej neobmočnega sistema hitro začela
               slabšati kvaliteta tako zraka kot tudi požarne varnosti. MOP v predlogu zakona
               predvideva, da bo sedanjo slabo evidenco to uredilo, saj gre za mala kurišča – 550
               tisoč.</p>
               <p>Pripravljavcem novele zakona predlagamo, da zelo resno proučijo predlog, poslan na
               Ministrstvo za okolje in prostor, s strani mnogih deležnikov v času priprave tega
               zakona. Predlagan je bil modificiran koncesionarski sistem, ki je tudi po mnenju
               pravne stroke edina prava rešitev. Modificiral pa bi se zelo enostavno tako, da bi
               lahko vsak uporabnik vsako leto v nekem prehodnem obdobju, to pomeni izven kurilne
               sezone, zamenjal koncesionarja, poleg tega pa bi bilo treba natančno urediti zahteve
               po stalnem usposabljanju ter uvesti zahteve po novih meritvah, ki se lahko merijo na
               daljavo z neke vrste laserskim sistemom. Za to obstajajo tudi evropski finančni
               viri.</p>
               <p>Poznavalci ocenjujejo, da samo modificiran koncesijski sistem z določenimi območji za
               posamezna dimnikarska podjetja ne bo popolnoma uredil vsa odprta vprašanja. Za
               trditev, da bo licenčni sistem deloval, pa dejansko ni nobenega dokaza. V dokaz tej
               trditvi je ministrstvu poznana ocena nevarnosti ob vpeljavi licenčnega sistema brez
               prehodnega obdobja in brez potrebnih podatkov v EviDimu. MOP pa ni pripravil nobene
               nobene ocene, ki bi vsaj teoretično dokazovala delovanje sistema. Tudi ni nobene
               potrebe po zaposlovanju 10 novih inšpektorjev. Če že zaposlujemo nove kadre v državni
               upravi na področju varovanja okolja, so ti kadri bistveno bolj potrebni kje drugje,
               recimo na okolju kot krepitev ARSO pri pospeševanju postopkov pridobivanja
               okoljevarstvenih soglasij in dovoljen.</p>
               <p>Predlog novega zakona je slab in nedomišljen, kar posredno potrjuje tudi odgovor MOP
               na vprašanje, postavljena s strani ZEK, kjer med ostalim priznavajo, da imajo le
               delno mnenje Službe Vlade za zakonodajo, iz neuradnih virov pa je znano, da imajo
               mnenje, ki govori o neustavnosti in nezakonitosti tega predloga, kar pa je zelo resna
               zadeva. Seveda sedanja dimnikarska podjetja niso brezmadežna. Obratno. Dejansko je
               kar nekaj nekorektnih podjetij in posameznikov, ki pa jih MOP do sedaj ni
               sankcioniral, temveč jih je celo nagovarjal s podeljevanjem koncesij.</p>
               <p>Naj povzamem na kratko. Trenutno veljavni sistem sicer deluje, bi pa bilo nujno
               uvesti nekatere izboljšave. Prav tako ima sistem, ki ga predlaga Vlada, mnoge
               pomanjkljivosti. Predlog je nedodelan, potrebuje modifikacije in dopolnitve.
               Predlagamo, da predlagatelj zakona zelo resno razmisli o modificiranem koncesijskem
               sistemu, ki z odlično kontrolo MOP ter s striktnim sankcioniranjem koncesionarjev
               lahko prispeva k postopnemu izboljšanju našega zraka in požarne varnosti. Bistvo
               vsega novega pa bi naj šlo v to smer, da nikakor se ne smejo odražati storitve
               predvsem na podeželju. Hvala za vašo pozornost.</p>
            </sp>
            <sp xml:id="SDZ7-Redna-20-2016-06-16.sp137">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Mag. Bojan Krajnc bo predstavil stališča Poslanske skupine Stranke modernega centra.
            </p>
            </sp>
            <sp xml:id="SDZ7-Redna-20-2016-06-16.sp138">

               <speaker>MAG. BOJAN KRAJNC (PS SMC):</speaker>

               <p>Hvala, spoštovani podpredsednik. Gospa ministrica, gospa državna sekretarka, kolegice
               in kolegi!</p>
               <p>Izvajanje dimnikarskih storitev obsega izvajanje meritev, pregledovanje in čiščenje
               kurilnih naprav, dimnih vodov in zračnikov. Vse to zaradi varstva okolja, učinkovite
               rabe energije, varstva človekovega zdravja in varstva pred požarom. Področje je bilo
               prvotno urejeno v Zakonu o varstvu okolja. Do njegove spremembe je prvič prišlo leta
               2004 s sprejetjem novele, ki je določala, da od 7. maja 2004 naprej to ni več lokalna
               gospodarska javna služba, ampak državna gospodarska javna služba. Ta spremenjena
               ureditev velja še danes, kar pomeni, da se dimnikarske storitve opravljajo v obliki
               koncesijske dejavnosti, torej podeljujejo se koncesije in sklepajo koncesijske
               pogodbe. Na ta način izvajalec dobi za posamezno dimnikarsko območje v državi
               izključno pravico izvajanja dimnikarske službe. Novela Zakona o varstvu okolja iz
               leta 2013 je pomembno posegla v ureditev te dejavnosti, saj je določila ukinitev
               dimnikarske dejavnosti iz okvira pravne ureditve gospodarskih javnih služb, kar bi
               vodilo v popolno liberalizacijo področja, če se področje ne bi reguliralo na drugačen
               način. Ker se storitve dimnikarske službe, torej dimnikarske storitve ne izvajajo
               izključno in samo v interesu uporabnika storitev, pač pa tudi in zlasti v javnem
               interesu, v Poslanski skupini Stranke modernega centra menimo, da je treba piskati
               ustreznejše rešitve za ureditev tega področja. Prevladala je namreč ocena, da
               izvajanje dimnikarskih storitev ne more biti povsem brez regulacije in prosto
               prepuščeno trgu, temveč da je tudi v prihodnje potrebna regulacija tega področja.
               Predlog Zakona o dimnikarskih storitvah zato izhaja iz predpostavke, da je treba
               uporabniku dimnikarskih storitev omogočiti izbiro dimnikarske službe, kar je mogoče
               zagotoviti z uvedbo licenčnega sistema. Licenčni sistem ponuja nekaj zanimivih
               rešitev, ki so vsekakor primerne za nadaljnjo razpravo, hkrati pa odpira kar nekaj
               vsebinskih vprašanj, vezanih na implementacijo teh rešitev v praksi. Več kot očitno
               je, da se je v fazi predhodnih obravnav zakona oblikovalo izrazito dvopolno mnenje
               zainteresirane in strokovne javnosti. Na eni strani se pojavljajo očitki, da sedanja
               ureditev omogoča monopol nad storitvami, nepravilnosti, zlorabe, in bi bilo treba
               omogočiti uvedbo prostega trga storitev s prostim oblikovanjem cen. Na drugi strani
               pa dimnikarji, združeni pod okriljem Obrtno-podjetniške zbornice Slovenije in
               Gospodarske zbornice Slovenije opozarjajo na sporne vsebine novega predloga, ki se
               nanašajo na vprašanja odgovornosti pri zagotovitvi upravljanja dimnikarskih storitev,
               na učinkovitost nadzora prek vzpostavljene evidence EviDim, na omejevanje cen
               dimnikarskih storitev, na zahteve za pridobitev licence za izobrazbo ter na druga
               pomembna vsebinska vprašanja.</p>
               <p>Poslanska skupina Stranke modernega centra na načelni ravni sicer podpira predloge
               sprememb, se pa zavedamo tudi, da gre za popolnoma nov koncept ureditve področja
               dimnikarskih storitev, ki ga je treba uvesti premišljeno in postopno z razjasnitvijo
               vseh izraženih pomislekov, ki so bili podani s strani zainteresirane in strokovne
               javnosti. V želji po konstruktivnem dialogu tekom državnozborske obravnave predloga
               zakona menimo, da je v tej fazi predlog zakona o dimnikarskih storitvah primeren za
               nadaljnjo obravnavo in verjamemo, da bo že današnja razprava pripomogla k razjasnitvi
               vsebinskih vprašanj in oblikovanju predloga, ki bo ponujal najboljšo možno rešitev.
            </p>
            </sp>
            <sp xml:id="SDZ7-Redna-20-2016-06-16.sp139">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod Tomaž
               Lisec.</p>
            </sp>
            <sp xml:id="SDZ7-Redna-20-2016-06-16.sp140">

               <speaker>TOMAŽ LISEC (PS SDS):</speaker>

               <p>Hvala, podpredsednik za besedo. Spoštovana ministrica, kolegi, kolegice, lep
               pozdrav!</p>
               <p>Ta vlada se trudi, da bi tu in tam kaj spremenila, ampak po uveljavljenih določenih
               spremembah, ko po enem mesecu, pol leta ali v roku enega leta ugotavljamo, vidimo, da
               so te spremembe bile nedodelane in so prinesle slabe posledice. In kar nekaj zakonov
               v tem mandatu je že tako narejenih. Druga stvar, ki jo pripravlja ta vlada, je to, da
               pripravlja ukrepe za čas, ko vsaj 80 % te sredine ne bo več med nami, ali pa te
               ukrepe pripravljajo uradniki, ki zasledujejo lastne interese.</p>
               <p>Pa dovolite za uvod en citat: "Sedanji sistem je po mnenju vseh, tako stroke, kot
               uporabnikov treba prenoviti, ga postaviti na nove temelje, ohraniti zdravo jedro
               sedanje sistemske ureditve in ga izboljšati tako, kot sta to storili Avstrija in
               Nemčija, ki sta ravno tako ureditev usklajevali z Evropsko komisijo."</p>
               <p>Sam sem v parlamentu od leta 2005, ko smo se na enem izmed prvih sestankov tedanje
               koalicije glasno spraševali, ali je rešitev, ki jo je na zadnji dan Ropove vlade z
               uredbo pripravil tedanji gospod Anton Rop in ko je državni sekretar še nekaj dni prej
               brez uredbe sprejel pravilnik, ali je ta ureditev prava ali bi bilo boljše obdržati
               bivši sistem, da občine poskrbijo za dimnikarske storitve, ali pa imeti pogum in
               očitno tudi modrost in presekati s področjem koncesijskih rešitev in uvesti že tedaj
               licenčni sistem. Ampak dejstvo je, da smo sedaj leta 2016, ko nam že vsaj eno leto
               teče voda v grlo glede urejanja področja dimnikarskih storitev, in potem dobimo tak
               zakon, ki v bistvu ni ne tič, ne miš. Lepo se sliši – licence.</p>
               <p>Dovolite, da v nadaljevanju predstavim razloge, zakaj vsaj v tej fazi predloga zakona
               v Poslanski skupini SDS ne bomo podprli, kajti menimo, da gre le za lepotne popravke,
               ki pa bodo, vsaj glede na to, kakšne so informacije tako s strani stroke na eni
               strani kot tudi s strani civilnih iniciativ, torej uporabnikov, prinesle še slabše
               rezultate v prihodnosti, kot jo ima ta koncesijski sistem, ki ni popoln, ima mnogo
               nepravilnosti. V Poslanski skupini SDS smo prepričani, da bomo čez kakšno leto ali
               dve ugotavljali, da je bil pa kljub vsemu boljši kot predlog zakona, ki je pred nami,
               ki je popolnoma nedodelan.</p>
               <p>Da je sistem potreben spremembe, ugotavlja že Računsko sodišče. Imamo dve njihovi
               obsežni poročili, ki ugotavljata, kaj vse je narobe, kaj vse in kdo vse bi moral kaj
               storiti in predvsem kdo se več ne bi smel ukvarjati s področjem dimnikarstva. A glej
               ga zlomka, ravno tisti največji dolžniki poročila Računskega sodišča so glavni
               iniciatorji sistema, ki bi še bolj zameglil področje dimnikarske službe. V Poslanski
               skupini SDS, še enkrat ponavljamo, Ministrstvo za okolje in prostor je del problema
               in ne del rešitve. Si bom morda potem v svojem lastnem imenu drznil povedati, kakšne
               so tudi osebnostne povezave med ljudmi na ministrstvu in med posameznimi profesorji,
               ki fino služijo, da delajo analize, in med največjimi dimnikarskimi podjetji, ki jim
               je v interesu, da se ta zmeda na področju dimnikarskih služb še poveča. Pa dovolite,
               bom šel skozi tako preko stališča Obrtno-podjetniške zbornice, Gospodarske zbornice,
               pa na drugi strani tudi civilne iniciative in tudi lastnikov stanovanj. Citiram:
               "Uresničila se je napoved, da bodo po preteku enega lega ponovno poslanci soočeni s
               predlogom zakona o dimnikarski službi. Že takrat je bilo namreč razvidno, da s strani
               pripravljavca zakona ni pričakovane pripravljenosti za resno pripravo sprejemljivega
               in strokovno utemeljenega zakona o dimnikarski službi, še manj pa to velja za
               potrebne in napovedane obsežne podzakonske predpise. Predlog zakona ni pripravljen na
               strokovnih podlagah in utemeljitvah, zaradi česar v primeru sprejetja predloga zakona
               ne bodo dosežni cilji tega zakona. Na izvajanje tega zakona ne nazadnje niso
               pripravljeni niti uporabniki, še manj pa izvajalci in država, ki ima ključno vlogo.
               Poudariti je treba tudi, da kljub obljubi in sklepom Ministrstva za okolje in prostor
               ni bila ustanovljena delovna skupina, v kateri bi sodelovali predstavniki obeh
               zbornic in tudi civilnih iniciativ ter druge zainteresirane javnosti." In tukaj prvo
               vprašanje ministrici: kaj in koliko se je delalo na tem zakonu od decembra 2015, ko
               smo ad hoc sprejeli podaljšanje veljavne ureditve pa do današnjega dne? Tako tudi
               piše, da pri pripravi tega predloga zakona je bila glede na lanskoletni predlog delno
               upoštevana le pripomba, da so globe za uporabnike v primeru neopravljenih
               dimnikarskih storitev previsoke. Potem pa je kar nekaj strani bistvenih dilem glede
               predloga zakona o dimnikarski službi, ki je danes pred nami. Sicer se ministrstvo
               baha, češ, malo bomo spremenili oziroma veliko bomo spremenili, bomo imeli licenčni
               sistem, super, to je tisto, kar državljani zahtevajo in prosijo, na drugi strani pa
               še vedno dimnikarji lahko preživijo. Ampak ko pogledamo natančno določbe zakona,
               vidimo, da ne bo prišlo do skoraj nobene pozitivne spremembe. Imeli bomo prosti trg,
               ki bo še vedno obvezna javna državna gospodarska služba. Če vprašate enega
               ekonomista, kako to dvoje – prosti trg in obvezna državna gospodarska javna služba
               sodi v isti stavek, bo vsak rekel, da nikakor ne sodi. Morda lahko damo delček
               pohvale ministrici z ekipo, da se je po vseh pozivih in sklepih pristojnih delovnih
               teles in javnosti deloma le uredilo področje evidence, vprašanje pa je, za koga pa se
               je uredilo vprašanje nadzora. Tako naprej napišejo, da bo prišlo do neenakosti pri
               dostopnosti do storitev za uporabnike, ki živijo v odročnih krajih, kar sicer ni nič
               novega za to vlado, ki se konceptualno ukvarja le z večjimi in tistimi v centrih, za
               ljudi na podeželju pa jim po domače povedano "dol visi" in se ne ukvarja z realnimi
               problemi. Takšno določilo nesporno vodi v manj redno izvajanje storitev zaradi višjih
               cen, to je tisti cenzus 25 kilometrov, kjer pogosto živi tudi starejša populacija.
               Ministrstvo za nadzor predvideva cca 8 ali 10 inšpektorjev, kar pomeni le
               neobvladovanje tega dela tudi v bodoče. Predlog zakona tudi popolnoma nesprejemljivo
               določa, da naj bi obveznosti za uporabnike nastopile šele eno leto po uveljavitvi
               zakona. Torej bo 500 tisoč uporabnikov še eno leto nek poskusni zajec, ob tem ko bo
               ministrstvo govorilo, kako je treba zaščititi ljudi, kako moramo varovati naše okolje
               in ostale floskule. Jasno je razvidno, da MOP s takšnim predlogom namerava uničiti
               predvsem dobre obstoječe izvajalce dimnikarskih storitev, ker zadaj za tak zakon
               pritiskajo tisti, ki so poleg pristojnega ministrstva del problema in pa ne del
               rešitve. Potem bom v svojem lastnem stališču lahko povedal nekaj dimnikarskih
               podjetij, spoštovana ministrica, ki bi jih morali nemudoma črtati iz česar koli, kar
               se dotika dimnikarske službe. Ampak ti gospodje si bodo naredili svoje vrtiček in iz
               tega vrtička izgnali tiste dimnikarje, ki so dobri. V zadnjih petih letih smo skoraj
               uničili dimnikarsko stroko. Samo poglejte, koliko je novih mojstrov v zadnjih petih
               letih. Ena roka je preveč. Torej smo uničili stroko, v Slovenijo prihajajo s
               ponarejenimi diplomami – dokazljivo, ljudje iz Bosne, Romunije. Določena dimnikarska
               podjetja si med seboj zamenjujejo ljudi, da izpolnjeno kvote, in ministrstvo ne
               naredi nič. Še to prehodno obdobje enega leta se je še bolj zakompliciralo. In sedaj
               pričakujete, da bo 8 ali 10 inšpektorjev naredilo skupaj z upravnimi enotami nek
               čudež. Pa bomo potem v nadaljevanju še nekaj o upravnih enotah.</p>
               <p>Skratka, dimnikarstvo kot koncesenčni model je le neka floskula, ki pa glede na to,
               kar prinaša zakon, ko ga beremo in predvsem ob bojazni, kar se dogaja v slovenskih
               uradih, ko si potem preko uredbe, takšne ali drugačne, in preko pravilnikov ljudje na
               ministrstvu naredijo svoj vrtiček še močnejši, za uporabnike pa veliko slabši, je
               naša skrb, da ta zakon ne prinaša skoraj nič pozitivnega, morda razen problematike
               evidenc, zelo na mestu.</p>
               <p>Pa gremo naprej. Gospodarska zbornica Slovenije. Prav tako mnogo vprašanj, baje
               odgovora ni. Civilne iniciative. Jaz imam tam na klopi nekaj centimetrov špeha, kjer
               so tako pripombe civilnih iniciativ, posameznih uporabnikov, ki imajo probleme v
               praksi, in pa tudi vseh ostalih združenj. Pa bom samo citiral tri, štiri stavke.
               Civilne iniciative govorijo: "Glavni cilj tega zakona je podražitev dimnikarskih
               uslug in disciplinirati lastnike malih kurilnih naprav. Na dimnikarje se bodo
               prisesale tudi upravne enote …" – tukaj se ne strinjam s "prisesale", ministrstvo jih
               bo prisililo, da bodo upravne enote še nekaj delale, za kar zagotovo niso ne
               pristojne, ne usposobljene – "in seveda zraven se bodo prisesali določeni promotorji
               dodatnega izobraževanja in periodičnega preizkusa znanja, ki želi iz dimnikarjev
               narediti uradnike v belih haljah. Ob tem pa je ključno, da se bo bistveno zmanjšala
               kakovost dimnikarskih storitev in povečala možnost zlorab. Ampak očitno to za vlado
               ni pomembno."</p>
               <p>Potem imamo Združenje lastnikov nepremičnin, deset strani konkretnih predlogov in
               vprašanj, na katere za enkrat še ni odgovora, in le upamo lahko, da glede na to, da
               večina koalicije drvi 100 kilometrov na turo naprej, brez pogleda levo in desno, kaj
               se bo storilo. Pred seboj imam mnenje Službe Vlade Republike Slovenije za zakonodajo
               pri prejšnjem zakonu, z decembra 2015, ki mu je sedanji zakon v več kot 90 % enak.
               Deset, devet strani: neustavnost, nezakonitost, nesistemskost, neizvedljivost, ne,
               ne, ne in tako naprej.</p>
               <p>Ugotavljamo, da so nekatere predlagane rešitve neustrezne, ni možno ugotoviti, kako
               se bo upravljalo in kako bo ostajalo naprej. Nasprotje med cilji izvajanja storitev,
               ni izdelana primerjalna analiza, podzakonski akti bodo tisti, ki bodo odločali kljub
               temu kaj bomo mi naredili. Skratka, uradniki bodo zopet dobili svoj vrtiček. In za
               zaključek, zakon ne bomo mogli izvajati in se ne bo mogel izvajati zaradi tehničnih
               pomanjkljivosti na katere je sam opozarjal tudi že v uvodni obrazložitvi. In tako
               naprej.</p>
               <p>Pa ne bom šel sedaj na dve strani konkretnih dokazov, zakaj so določena imena in
               priimki tako s strani Ministrstva za okolje in prostor in s področja določenih
               dimnikarskih služb problem, ker tako službeno kot privatno pretakajo njihove
               povezave, ampak verjetno bo tudi ministrica znala odgovoriti, ali je del problema ali
               del rešitve. Skratka, dobili bomo le nek nov model, ki bo piarovsko podprt, kako gre
               za nek prosti trg, češ, saj tudi vi bolj desno liberalno usmerjeni poslanci boste pa
               to podprli. V bistvu pa gre za to, da bo na koncu še manjša izbira med dimnikarji,
               kajti veliko ta boljših ste uničili, ta slabi pa bodo s pomočjo uradnikov na
               Ministrstvu za okolje in prostor, kjer je velika večina ljudi s tega področja ista že
               od leta 2004 naprej, delala po svoje. Gre za neke licence, ki bodo še naprej obvezne,
               cene bodo sicer maksimizirane, ampak ravno zaradi tega kar piše v zakonu, ne bo za
               uporabnike zakon nič boljši, dinamika pregledov, kar je po našem mnenju tudi ena
               izmed ključnih zadev, se skoraj ne spremeni. In še enkrat, imamo dve poročili
               Računskega sodišča in ministrstvo je imelo že sedaj, pa ne samo pod sedanjo
               ministrico, spoštovana ministrica, da ne bo narobe razumljeno, že možnosti nagnati
               slabe dimnikarje. Ampak ne, ti dimnikarji so si tudi z roko politike naredili svoj
               vrtiček še močnejši. In zato sodelovanje še s tem, da bodo upravne enote nosilec
               tega, kar piše v zakonu, za kar niso usposobljene, verjetno niti finančno niti
               fizično več zmožne opravljati tega posla, si je ministrstvo to iz ne vem kakšnih
               razlogov vzelo, da bodo upravne enote to delale, da je še vedno ogromno odprtih
               vprašanj glede dimnikarske službe v večstanovanjskih stavbah, da bo nadzor verjetno
               še slabši, kot je sedaj in tako naprej.</p>
               <p>Za zaključek bom citiral stališče, s katerim se v Poslanski skupini SDS strinjamo:
               "Zakon o dimnikarski službi ni primeren za nadaljnjo obravnavo, zato predlagamo, da
               se zavrne oziroma se v skrajnem primeru pred nadaljnjo obravnavo spremeni in dopolni
               tako, da bodo doseženi cilji te javne službe, da bo izvedljiv in stroškovno
               sprejemljiv za uporabnike in državo, da ne bo povzročil razpada obstoječega sistema,
               stečaja obstoječih izvajalcev in odhoda ključnih kadrov v druge dejavnosti." Toliko
               za enkrat. Hvala.</p>
            </sp>
            <sp xml:id="SDZ7-Redna-20-2016-06-16.sp141">

               <speaker>PODPREDSEDNIK MATJAŽ NEMEC:</speaker>

               <p>Hvala, gospod Lisec.</p>
               <p>Stališče Poslanske skupine Demokratične stranke upokojencev bo predstavil gospod Ivan
               Hršak. Izvolite, beseda je vaša.</p>
            </sp>
            <sp xml:id="SDZ7-Redna-20-2016-06-16.sp142">

               <speaker>IVAN HRŠAK (PS DeSUS):</speaker>

               <p>Hvala za besedo, spoštovani predsedujoči. Spoštovana ministrica za delo, spoštovane
               kolegice in kolegi!</p>
               <p>Končno je pred nami težko pričakovani Predlog zakona o dimnikarskih storitvah. Gre za
               urejanje področja, ki v naši državi že dolgo buri duhove. Dejstvo je, da gre za
               obvezno gospodarsko javno službo, ki je namenjena tako varstvu zdravja, premoženja,
               varovanja okolja, zagotavljanja požarne varnosti in ne nazadnje tudi za doseganje
               večje energetske učinkovitosti malih kurilnih naprav. Nekaj zadnjih vlad in
               ministrstev, ki so bila pristojna za okolje, je prejemalo ogromno število pritožb
               glede izvajanja dimnikarskih storitev. Gre za storitev, ki se mora izvajati, hkrati
               pa je izjemno nezaželena, vendar pa so se vsakič, ko se je katera od preteklih vlad
               lotila reševanje te problematike, v javnosti pojavila še večja negodovanja. Najbolj
               pogoste pritožbe so bile nad visokimi računi za dimnikarske storitve. Uporabniki so
               se pritoževali tudi nad tem, da dimnikarji brskajo po kurilnih napravah, čeprav zato
               nimajo potrebnega znanja in spretnosti.</p>
               <p>Naslednji očitek je bil, da dimnikarji svoje delo slabo opravljajo, so do strank
               nespoštljivi in še bi lahko našteval. Ob vsakem poskusu urejanja tega področja se je
               vedno znova pojavilo več različnih civilnih iniciativ in dimnikarskih združenj, ki so
               želeli peljati pripravo zakonodaje vsak v svojo smer. Civilne iniciative so
               najpogosteje zagovarjale idejo o popolnem prostem trgu, naprej podpisani pogodbi med
               dimnikarjem in stranko, v kateri bi bila opredeljena tudi cena, nasprotovali so tudi
               sankcijam zoper tiste, ki dimnikarja niso spustili v hišo oziroma ga ovirajo pri
               njegovem delu. Dimnikarji pa so se na drugi strani jezili nad tem, da se uvajajo
               licence, da si bo uporabnik lahko sam izbral dimnikarja in podobno. Ministrstvo je ob
               tako nasprotujočih si mnenjih imelo izredno težko nalogo najti neko kompromisno
               rešitev, ki bi vsaj delno ustrezala vsem zainteresiranim stranem. Ob pregledovanju
               pripomb civilnih iniciativ se je namreč pokazalo, da so njihova mnenja izrazito
               dvopolna. Po oceni naše poslanske skupine je ministrstvo pri pripravi tega zakona
               dobro opravilo svojo nalogo. Menimo namreč, da so licence, ki niso časovno in
               krajevno omejene, dobra rešitev. Še boljša rešitev je ta, da si bo lahko vsak
               uporabnik izbral svojega dimnikarja. Na tej točki ne moremo mimo očitkov, da bodo
               prav licence in izbira dimnikarja po lastni odločitvi omogočila tujcem, da prevzamejo
               dimnikarsko panogo v Sloveniji in da bodo mnogi dimnikarji ostali brez dela. Po naši
               oceni so taki strahovi odveč. Če je dimnikar svoje delo opravljal kot koncesionar
               dobro in je z uporabnikom ustvaril dober in pošten odnos, potem ne vidimo ovir, da ne
               bi tak dimnikar ostal prva in edina izbira za svoje dosedanje stranke. Res pa je, da
               si bodo morali sedaj svoje stranke najti sami. Obveznosti dimnikarjev oziroma
               dimnikarskih družb se s tem predlogom zakona bistveno ne spreminjajo, edina novost
               zanje je obvezno obnavljanje znanja, kar je po naši oceni nujno za vsakega
               dimnikarja, ki želi svoje delo še naprej dobro in kvalitetno opravljati ter slediti
               novim trendom na področju kurilnih naprav. Evidenca, ki je bila danes že omenjena,
               seveda sedaj že obstaja, žal pa je še vedno zelo nepopolna, saj mnogi koncesionarji,
               ponavljam, koncesionarji niso opravili svojega dela in v evidenco niso vpisovali
               potrebnih podatkov. Zdaj bo evidenco vodila upravna enota, podatke vanje pa bodo še
               naprej morali vpisovati dimnikarji. Ena najbolj izpostavljenih tem pri tem predlogu
               zakona je poleg višine cen tudi vprašanje nadzora. Dejstvo je, da smo ljudje
               naravnani tako, da če nekaj ni obvezno, potem tega ne bomo počeli. Dobri primer je na
               primer uporaba varnostnih pasov v avtu. Ne glede na vse dokaze, da pasovi rešujejo
               življenja, jih večina ni uporabljala, dokler to ni postalo obveza. In tako je tudi s
               pregledi kurilnih naprav in dimnikov. Če se bo to prepustilo prosti presoji ljudi,
               potem večina dimnikov ne bo redno pregledana in očiščena, sploh v luči slabega
               finančnega stanja, ko vemo, da ljudje, še posebej tisti z nizkimi prihodki in tudi
               pokojninami gledajo na vsak cent, in dobro premislijo, kako ga uporabijo. Tudi
               stopnja ozaveščenosti in odgovornosti ljudi še ni na tako visoki ravni, da bi se sami
               od sebe odločili za redne letne preglede, potrebna čiščenja in meritve emisij zaradi
               varovanja lastnega zdravja in varnosti, kaj šele zaradi varovanja okolja. Zato morajo
               po naši oceni obvezni letni pregledi ostati varovalka za zagotavljanje varstva
               zdravja ljudi, okolja in tudi za večjo požarno varnost. Edina dodatna naloga, ki jo
               bo po tem zakonu imel uporabnik, je, da poleg omogočanja dimnikarjev, da pregledajo
               kurilne naprave, bo hranil zapisnike o pregledu in odpravi morebitnih napak. Nadzor
               pa bodo opravljali različni inšpektorji, tako okoljski, požarni, tržni in
               zdravstveni, zaradi česar bo v inšpekcijskih službah prišlo do deset novih
               zaposlitev. Vsak inšpektor bo seveda opravljal nadzor na svojem področju.</p>
               <p>V naši poslanski skupini upamo, da bodo v današnji splošni razpravi prišle na dan
               dobre ideje, kako zakon še izboljšati, da bo še bolj prijazen uporabnikom in tudi
               izvajalcem dimnikarskih storitev. Najlažje je namreč vse skozi nekaj kritizirati,
               namesto da bi podali dobre konkretne predloge za izboljšave. Pričakujem torej
               konstruktivno razpravo, ki bo ministrstvu v pomoč pri pripravi morebitnih amandmajev,
               ki bodo predlogu zakona dali dodatno vrednost za širšo podporo večine poslanskih
               skupin.</p>
               <p>Poslanke in poslanci Poslanske skupine Desus bomo predlog zakona podprli. Hvala.</p>
            </sp>
            <sp xml:id="SDZ7-Redna-20-2016-06-16.sp143">

               <speaker>PODPREDSEDNIK MATJAŽ NEMEC:</speaker>

               <p>Gospa Marija Bačič bo predstavila stališče Poslanske skupine Socialnih
               demokratov.</p>
            </sp>
            <sp xml:id="SDZ7-Redna-20-2016-06-16.sp144">

               <speaker>MARIJA BAČIČ (PS SD):</speaker>

               <p>Hvala za besedo, gospod predsednik. Spoštovana gospa ministrica, kolegice in kolegi,
               lepo pozdravljeni!</p>
               <p>V Poslanski skupini Socialnih demokratov menimo, da mora skupni interes uporabnika in
               izvajalca biti vodilo pri sprejemanju zakona o dimnikarskih storitvah. Predlagani
               zakon po našem prepričanju tako v številnih točkah sledi skupnemu interesu. Pristojno
               ministrstvo je na podlagi pripomb strokovne javnosti v okviru lanskega poskusa
               sprejemanja zakona pohitelo s pripravo novega zakonskega predloga in s tem pretežno
               upoštevalo pripombe stroke, žal pa še nismo uspeli uskladiti popolnoma vseh
               dejavnikov glede dimnikarskih storitev. Novost predlaganega sistema za dimnikarje v
               licenčnem sistemu je, da ne bodo več omejeni na območja. Že obstoječi izvajalci bodo
               lahko nadaljevali dejavnost, če bodo izpolnjevali predpisane pogoje, ki jih določa
               predlog zakona.</p>
               <p>Prednost je tudi, da nov sistem pomeni priložnost za tiste, ki do zdaj niso mogli
               opravljati dejavnosti, da ob izpolnjevanju pogojev lahko vstopijo vanjo. Novosti za
               uporabnika dimnikarskih storitev so možnost izbire dimnikarske družbe, cenovna
               konkurenčnost storitev, določene bodo najvišje dovoljene cene storitev in predvidena
               višja kakovost storitev. Uporabniku dimnikarskih storitev je treba omogočiti izbiro
               dimnikarske službe, kar je mogoče zagotoviti z uvedbo licenčnega sistema. Licence
               bodo dimnikarju podeljevale in odvzemale upravne enote. Licenca ne bo krajevno
               omejena, veljala bo za celotno območje Slovenije in ne bo časovno omejena. Novi zakon
               ureja tudi inšpekcijski nadzor in strukturo cen, ki je maksimirana.</p>
               <p>Skladno s predlogom zakona dimnikarske storitve izvajajo dimnikarji, opravljajo pa
               dimnikarske družbe. Obveznosti dimnikarjev oziroma dimnikarskih družb se od obstoječe
               ureditve bistveno ne spreminjajo. Njihove naloge obsegajo pregledovanje naprave v
               predpisanem obsegu in na predpisan način, izvajanje zapisnikov o opravljenih
               storitvah, seznanjenje uporabnika male kurilne naprave z morebitnimi nepravilnostmi
               in predlaganje odprave ugotovljenih napak ter vpisovanje malih kurilnih naprav in
               storitev v evidenco.</p>
               <p>Obveznost za dimnikarja je obnavljanje znanja z izobraževanjem. Predlog zakona pa
               določa tudi obveznosti uporabnika dimnikarskih storitev, ki so obveznost izbire
               dimnikarske družbe, dopustitev pregleda male kurilne naprave v predpisanih rokih in
               na predpisan način, hramba zapisnikov o pregledu in odprava morebitnih ugotovljenih
               napak.</p>
               <p>Predlagani sistem prek določitve najvišje dovoljene cene dimnikarskih storitev
               naslavlja tudi vprašanje motenj na trgu pri gibanju cen in cenovne dostopnosti
               dimnikarskih storitev. Mnenje predlagatelja je namreč, da je ureditev, ki določa
               maksimirano ceno urne postavke, nujna, saj gre za opravljanje storitev, ki so
               obvezne. Obvezna storitev lahko privede do večjih odstopanj pri zaračunanih zneskih
               za opravljanje dimnikarske storitve uporabnikom. Obstoječa koncesijska ureditev se je
               izkazala tudi za administrativno zelo zahtevno, saj sta podeljevanje in odvzem
               koncesij izredno dolgotrajna.</p>
               <p>Zmanjšanje upravnih postopkov bo omogočilo večje posvečanje nadzoru in prenovi
               predpisov na tem področju. V koncesijskem sistemu je hkrati možen pojav praznih
               območij zaradi odvzema koncesij, saj med časom, ko je koncesija odvzeta in nova
               podeljena, ki praviloma, upoštevajoč vse roke, vezane na upravni postopek, ni kratek,
               na območju ni izvajalca, ki bi ga uporabniki lahko poklicali, česar pa v primeru
               licenčnega sistema ni.</p>
               <p>Cilj izvajanja storitev po predlogu zakona je skrb za varstvo okolja, zdravja in
               premoženja ljudi, požarna varnost ter energetska učinkovitost malih kurilnih naprav.
               Predlagani sistem pomeni relativno majhno omejitev z vidika prostega delovanja trga
               nasproti pomembnemu omejevanju nepopravljive škode, ki bi nastala tako ljudem kot
               tudi na stvareh in okolju zaradi pretečih zastrupitev ali celo smrti, požarov in
               onesnaževanja zraka. Ne nazadnje je treba tudi upoštevati, da so vse druge
               dimnikarske storitve, kot so projektiranje in izvedba kurilnih naprav, servis
               kurilnih naprav, popravila, zamenjave in tako dalje prosto dostopne na tržišču, kar
               povečuje potrebo po regulaciji dimnikarske dejavnosti.</p>
               <p>V Poslanski skupini Socialnih demokratov bomo zakon v tej fazi zakonodajnega postopka
               podprli, pri čemer poudarjamo, da si v nadaljnji zakonodajni fazi želimo, da se
               odprta vprašanja z vsemi deležniki uskladijo in da tako pridemo do okolja in ljudem
               prijazne rešitve. Hvala lepa.</p>
            </sp>
            <sp xml:id="SDZ7-Redna-20-2016-06-16.sp145">

               <speaker>PODPREDSEDNIK MATJAŽ NEMEC:</speaker>

               <p>Hvala, gospa Marija Bačič.</p>
               <p>Stališče Poslanske skupine Združena levica bo predstavil gospod Matjaž Hanžek.</p>
            </sp>
            <sp xml:id="SDZ7-Redna-20-2016-06-16.sp146">

               <speaker>MATJAŽ HANŽEK (PS ZL):</speaker>

               <p>Hvala lepa.</p>
               <p>Zakon o dimnikarskih storitvah je tipičen primer tega, kako se vlada v svoji
               zavarovanosti neoliberalnim dogmam prostega trga pri reševanju problemov vedno zateče
               k enim in istim rešitvam: deregulaciji, privatizaciji, liberalizaciji. Obravnavani
               zakon je prav primer slednje, težave, s katerim se je ta država soočala na področju
               dimnikarstva, so znane že dolgo. Najprej smo imeli javno gospodarsko službo, potem
               obvezno državno gospodarsko službo, ki se je opustila in uvedel koncesionarski
               sistem, ki je v veljavi danes, sedaj pa le-tega opušča in se uvaja licenčni sistem.
               Res je, da je opravljanje dimnikarskih storitev še vedno do določene mere regulirano,
               vendar je trend tukaj jasen: počasi a vztrajno se opravljanje dimnikarskih storitev,
               ki so izjemnega pomena tako za zagotavljanje zdravja ljudi kot zagotavljanje varstva
               okolja, prepušča tako imenovanemu prostemu trgu. Država se vse bolj umika, vse več je
               popuščanj kapitalu. Sistem, ki ga imamo danes, je slab. Na to je večkrat opozorilo
               tudi Računsko sodišče. Koncesije za izvajanje dimnikarskih storitev so skoncentrirane
               in centralizirane pri nekaj podjetjih, ki imajo preko 10, največ je celo 26 koncesij,
               pojavljajo se težave s kakovostjo storitev, veliko je priložnosti za zaslužkarstvo,
               nepravilnosti, nezakonitosti in zlorabe. Poleg tega zaradi sedaj veljavnega principa
               – ena koncesija na območje uporabniki v primeru nezadovoljstva z izvajalcem ne morejo
               izbrati drugega. To je ena od stvari, za katero tudi v Združeni levici menimo, da je
               dobra. Ne glede na to pa tržni sistem ne bo odpravljal prej naštetih pomanjkljivosti
               obstoječega sistema, ampak jih bo v veliki meri spodbujal. Poleg vzpostavljanja
               konkurenčnosti predlagani zakon vsebuje tudi nastavke za prekarizacijo opravljanja
               dimnikarskih storitev preko dimnikarskih družb, ki bodo dimnikarje lahko zaposlovale
               preko agencij ali drugih nestandardnih oblik zaposlovanja in tako ustvarjale
               negotovost na področju dela v tem sektorju. Odprtje konkurence najverjetneje ne bo
               pripeljalo do rasti števila ponudnikov dimnikarskih storitev, ampak bodo največje
               dimnikarske družbe, ki že v koncesionarskem sistemu obvladujejo levji delež trga,
               enostavno požrle male. Vzpostavil se bo neke vrste oligopol, kjer pa bo kljub
               navidezni možnosti proste izbire izvajalcev dimnikarskih storitev ta za uporabnike še
               vedno zelo omejena. Vlada bi se lahko odločila za praktično kakršnokoli obliko
               zagotavljanja dostopnosti dimnikarskih storitev državljanom. Po mnenju Združene
               levice gre pri dimnikarskih storitvah z zdravstvenega in okoljevarstvenega vidika za
               tako občutljivo materijo, da v nobenem primeru ne bi smela biti prepuščena trgu.
               Država bi morala za opravljanje dimnikarskih storitev zagotoviti oblike obvezne
               državne gospodarske družbe. Lahko bi za začetek tudi odpravila nekatere
               pomanjkljivosti obstoječega koncesionarskega sistema. Predvsem poostriti nadzor in
               dovoliti več koncesionarjev na omejenem področju ter omejiti število podeljenih
               koncesij na posameznega izvajalca, s čimer bi se preprečil razmah tako imenovanih
               dimnikarskih tajkunov. Žal se je Vlada nasprotno odločila za uvedbo licenčnega
               sistema in napravila naslednji korak v liberalizacijo dimnikarskih storitev.</p>
               <p>Za Združeno levico je to nesprejemljivo in zato bomo glasovali proti sprejetju tega
               zakona. Hvala.</p>
            </sp>
            <sp xml:id="SDZ7-Redna-20-2016-06-16.sp147">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Sledi splošna razprava poslank in poslancev k predlogu zakona. Besedo ima gospod
               Danilo Anton Ranc. Za njim naj se pripravi gospod Marko Ferluga in gospod Ljubo
               Žnidar.</p>
               <p>Gospod Ranc, beseda je vaša, izvolite.
                  
               
            </p>
            </sp>
            <sp xml:id="SDZ7-Redna-20-2016-06-16.sp148">

               <speaker>DANILO ANTON RANC (PS SMC):</speaker>

               <p>Predsednik, hvala za besedo.</p>
               <p>Bom mogoče kar na začetku malo zopet ponovil mojo stalno temo, da ko se pogovarjamo v
               tem parlamentu o gospodarskih temah, so na žalost dvorane prazne, tako kot je tudi
               danes, in to mi zbuja določeno skrb, še posebej zato, ker je ta tema, ki je bila
               obravnavana na različnih javnih razgrnitvah mnenj, bila obravnavana kot zelo pereča,
               zanimiva, kresala so se mnenja z leve in desne, in mislim, da smo v procesu teh
               demokratičnih razprav le prišli do nekih podatkov in informacij, ki so pomembne.
               Pozdravil bi tudi opozicijo tako imenovano gospodarsko krilo opozicije stranke SDS,
               ki je tukaj prisotna. Mislim, da se tudi na Odboru za gospodarstvo vključujemo v
               konstruktivne razprave. Kot vidim, je pestra razprava že potekala z gospodom Liscem
               in kolegom v poziciji, tako da mislim, da smo na zelo dobro poti, da vendarle tudi v
               današnji razpravi pridemo do ene dobre rešitve, ki jo tudi želimo. Pa bi mogoče
               rekel, da dimnikarji prinašajo srečo in je prav, da se na to spomnimo tudi danes in
               da v bistvu obravnavamo na nek način tudi neko širše področje, ki se tiče tako
               okolja, gospodarstva in tudi okolja, v katerem tudi mi živimo. Ta zakon se dotika
               tako varnosti življenja pa tudi zdravega okolja, zato mislim, da je skrajni čas, da z
               neko rešitvijo, ki bo to urejala transparentno in na primeren način, tudi pridemo v
               parlament in skozi obravnavo najdemo eno pravo rešitev. Ko so pa te razprave
               potekale, sem imel občutek, da dimnikarji ne prinašajo samo sreče, ampak tudi včasih
               visoke račune. Tako je mogoče tudi iz te razprave bilo razbrati, da dosedanja
               ureditev ni takšna, kot si jo želimo in da bi morali strniti glave in najti eno
               rešitev, ki bo zadovoljila vse – tako nas državljane kot uporabnike kot tudi sedanje
               koncesionarje, pa tudi tiste, ki bi si želeli to dejavnost opravljati, pa sedaj
               zaradi mogoče neprimernih rešitev te možnosti nimajo.</p>
               <p>Če se malo dotaknemo tudi zgodovine, je to področje prvotno urejal Zakon o varstvu
               okolja in v letu 2004 je prišlo do rešitve za tako imenovano gospodarsko javno službo
               in v bistvu do spremembe na tem področju tako, da so dimnikarska podjetja dobila
               koncesije, ki so bila vezane na določena teritorialna območja in na teh območjih
               področjih ni bila vzpostavljena neka zdrava konkurenca oziroma možnost, da bi tukaj
               opravljala storitve različne dimnikarska podjetja, ki se s to dejavnostjo tudi
               ukvarjajo. Iz tega razloga je prišlo tudi do pobude in leta 2013 do zakona, ki bi na
               nek način to tudi urejal. Takratne koalicijske stranke so pripravile spremembo
               zakonodaje, ki bi odpravljala eno izmed anomalij na tem področju in bi uvedla nek
               sistem, ki bi omogočal izbiro dimnikarja, da ne bi bila dejavnost dimnikarskih
               podjetij vezana na določeno število koncesionarjev na nekem območju. Seveda je to na
               nek način spodbudilo različne razprave, mnenja v zvezi s tem. Tudi ko smo obravnavali
               zakon o gospodarjenju z gozdovi, smo se srečali s tematiko koncesionarjev in tu bi
               rekel, da so bila izražena različna stališča, tako koncesionarjev, uporabnikov in
               tudi različnih civilnih združenj.</p>
               <p>Mislim, da je pred nami je kar trd oreh, ki ga na nek način moramo streti, podoben je
               bil zakon o gospodarjenju z gozdovi. Jaz verjamem, da bomo tudi tukaj našli ustrezno
               rešitev, ki bo ponudila možnost neke konkurenčne ponudbe na trgu in dostop te
               pomembne storitve vsem državljanom in državljankam. Ker so te razprave pokazale, da
               so različna mnenja, različne pobude, je prišlo po prvotni obravnavni tega zakona do
               tega, da je bil umaknjen iz postopka, in se je podaljšala v bistvu obstoječa ureditev
               do leta 2016. To je bila ena modra odločitev, ker z neko rešitvijo siliti z glavo
               skozi zid je neproduktivno in lahko bi povzročili več slabe volje ali pa prišli do
               neke slabe rešitve. Zato je bila ponujena možnost, da v okviru zakonodajnih postopkov
               ministrstvo pripravi na osnovi teh javnih razprav razgrnitev spremembe prvotne
               rešitve in da se na nek način zbližajo te različne rešitve in da se najde neka
               kompromisna rešitev.</p>
               <p>Ta zakon je zdaj v obravnavi in mislim, da smo tudi dobili eno rešitev, ki na nek
               način upošteva vsa ta različna, včasih diametralna mnenja in da v bistvu daje
               možnosti, da ta zakon v razpravi po demokratični poti amandmiramo in dopolnimo, da bo
               končni rezultat uporaben zakon, ki bi vse te dileme, ki so bile nakazane, tudi rešil.
               Seveda pa so razlogi, zakaj ta zakon sprejeti, so tudi, da so bili poskusi tudi v
               prejšnjem mandatu na to temo že opravljeni in da ni bilo nekih razumevanj ali pa tudi
               ni prišlo do končnih rešitev. Tako se ta zadeva vleče že zelo dolgo in na nek način
               tudi kliče k neki čim prejšnji rešitvi, da ne bi izpadlo, da v bistvu nismo toliko
               demokratično zreli, da bi v našem parlamentarnem postopku našli eno ustrezno rešitev.
               Jaz vidim to rešitev, kot sem že rekel, kot en kompromis, ki bo dal možnost tako
               obstoječim koncesionarjem, da bodo po tem novem licenčnem postopku, ki ga uvajamo, na
               nek način imeli nadalje možnost opravljati storitve, hkrati pa bi ta postopek imel
               možnost izločiti tudi kakšnega ponudnika, ki v sedanji praksi ni izvajal storitev, ki
               bi bile povšeči vsem nam. Seveda vidim tudi drugo pomembno pridobitev, ker bo ta
               rešitev ponudila priložnost tudi manjšim podjetnikom, da se pojavijo na trgu neki
               novi ponudniki. In pri primeru ponudbe in povpraševanja po vseh ekonomskih
               zakonitostih pride, prvič, do znižanja cen dolgoročno in zaradi konkurence tudi do
               izboljšane kvalitete storitev. In to je v bistvu če rečemo, tisti osnovni moto tega
               zakona, te rešitve, da na nek način ohranja možnost opravljanja teh dejavnosti
               dosedanjim koncesionarjem, ponuja pa tudi možnost novim t. i. manjšim dimnikarskim
               podjetjem ali posameznikom, ki to storitev tudi dobro opravljajo. Ta rešitev
               licenčnega sistemajasno definira dolžnosti tudi uporabnika, ki mora zagotoviti
               pregled tako imenovane novo grajene kurilne naprave, omogočiti vpis v evidenco.
               Seveda pa morajo nadaljnji postopki tudi dovoliti opravljanje dimnikarskih storitev.
               Ta licenčni sistem tudi jasno opredeljuje naloge dimnikarskih družb, ki se tičejo
               vseh del, povezanih s čiščenjem kurilnih naprav, meritev, odstranjevanje nečistoč in
               katranskih oblog in pa tudi informiranje uporabnika o energetski učinkovitosti in
               podobnih zadevah, ki so vezane s tem zakonom. Določa se tudi neka cena dimnikarskih
               storitev, ki je na nek način limitirana navzgor, kar je na vsak način dober znak, ker
               je pričakovati, da ob večji ponudbi storitev bo prišlo do znižanja cen na tržišču.
               Tudi uvedba tako imenovanega novega evidenčnega sistema prinaša novost, ker bo to
               omogočilo transparenten vpogled v kurilne naprave po celotni Sloveniji, nadzor in
               izvajanje teh storitev v skladu s sprejeto zakonodajo.</p>
               <p>Seveda je bilo, če nekako rezimiram na koncu, precej razprav takih ali drugačnih na
               to temo. Bile so tudi zanimive. Ko si prisluhnil tem različnim stališčem, se tudi
               postavlja vprašanje, pa tudi nek velik izziv, kako ta različna mnenja v eni zakonski
               obliki spraviti na skupni imenovalec. Če bi strnil nekaj izhodišč, je pomembno to, da
               se namesto koncesij uvajajo licence, da bo lahko uporabnik, če si že lahko izbere
               svojega osebnega zdravnika, si bo lahko tudi izbral dimnikarja, da bodo lahko
               opravljali te storitve tudi tako imenovani mali dimnikarji. To se pravi, da ima zakon
               tudi posluh za manjše podjetnike. S tem odpiranjem trga želimo spodbuditi tudi
               konkurenčnost na trgu in s tem sprožiti nek normalen proces znižanja cen in pa po
               drugi strani izboljšanje kvalitete storitev.</p>
               <p>Če zaključim na kratko. Jaz sem sledil tej javni razpravi, ki je bila zelo pestra,
               tudi sem aktivno sodeloval pri sprejemanju Zakona o gospodarjenju z gozdovi, kjer smo
               se srečevali tudi s podobno tematiko. Mislim, da je tudi tam bilo obilo pomislekov,
               pa vendar smo potem v kvalitetni parlamentarni razpravi prišli do nekih dobrih
               rešitev. Seveda pa bi na koncu tudi rekel, da si s sprejetjem tega zakona želim, da
               bi nam dimnikarji vsem prinesli sreče, tudi kvalitetnih razprav. Nekateri so danes
               malo utrujeni, zato je tista stran tukaj izpraznjena, ampak dajmo izraziti
               spoštovanje do gospodarskih tem v parlamentu, temu se dajmo bolj posvetiti in
               pozabimo na neke prepire. Jaz sem tudi optimist, mislim, da je zadnja klop tukaj zelo
               aktivna, tudi kolega v drugi vrsti, tako da mislim, da bomo našli dobre rešitve za
               zakon, za boljše okolje in za srečo vseh nas. Hvala.</p>
            </sp>
            <sp xml:id="SDZ7-Redna-20-2016-06-16.sp149">

               <speaker>PODPREDSEDNIK MATJAŽ NEMEC:</speaker>

               <p>Hvala, gospod Ranc.</p>
               <p>Naslednji razpravljavec je gospod Ljubo Žnidar, pripravita naj se gospod Ivan Prelog
               in dr. Mitja Horvat.</p>
            </sp>
            <sp xml:id="SDZ7-Redna-20-2016-06-16.sp150">

               <speaker>LJUBO ŽNIDAR (PS SDS):</speaker>

               <p>Hvala lepa, spoštovani podpredsednik. Kolegice in kolegi!</p>
               <p>Novi zakon oziroma Predlog o dimnikarskih storitvah dejansko prehaja iz koncesij na
               licence. Jaz se pa vprašam, kakšna je pa sploh razlika. Ta novi zakon bistvenega nič
               ne spreminja, dela se bodo opravljala tako kot prej. Samo uvajamo nov postopek
               oziroma izmislili smo si novo ime, zdaj ne bo več koncesije, bo dejansko prehod na
               licenčni sistem. Dejansko, da ne rečem, sedaj dimnikarsko stroko postavljamo zopet na
               start, če rečem po športno, kajti licenco bo treba pridobiti. Za pridobitev licence
               bodo morali subjekti izpolnjevati določene pogoje. Skratka, zopet od začetka. Imam
               tukaj eno konkretno vprašanje za ministrico: koliko bo stala pridobitev licence enega
               obrtnika, ki že to dejavnost opravlja 30 let? Koliko bo njega to stalo? Sedaj bomo
               šli starega mojstra dimnikarja zopet preverjat, če je on sposoben upravljati to
               dimnikarsko storitev, zato ker smo si izmislili novo ime. Sedaj ga gremo preverjat,
               ker danes pa ne verjamemo več v njegovo strokovnost pa v njegovo usposobljenost, v
               njegovo znanje, ampak mu bomo naložili nekaj stroškov, nekaj administriranja, da si
               bo pridobil na upravni enoti, ki je ne vem kako na enkrat usposobljena, da bo ona
               podeljevala licence dimnikarski dejavnosti. Ker smo prešli na neko novo ime. Pa
               čeprav gre za različna pravna subjekta, da se razumemo. Vem to, poznam to, ampak
               govorim pa konkretno o dimnikarskem mojstru, ki 30 let opravlja to svojo dejavnost.
               To je moje konkretno vprašanje.</p>
               <p>Kakšen bo nadzor? Tukaj se na veliko hvalimo, da bomo zaposlili deset novih
               inšpektorjev, ki bodo delali nadzor. Ja, zakaj pa sedaj nismo tukaj uvedli reda pa
               kontrole itn.? Jaz pravim, da tudi zdaj je bilo ministrstvo izjemno slab gospodar,
               ker ni znalo koncesionarjem naložiti, da bi si dejansko koncesionarji uredili
               evidenco in register tako o uporabnikih kot o malih kurilnih napravah. Ali imamo
               danes jasne in točne evidence? Jih imamo? Nimamo jih. Tega koncesionarjem nismo znali
               naložiti. Nismo znali, ker smo slabi gospodarji. In danes na veliko govorimo, da vsak
               si bo lahko izbral svojega izvajalca, kako je to super in fino, prosto na trgu itn.,
               cene se ne bodo nič dvignile. Utopija. Ne bo tako. Ti, ki bodo pridobili licence, si
               bodo razdelili teritorij, dvignili cene za 20 %, ni variante, da bo nekdo z enega
               primorskega okraja konkurenčen na štajerskem delu in vsi bodo zelo lepo in dobro
               poslovno delovali. Seveda, vse to bomo pa mi plačali. Pa ne po taki ceni, kot je
               danes. Jaz karikiram, 20 % bo višja cena. Čez palec tako ocenjujem. Če povzamem, je
               to rezultat tega predloga. Pa se strinjam, da tudi obstoječi sistem opravljanja
               dimnikarskih storitev ni najboljši, ni povsem dober. Ampak s takšnim predlogom, kot
               je pa sedaj na mizi, se pa ta dejavnost oziroma to področje opravljanja dimnikarske
               storitve ne bo prav nič izboljšalo. Za uporabnika ne bo boljša. Samo ljudem bomo
               naložili nekaj več dela na upravni enoti, da bodo izdajali te licence, zaposlili bomo
               nove inšpektorje itn. Skratka, podražili bomo in obremenili državni proračun. To
               prinaša ta zakon. Nisem pa res videl, ali ima finančne posledice za državni proračun.
               Ima jih. Ima. Če bo nalogo opravljalo povečano število inšpektorjev in če bodo
               upravne enote opravljale neko novo dodatno delo, je to sigurno finančno breme za
               državni proračun. To se pravi, da smo slabi gospodarji. Najlažje je rešiti zadevo
               tako, aha, gremo v finančni žep državnega proračuna. Na tak način reševati zadeve je
               najlažje in najenostavneje, ob tem pa, da ne pozabim, še pa malo svoj pisker zraven
               pristaviti. Tako se ne rešujejo problemi. Tako se ne rešujejo tudi javne gospodarske
               službe državnega pomena. To ni prava pot. Tak predlog podpreti za nadaljnjo
               obravnavo, jaz bi rekel, če bi šlo za manjše popravke, da bi bila osnovna smer
               pravilna, potem vsaka stvar je tako rekoč, tudi zakonodaja, živa stvar, ki se jo da
               popraviti, obdelati ali praksa pokaže določene pomanjkljivosti, ampak v tem primeru,
               ko pa že v osnovi je ta osnova smer popolnoma zgrešena, je pa zakon, ki ga je
               absolutno treba umakniti. Nima perspektive na nadaljnji poti oziroma če pride do
               končne realizacije, bo to slab zakon, ki ne bo dobro vplival na to dejavnost in bo
               slabo vplival tudi na državni proračun. Takšnega predloga tudi sam ne bom podprl.
               Hvala.</p>
            </sp>
            <sp xml:id="SDZ7-Redna-20-2016-06-16.sp151">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Besedo ima gospod Ivan Prelog. Pripravi naj se dr. Mitja Horvat za njim pa, gospa
               Marjana Kotnik Poropat.</p>
            </sp>
            <sp xml:id="SDZ7-Redna-20-2016-06-16.sp152">

               <speaker>IVAN PRELOG (PS SMC):</speaker>

               <p>Hvala. Pozdrav vsem prisotnim!</p>
               <p>Ministrstvo za okolje in prostor je ponovno vložilo Predlog zakona o dimnikarskih
               storitvah, ki predlaga uvedbo tako imenovanega licenčnega sistema na področju
               opravljana dimnikarskih storitev. Trenutno obstoječi sistem temelji na podlagi
               podeljevanja koncesij, pri čemer je treba poudariti, da je bila takšna ureditev že
               pred leti prepoznana kot neprimerna, saj naj bi omogočila monopol nad storitvami na
               tem področju. Tako je Državni zbor leta 2013 podprl spremembo zakonodaje in je
               določil rok za ukinitev dimnikarskih dejavnosti iz okvira ureditve gospodarskih
               javnih služb, pri tem pa ni ponudil nobene ustreznejše rešitve za regulacijo tega
               področja. Zato smo konec leta 2015 podaljšali obstoječo ureditev do konca letošnjega
               leta in danes verjamem, da je napočil trenutek, ko moramo skupaj poiskati ustrezne
               rešitve. Urejena požarna varnost, varstvo okolja in zdravje ljudi je v interesu vseh
               nas, zato je treba zagotoviti, da bodo storitve dimnikarske službe opravljene
               dosledno in strokovno in da ne bodo prosto prepuščene trgu. Sicer pozdravljamo
               predlog ministrstva, ki s Predlogom zakona o dimnikarskih storitvah uvaja poseben nov
               koncept ureditve tega področja, zavedamo pa se tudi, da opozoril s strani strokovne
               javnosti nikakor ne smemo preslišati in da je tekom obravnave treba doseči uskladitev
               še preostalih vsebinskih vprašanj, na katere opozarjajo dimnikarska združenja. Upamo,
               da bomo tekom obravnave predloga sprejeli rešitve, ki bo tako za lastnike malih
               kurilnih naprav kot za izvajalce dimnikarskih storitev omogočile najbolj optimalno
               ureditev tega področja. Hvala lepa.</p>
            </sp>
            <sp xml:id="SDZ7-Redna-20-2016-06-16.sp153">

               <speaker>PODPREDSEDNIK MATJAŽ NEMEC:</speaker>

               <p>Hvala tudi vam.</p>
               <p>Besedo ima dr. Mitja Horvat. Za njim naj se pripravita gospod Zvonko Lah in gospod
               Ivan Hršak.</p>
            </sp>
            <sp xml:id="SDZ7-Redna-20-2016-06-16.sp154">

               <speaker>DR. MITJA HORVAT (PS SMC):</speaker>

               <p>Najlepša hvala, podpredsednik za dano besedo.</p>
               <p>V bistvu lahko pravzaprav nadaljujemo včerajšnjo dolgo razpravo, ker smo pri podobnem
               vprašanju. V precejšnji meri se lahko strinjam z nekaterimi, ki so opozorili, da
               kadar spreminjamo sistem, moramo vedeti, kaj počnemo. In ta sistem je bil v temelju
               korenito spremenjen pred tremi leti in te posledice čutimo še danes. Ne vemo pa, kako
               iz zagate. Na eni strani bi radi liberalizirali, na drugi strani bi radi pa vse
               regulirali, in ne vemo sicer še, koga bomo našli. Jaz upam, da je kaj od besed, ki
               jih je imel predgovornik, res, da se bodo vsaj našli monopolisti, ki bodo pod temi
               surovimi pogoji, kakršni so predvideni, sploh pripravljeni opravljati storitve, ker v
               pretežni meri vse kaže, da bodo morali to dejavnost opravljati v lastno škodo ali pa
               najti posebne magične načine. Tukaj moram priznati, da se absolutno strinjam s tem,
               kar je uvodoma povedal tudi kolega Lisec.</p>
               <p>Poglejmo, kakšni so cilji zakona. Namen tega zakona je z učinkovitim izvajanjem
               dimnikarskih storitev zagotavljati čim boljšo kakovost zraka, varovanje zdravja,
               požarno varnost, večjo energetsko učinkovitost in dvig ozaveščenosti uporabnikov
               dimnikarskih storitev. Nič od tega do zdaj še nisem slišal, je pa cilj zakona. Jaz
               razumem, ministrica, da ste precej nesrečne roke, da je ta zakon o dimnikarskih
               storitvah prešel v vašo pristojnost in da se morate spopadati, in tudi razumem, da je
               vaše poslanstvo predvsem skrb za okolje. Ampak, ja, bistveni del pri tem za moj okus
               je vedno bil in bo, kar se dimnikarskih storitev tiče, varnost. In tega vidika ne
               vidim. Samo ozaveščenost, ki je pa sicer ne vidim v zakonu in s čim zakon pripomore k
               ozaveščenosti uporabnikov, ki lahko prosto izbirajo kogar koli, ga pokličejo ali pa
               tudi ne. Samo s kaznimi seveda prav daleč ne bomo prišli.</p>
               <p>Tako da jaz mislim, da je tukaj treba zelo resno delati na predlogu. Če ga bomo danes
               sprejeli kot primernega za nadaljnjo obravnavo, pa upam, da bodo vloženi potrebni
               napori, ker je potrebnega še veliko, veliko dela na tem zakonu, ki je v tem smislu
               tudi zelo težko razumljiv. To, kar je temeljni namen, tega potem v nadaljevanju ne
               vidim.</p>
               <p>Prosta izbira – v redu. A koga? Družbe ali izvajalca in oba opravljata storitve? Koga
               zdaj? Dimnikarja, družbo? Družbe morajo imeti, da dobijo dovoljenje, da opravljajo to
               dejavnost, morajo imeti dimnikarje. Te povezave pravzaprav ne vidim, razen v tem
               splošnemu delu. Tako da resnično, če bo danes ta zakon ocenjen kot primeren za
               nadaljnjo obravnavo, jaz upam, da bomo odgovorili na vsa temeljna in težka vprašanja,
               ki jih bo pred nas postavila tudi Zakonodajno-pravna služba, če ni bilo sledeno vsaj
               že opozorilom Službe Vlade za zakonodajo. Tukaj nas čaka veliko dela. Ne rečem, da se
               ne da rešiti, ampak to, kar je bilo tudi lepo povedano, naj tudi sam pove. Želimo in
               dobra ideja, vabljiva ideja od daleč nekega filozofa, liberalizirajmo to področje, na
               drugi strani pa absolutno regulirajmo v vseh elementih, ki veljajo za gospodarske
               javne službe. Tudi po tistih zahtevah, ki jih pred nas postavlja evropska direktiva –
               univerzalnost, dostopnost, trajnost na določenem nivoju, kako bomo reševali razmerje
               med uporabnikom in izvajalcem storitve, regulirane cene.</p>
               <p>Ogromno dela nas čaka in povsem spominja na izvajanje javne službe. Kako se javne
               službe liberalizirano izvajajo, to je pa temeljni izziv, zaradi katerega menim, da je
               treba še veliko delati na tem zakonu. Najlepša hvala.</p>
            </sp>
            <sp xml:id="SDZ7-Redna-20-2016-06-16.sp155">

               <speaker>PODPREDSEDNIK MATJAŽ NEMEC:</speaker>

               <p>Hvala lepa tudi vam.</p>
               <p>Besedo ima gospod Zvonko Lah. Za njim naj se pripravita gospod Ivan Hršak in gospod
               Ivan Zorčič.</p>
            </sp>
            <sp xml:id="SDZ7-Redna-20-2016-06-16.sp156">

               <speaker>ZVONKO LAH (PS SDS):</speaker>

               <p>Hvala lepa, predsedujoči.</p>
               <p>Predhodna razprava kolega Horvata mi je bila všeč. Bolj kot tista prej o vinu. Ampak
               tudi naj začnem takole. Kolega Ranc je rekel, da dimnikarji prinašajo srečo. Kakor se
               jaz spomnim, so dimnikarji črni, oblečeni v črno, imajo lojtro in tisto žico za
               čiščenje dimnikov. Tisti so prinašali srečo. Današnji dimnikarji pa samo kontrolirajo
               kurilne naprave in jih dimne naprave ne brigajo. Ko sem vprašal eno od izvajalk, ko
               smo razpravljali o tem zakonu oziroma o prejšnjem zakonu, je rekla: "Ja, kaj mislite,
               da bom jaz pustila svojega delavca na streho? Kaj pa, če dol pade?" "Kolikor vem, se
               dimnik čisti od zgoraj dol. Ne od spodaj gor." "Ah, dajte no mir."</p>
               <p>In tega se več ne dela. Največ dela opravijo ti, ki izmerijo pač dim, meritve vleka
               naredijo, ščistijo kurilno napravo, izdajo potrdilo in račun. Takšne izkušnje imam
               jaz. Kdo naj pa čisti dimnik? Gasilci ali ostareli lastnik? Imamo ogromno starejših,
               ki živijo v stanovanjskih hišah. Kdo? Tam bi se pa navezal na tisto, kar je kolega
               Mitja prej povedal. Ministrstvo za okolje in prostor naj bi skrbelo za varstvo
               okolja, varstvo zraka, za dimniške pline. Se pravi, kontroliralo naj bi kurilne
               naprave. Vendar kljub temu imamo pozimi zjutraj, ko poslušamo poročila gasilcev, 4, 5
               požarov na eno noč – dimniških požarov. Kdo je pa za to zadolžen? Za gašenje je
               zadolžen župan. Župan je zadolžen za požarno varnost. Ima pogodbo s poklicno gasilsko
               enoto ali s prostovoljnimi gasilskimi društvi. A je to nepomembno? A je to med seboj
               kaj povezano – kurilna naprava in dimniški požari? Verjetno je. To bi morali reševati
               skupaj na nek način. Imamo javno gospodarsko službo – varstvo okolja lokalnega
               pomena, to je odvajanje in čiščenje odpadnih voda, ker je treba zgraditi kanalizacijo
               in čistilne naprave, to naj občine delajo. Imamo ravnanje z odpadki, ki naj bi se v
               regiji reševalo, pa je tudi javna gospodarska služba v pristojnosti občin. Imamo pa
               kontrolo kurilnih naprav po individualnih stanovanjskih hišah, to je pa državna javna
               gospodarska služba, ki je ni treba nič zgraditi. Še dimnike ne čistiti. Meritve
               narediti, zaračunati. Niti nimamo dobre evidence. In ni povezano s požarno varnostjo.
               Po mojem je zelo povezano. Jaz sem bil 13 let župan, kolega isto. Včasih so gasilci
               hodili od hiše do hiše, pregledovali dimniške naprave. V enem gospodarstvu, recimo,
               so lahko 3, 4 dimniške naprave. Dimniki in kurilne naprave tako rekoč. Zdaj pride
               dimnikar pregledat v glavnem tisto v hiši, napiše račun in gre. Če bi pregledal vse,
               potem bi bil znesek bistveno višji, kaj šele, če bi moral vse dimnike tudi sčistiti.
               Po mojem bi bila najboljša varianta, da se to da nazaj na lokalno raven, licenčni
               sistem vpeljati, s tem da se s podelitvijo licence preveri usposobljenost vsakega
               posameznika, ker vsak dimnikar ne more kot dimnikar šariti po zelo zapletenih
               kurilnih napravah, lahko samo serviser po mojem odgovarja ali pa naredi nastanitve,
               ker nimamo več samo kurišč na trda goriva, kot so bila včasih, krušna peč in
               štedilnik v kuhinji na drva. In povezane bi morale biti evidence, ki bi jih imela
               občina. Ker je občina zadolžena za požarno varnost, bi morala biti zadolžena s strani
               države tudi za evidenco in hkrati tudi zagotavljati požarno varnost. Če nekdo ne bi
               imel pregledan s strani gasilcev in dimnikarjev očiščen dimnik, naj bi plačal, če
               zagori dimnik, gasilce sam ali pa naj ne bi mogel zavarovati pred požarom hiše
               oziroma ne bi dobil plačano, če hiša zaradi tega pogori. Narediti bi bilo treba red.
               Res je, da župani to odrivajo, ker je to posebna naloga, za katero država ne da
               nobenih sredstev, bi morali imeti evidenco, ampak v malih podeželskih občinah, kjer
               je največ takšnih požarov, bi bil red. Jaz sem prepričan, če bi bila Marija Terezija
               še tukaj, da bi ta red tudi bil. Sedaj ga pa ni. In na ta način, kot se lotevamo
               sedaj s tem zakonom ta red delati, ga tudi ne bo. Župani, vem, tega nočejo. Država je
               prevzela to nase, ker so določeni lobiji videli dober zaslužek z malo dela in še manj
               odgovornosti. Jaz imam občutek, da je današnje pregledovanje teh kurilnih in
               dimniških naprav tako, kot je bilo tistih, ki so hodili z destilirano vodo kokoši
               cepiti po terenu. Toliko, da se nekaj naredi, pa da se pokasira, in gremo. Ali imate
               kakšno evidenco, koliko je bilo dimniških požarov tam, kjer je bil dimnik pregledan
               pred kratkim in je gospodar plačal storitev? Zakaj je zagorelo, če je bil očiščen
               dimnik in če je kurilna naprava bila brezhibna? Ali je kdo bencin nalil notri, da je
               zagorelo, ali kaj? Ali je kdo odgovarjal? Je kdo koga na odgovornost klical? Koliko
               je škod od teh požarov vsako let po Sloveniji? Da ne govorim, da se dogaja tudi to,
               da kakšen umre zaradi ogljikovega monoksida. A je potem odgovoren? Je mogoče, če
               nekdo terja in toži na nekaj instancah, da na koncu pride mogoče do kakšne
               odgovornosti, samo nisem še slišal, pa je tega dosti po Sloveniji vsako leto. Dajmo
               se lotiti enkrat tega temeljito. Tisto, kar občine lahko bolje opravljajo od države,
               dajmo naložiti občinam. Če za to potrebujejo denar, verjetno ne ogromna sredstva, naj
               država zagotovi denar, pa se bo vedelo, kdo je odgovoren, kdo ima evidenco vsega.
               Verjemite mi, ko sem bil župan pa so ti dimnikarji hodili po hišah, pa so me potem
               občani klicali, češ, kaj pa je ta pri meni delal, saj nima pojma, jaz imam pač tako
               kurilno napravo, potem se je pa kadilo, ko je on odšel, potem sem moral serviserja
               klicati, da je nazaj naštelal. Jaz sem rekel, da to ni naše, to je državno. Ja, koga
               naj pa potem pokličem, če ne župana? Koga? Dimnikarja? Inšpektorja? Koliko jih je, ki
               pokrivajo Slovenijo. Če bi bilo to v pristojnosti občine, se ve, požarna varnost –
               župan. Evidenca je, je ni, odgovorna je občina. In potem, verjemite, da v malih
               občinah, kjer se ljudje med seboj poznajo, bi delali samo najboljši. Ne pa nekdo, ki
               ga nekdo pošlje iz enega konca Slovenije na drug konec Slovenije nekaj delati. Jaz se
               bojim, da se zopet nismo lotili na pravem koncu in na pravi način, da bomo nekaj
               sprejeli, z licencami je verjetno drugače, kot je bilo s koncesijami, ki so bile za 8
               let podeljene. Čeprav je bil nekdo še tako slab, nisi mogel pogodbe prekiniti, ker je
               bilo težko dokazati, da je narobe delal. In če mu kdo prekine pogodbo, lahko toži za
               odškodnino. Koga? Državo. Ker je država podelila. Če pa bi župan podelil recimo
               koncesijo za nekaj let, tako kot je za prevoze otrok v šolo, dve, tri leta, bi se pa
               izkazal in bi se potrudil, ker v tisti občini in verjetno v nekaj sosednjih občinah
               verjetno ne bi več delal, če ne bi kvalitetno opravljal dejavnosti. Če ima pa kakšne
               strice v Ljubljani, ki mu podelijo koncesijo, pa ni treba gledati na to, kako
               kvalitetno boš delal, ker ti nihče ne more tega vzeti, sploh če še imaš za 8 let
               pogodbo, kot je bilo do zdaj.</p>
               <p>Gospa ministrica, jaz mislim, da bi bilo le dobro, da se tudi tukaj povabi zraven
               predstavnike občin, da se jim razloži, kaj pravijo evropske direktive, in da se tukaj
               razmejijo tudi odgovornost in naloge med državo in občinami. Če občine ne marajo
               tega, jih je treba na nek način prepričati, če lahko to one bolje opravljajo. Po
               mojem mnenju bi lahko vsaj na podeželju bistveno boljše kot država. Ne govorim, da v
               Ljubljani in v večjih mestih, verjetno ni takšne razlike, ker so občine, so bloki z
               več stanovanji. Pa tudi verjetno v teh večjih občinah bi bilo bolj primerno, da to
               upravljajo občine. Za ministrstvo, odgovornost napram evropskim direktivam, se pa
               tudi vi znebite te odgovornosti, ki jo opravlja nekdo drug. Ne bi bilo treba imeti po
               mojem ne inšpektorjev, ker občina že ima, v glavnem vsaka, neko občinsko inšpekcijo
               ali medobčinski inšpektorat, ki bi lahko kontroliral samo to evidenco in reševal
               mogoče kakšne pritožbe posameznih posameznikov na to storitev. Stvar bi bila zelo
               hitro po mojem urejena. Sploh v manjših občinah, kjer je največ teh dimniških
               požarov. Gasilci pa tudi, če jim občina nameni vsako leto toliko, vsakemu društvu, in
               je pogodba med enim in drugim, že tako preverjajo hidrante, protipožarno varnost
               gasilci skupaj z upravljavcem vodovoda, pa naj še dimnike. Glede na to, kolikor
               poznam gasilce, njihovo zagnanost in tudi kvaliteto, menim, da bi tudi to z veseljem
               opravljali. In tudi odgovornost, ki se je zavedajo, verjetno bolj kot se jo zaveda
               kakšen državni uradnik.</p>
               <p>To je moj predlog. Ker smo na začetku obravnave tega zakona, mislim, da je še vse
               možno, da se ustavi, popravi ali se drugače loti. Ali pa naj občine predlagajo, kaj
               mislijo, kako bi po njihovem mnenju bilo najbolje to rešeno, ker so dosti bližje
               uporabnikom teh storitev kot pa država.</p>
            </sp>
            <sp xml:id="SDZ7-Redna-20-2016-06-16.sp157">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Ivan Hršak, pripravita naj se gospod Igor Zorčič in mag. Bojan
               Krajnc.</p>
            </sp>
            <sp xml:id="SDZ7-Redna-20-2016-06-16.sp158">

               <speaker>IVAN HRŠAK (PS DeSUS):</speaker>

               <p>Hvala za besedo, predsednik.</p>
               <p>V stališču naše poslanske skupine sem že povedal vse tiste prednosti ene in druge
               zadeve. To se pravi pogled s strani uporabnikov in pa pogled s strani koncesionarjev.
               Glede na ta predlog, ki ga je ministrstvo pripravilo, bi rekel, da je to najboljše
               pripravljen predlog. Zakaj? Zato ker so z njim nezadovoljni tako koncesionarji kot
               tudi uporabniki. To se pravi, če so oboji nezadovoljni, pomeni, da predlog ne gre ne
               v smer enega, ne v smer drugega, ampak v tisto smer, za katero smatrajo na
               ministrstvu, da je najboljša.</p>
               <p>Prej je nekdo omenil tudi prehodno obdobje. Prehodno obdobje za to spremembo s
               koncesij na licence že traja od leta 2013. Da bodo te spremembe, da se bodo uvedle
               licence s 1. 1. 2016, je napovedal že takratni minister za kmetijstvo, kamor je
               spadalo tudi okolje, mag. Židan. Dejal je: "Od 1. januarja 2016 dalje bo moral biti
               sistem opravljanja dimnikarske dejavnosti zastavljen na način, da bo lahko vsak občan
               dimnikarja izbral sam." S 1. januarjem 2016 naj bi koncesije za opravljanje
               dimnikarske dejavnosti po besedah ministra Židana torej dokončno padle. Vmes je
               nastopila druga ministrica, ki to delo nadaljuje. In potem je še nadaljeval: "To ne
               nazadnje od nas zahteva Evropska unija, kajti značilnost EU nista samo prosti pretok
               ljudi in blaga, ampak tudi prosti pretok storitev." Dejansko tega roka seveda nismo
               uspeli izpolniti, ker v lanskem letu koalicija ni bila enotna in smo to prehodno
               obdobje še podaljšali na leto 2016, s 1. 1. 2017 pa seveda s popravki, ki verjamem,
               da bodo skozi amandmaje, da bomo ta zakon sprejeli in ga potem tudi uporabljali.</p>
               <p>Osredotočil bi se še na nekaj točk glede koncesije, slabost koncesij. To smo že tudi
               slišali. Kdor je bil koncesionar, je imel koncesijo podpisano za toliko let in jo je
               bilo praktično nemogoče odvzeti. Uporabnik pravzaprav ni mogel storiti nič, čeprav je
               bil s tem koncesionarjem, izvajalcem, totalno nezadovoljen, in to glede cene, glede
               slabega dela, mogoče slabega odnosa izvajalca do uporabnika. Skratka, nič nisi mogel
               pomagati. In v tem vidim prednost tega sistema, da bo lahko uporabnik sam izbiral
               dimnikarja. Tisto, da je to floskula, da pravzaprav ne bo mogel nič izbirati, to
               seveda ni res. Zdaj so bili določeni koncesionarji, ki so v Sloveniji opravljali te
               storitve. Koncesionarji so imeli določeno število zaposlenih dimnikarjev. Ampak pri
               teh koncesionarjih niso bili zaposleni vsi dimnikarji, ki v Sloveniji obstajajo, ki
               so usposobljeni za opravljanje teh storitev. Oni enostavno niso mogli opravljati
               svojega dela. Sedaj pa bodo skozi licenco, ki jo bodo pridobili pri Ministrstvu za
               okolje in prostor, lahko to delo opravljali. To pomeni, da na določenem območju bo
               lahko tako dimnikarska služba ali več dimnikarjev espejev, ki bodo imeli te licence,
               in med temi usposobljeni, to se pravi s strani MOP pooblaščenimi izvajalci, bodo
               potem lahko uporabniki izbirali. Seveda bodo potem izvajalci, ker je maksimalno
               določena cena, kar je dobro, lahko tudi konkurenčni, če bodo te storitve opravljali
               za nižjo ceno. Skratka, to je velik plus za te uporabnike, da bodo lahko tukaj tudi
               izbirali.</p>
               <p>Druga stvar. Koncesionarja, smo rekli, nisi mogel odpraviti, pa je bilo še tako
               narobe, zdaj se bo pa uporabnik odločil za enega izvajalca dimnikarskih storitev in
               če z njim ne bo zadovoljen, bo lahko prekinil z njim to pogodbeno obveznost in bo
               najel drugega in se bo dogovoril za izvajanje z drugim izvajalcem. To bo čisto
               enostavno.</p>
               <p>Potem je bilo malo prej tudi omenjeno, ker je prost pretok blaga in storitev v
               Evropski uniji, je to bojazen, da bodo prišli ti izvajalci iz držav Evropske unije in
               bodo vse te storitve oni opravljali, naši dimnikarji pa bodo ostali brez dela. Prvič,
               to pade vse v vodo, če bodo ti izvajalci delali dobro, da bodo z njihovimi storitvami
               zadovoljni uporabniki. Drugič, tudi če bodo cenovno ugodni. Tretjič, da bodo
               izvajalci iz neke evropske države prišli v Slovenijo, ki je izredno majhen trg in
               tudi glede na družbeni standard smo na nižjem nivoju, glede na druge države, in da
               bodo lahko tukaj sedaj oni pravzaprav vse to delali in se bodo domači uporabniki za
               njih kar tako odločili, je seveda tudi iz trte zvito, in verjamem, da tega problema
               ne bo. Je pač možnost, da bodo nekateri delavci, dimnikarji iz drugih evropskih držav
               mogoče zaposleni pri nekem izvajalcu, ampak bo skozi nadzor poskrbljeno, da bodo ti
               izvajalci resnično izpolnjevali vse pogoje in da bodo tudi usposobljeni. To pa bo to
               obnavljanje znanja, ki bo periodično. Tukaj je veliko pripomb tudi na drugih
               področjih, če je potrebno neko obnavljanje znanja, to prinese za seboj tudi nekaj
               stroškov, ampak skozi to obnavljanje, te preizkuse potem tudi vidiš, kdo je
               pravzaprav usposobljen za opravljanje določenih storitev in kdo ne. In to je za mene
               pomemben dejavnik.</p>
               <p>Potem pa še glede evidenc. Sedaj je bilo tudi izpostavljeno, da se te evidence slabe
               oziroma nepopolne. To dejansko v neki meri tudi drži, ampak to je pa posledica
               slabega dela oziroma neupoštevanja obveznosti, ki so jih imeli koncesionarji. To se
               pravi, koncesionarji niso vpisovali podatkov v evidence in zato vsi ti podatki niso
               ažurirani, kar pa verjamem, da bo z nadzorom, ki bodo skrbele za te evidence upravne
               enote, ta zadeva pozitivno rešena. Skratka, če so nekateri tako hvalili
               koncesionarje, ta sistem koncesij, se je videlo, da tukaj koncesionarji niso sprejeli
               v celoti svoje odgovornosti, ker niso v celoti opravili svojega dela.</p>
               <p>Glede cene sem pa že tako ali tako rekel. Sedaj so bili uporabniki tudi glede teh cen
               nezadovoljni, niso si mogli praktično nič pomagati. Sedaj pa je ministrstvo skozi ta
               zakon določilo maksimalno ceno, prek katere ne bodo mogli iti, možnost je pa, da bodo
               celo te cene nižje. Ko bo konkurenca na določenem območju večja, bodo nekateri lahko
               ponudili nižje cene in bodo s tem uporabniki na boljšem. Hvala lepa.</p>
            </sp>
            <sp xml:id="SDZ7-Redna-20-2016-06-16.sp159">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Igor Zorčič, pripravi naj se mag. Bojan Krajnc.</p>
            </sp>
            <sp xml:id="SDZ7-Redna-20-2016-06-16.sp160">

               <speaker>IGOR ZORČIČ (PS SMC):</speaker>

               <p>Spoštovani predsednik, hvala za besedo. Spoštovana ministrica, kolegice, kolegi!</p>
               <p>Pred nami je materija, ki jo obravnavamo že praktično več kot eno leto. Pred dobrim
               letom sem kot predsednik Odbora za infrastrukturo tudi sklical javno predstavitev
               mnenj na temo dimnikarstva. Povod za to je bilo pravzaprav obstoječe stanje,
               zakonodajno stanje, ki je posledica spremembe Zakona o varstvu okolja iz leta 2013, s
               katerim je bila dimnikarska služba ukinjena kot obvezna gospodarska javna služba.
               Zakaj to ponavljam? To je bilo že danes povedano. Zaradi tega ker se gospe ministrici
               oziroma ministrstvu očita, češ, zakaj pa sploh spreminjate zakonodajo, zakaj ukinjate
               ta koncept. To se pojavlja tako med poslanci kot tudi med zainteresirano javnostjo.
               Tudi jaz sem dobil ogromno pisem, ogromno pošte, opravili smo tudi marsikateri
               razgovor in tudi v, recimo temu, zelo strokovni javnosti se ponavljajo očitki o tem,
               da s tem zakonom spreminjamo koncept, kar pa ni res. Koncept, kot je veljal doslej
               oziroma velja še do konca tega leta, je bil spremenjen v Zakonu o varstvu okolja.
               Pojavljajo se ugibanja, ali bi morala biti dimnikarska služba obvezna gospodarska
               javna služba ali ne. Na tem delu imam sam pomislek, glede na to da Zakon o varstvu
               okolja, ki je ukinil dimnikarstvo kot obvezno gospodarsko javno službo, ni bil nikoli
               v nobeni ustavni presoji oziroma tudi ZVO-1F, ta novela zakona, ni bil nikoli v
               nobeni ustavni presoji, češ, da je neustaven, ker ukinja dimnikarstvo kot obvezno
               gospodarsko javno službo.</p>
               <p>Torej znašli smo se pred situacijo v tem mandatu, ker je dosedanji sistem ukinjen, da
               je treba nekaj storiti ali pa pustiti zadeve tržnemu sistemu, se pravi, da vsak
               naroči to storitev podobno, kot če bi šel po štruco kruha v trgovino ali pa naročil
               na primer keramičarske storitve. Ministrstvo se je verjetno po neki strokovni analizi
               odločilo, da zadeve ne bo prepustilo nekemu tržnemu sistemu, nekemu sistemu
               povpraševanja, ponudbe, ampak da bo zadevo glede na nek javni interes, ki ga je
               zaznalo in ki ga verjetno vsi zaznavamo, zadevo reguliralo.</p>
               <p>Kolega Lisec je prej omenil, mislim, da je bil on, da pravzaprav imamo sedaj sistem,
               ko niti ni obvezna gospodarska javna služba, po drugi strani je pa regulirano in da
               to ni pravzaprav ničemur podobno. Jaz se s tem ne strinjam. Mi smo danes imeli Zakon
               o odvetništvu, gre za poklic, ki je po eni strani podvržen neki svobodni gospodarski
               pobudi, po drugi strani pa je reguliran. Reguliran je tudi v cenah storitev. Jaz se
               spomnim izpodbijanja te odvetniške tarife s strani Odvetniške zbornice, pa je Ustavno
               sodišče reklo ne, to pa je lahko regulirano, ker gre pač za nek javni interes. In
               prav v tem smislu vidim tudi ta predlog zakona, ki pravzaprav napotuje na neko enako
               rešitev. To je, da je v nekem javnem interesu, da se te cene storitev, ki so na nek
               način obvezne, regulirajo. Jaz ne vidim v tem nobene posebne spornosti. Počakajmo še
               na stališče Zakonodajno-pravne službe, mogoče še celo nekoč Ustavnega sodišča, ampak
               jaz bi mogoče opozoril še na eno zadevo na tem mestu. Mi imamo trenutno v proceduri
               tudi zakon o pogrebni dejavnosti, pa v razpravi zakon o zdravstveni dejavnosti. Jaz
               opažam, da je vse več in več zakonov, kjer se s strani dela zainteresirane javnosti
               zatrjuje, ja, to pa je v javnem interesu, to pa mora biti ali koncesija ali mora
               imeti država, lahko je celo državno podjetje. Jaz v osnovi nisem pristaš nobene od
               teh oblik, razen, kjer je to res nujno potrebno zaradi nekih slabih izkušenj. Jaz
               mislim, da s tem, če vse reguliramo in vse podvržemo neki strogi državni kontroli,
               prihajamo v nek sistem, iz katerega smo pravzaprav odšli. Tudi se ne strinjam z
               nekaterimi stališči, da je to nek neoliberalizem. Gre pač za svobodno gospodarsko
               pobudo. Če si želi dimnikar biti, recimo, Jože Novak, jaz mislim, da je prav, da ga
               ne omejujemo s tem, da rečemo, češ, ne moreš biti, koncesija je na tem območju
               podeljena, ampak da mu damo to možnost. Prej smo veliko govorili o zaposlovanju
               mladih v odvetništvu, češ, zdaj pa ne vem, zaradi višine tiste vpisnine se ne bo
               moglo zaposlovati mladih, ne bomo imeli mladih odvetnikov, ne bo konkurence. Saj
               tukaj je enaka zadeva. Tudi če bomo imeli koncesijska območja, ne bo konkurence. Pa
               nimam nič proti koncesijskim območjem, ampak nek prejšnji državni zbor je to ukinil.
               In kot sem rekel, zdaj ministrstvo ali nič ne naredi ali pa ubere pač nek sistem, ki
               predstavlja alternativo tistemu, ki je bil ukinjen.</p>
               <p>Kot sem že omenil, je bil prejšnji sistem ukinjen z Zakonom o varstvu okolja, ZVO-1F.
               Jaz sem si šel pogledat magnetograme in v teh magnetogramih sem ugotovil, da je bila
               razprava pravzaprav zelo skromna. Škoda. Ampak iz nekaterih razprav je bilo vidno, da
               je bil pravzaprav tisti amandma, s katerim je bil ukinjen takrat dosedanji sistem,
               namenjen temu, da bi se prišlo v tržni sistem. Našel sem tudi razpravo kolega Lisca,
               ki je pravzaprav nekako v nasprotju s tem, kar trdi danes. Sicer meni stališče SDS
               niti ni povsem jasno razvidno, ali ali ste bolj za to, da se gre v nek nek sistem,
               kjer bi občine upravljale s tem, ali ste za popolnoma tržni sistem, ali ste za
               koncesijski sistem. O tem se niste jasno izrekli. Če povzamem kolega Lisca, tako je
               razpravljal včeraj, "minister obljubi", mislim, da je šlo za ministra Židana, "da
               bodo danes pripravili predlog amandmajev, ki bodo sledili temu, da postopno preidemo
               na tržni sistem dimnikarstva. Za STA je minister povedal, da bo doseženo politično
               soglasje za spremembo Zakona o varstvu okolja, ki bi vpeljala tržni sistem na
               področju dimnikarstva, a od tega ni nič. Z današnjim zakonom oziroma s tem amandmajem
               samo podaljšujete obstoječe stanje do 31. 12. 2015." Skratka, gre za razpravo, ki je
               nekako kritizirala dejstvo, da se še ni šlo na tržni sistem, tako da iz tega bi potem
               razumel, da ste pristaš oziroma da zagovarjate tržni sistem. Predlog, ki ga imamo,
               jaz ne bom vsega povzel, mislim, da so kolegi to dovolj izdatno naredili, nekako
               osnuje nek sistem oziroma oblikuje nek sistem, ki je hibrid med tržnim in
               reguliranim. Kot sem že omenil, je podobno kot pri odvetništvu. Jaz si želim, glede
               na to, da je danes prva obravnava, da bomo o tem zakonu še govorili tudi na seji
               delovnega telesa, če bo potrjen, da bi v tem okviru, kot je postavljen, dobili čim
               več nekih predlogov, konkretnih predlogov amandmajev. Slišali smo veliko kritik, češ,
               zakon je neustaven, zakon je povsem zgrešen, malo je pa prišlo do mene nekaj
               konkretnih predlogov, ki so rekli, v tem členu je to narobe, v tem to, v tem poglavju
               to. Skratka, jaz upam, če bo ta zakon danes z večino sprejet v nadaljnjo obravnavo,
               da bodo naslednje pripombe, ki bodo prišle, bolj konkretne, in upam, da jih bomo
               lahko tudi upoštevali z namenom izboljšati zakon. Hvala.</p>
            </sp>
            <sp xml:id="SDZ7-Redna-20-2016-06-16.sp161">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Bojan Krajnc, potem pa pride sklepni del.</p>
            </sp>
            <sp xml:id="SDZ7-Redna-20-2016-06-16.sp162">

               <speaker>MAG. BOJAN KRAJNC (PS SMC):</speaker>

               <p>Hvala, gospod predsednik, za besedo. Še enkrat lep pozdrav vsem skupaj!</p>
               <p>Na začetku moram povedati, da mi je ta tema še posebej pri srcu, ker je pač moja
               izobrazba taka, da sem se s tem veliko ukvarjal, pa tudi kasnejša poklicna pot je
               bila večinoma povezana z izgorevanjem, sicer predvsem z notranjim izgorevanjem v
               motornih vozilih, ki pa so, kar se tiče osnov, se pravi vzrokov za to, zakaj o tem
               danes sploh debatiramo, enaka. Gre za fizikalno-kemijske procese v kurilnih napravah,
               po domače pečeh, na raznorazna goriva. Skrb za to, kaj se tam dogaja, ni stvar samo
               tehnikov in inženirjev, ampak, kot je bilo že v zdajšnjem sistemu in kot je tudi po
               novem predlogu, tudi mnogih drugih, ki skrbijo za to, da je vse, kar je v zvezi s tem
               povezano, tako, kot mora biti, predvsem kot zakon govori, zaradi varovanja okolja,
               učinkovite rabe energije, ki je s tem tudi povezana, varstva človekovega zdravja in
               varstva pred požarom. Zato torej rabimo dobro celovito in učinkovito sistemsko
               ureditev, sistemski zakon, ki bo vse to zagotavljal.</p>
               <p>Zdaj moram reči, da sem bil že tudi iz lastnih izkušenj kot uporabnik dimnikarskih
               storitev in torej lastnik neke kurilne naprave v preteklosti soočen s tem, da bi
               želel zamenjati tistega, ki opravlja dimnikarsko storitev. To je bilo še pred mnogimi
               leti, ko se je ta koncesijski sistem komaj uvajal. Hitro sem ugotovil, da to takrat
               ni bilo mogoče. S tem dimnikarskem podjetjem, s tem dimnikarjem je bilo treba na nek
               način živeti, včasih boljše, včasih slabše. Moram reči, da po vseh teh letih je tudi
               ta sistem, ki ga živimo zdaj, zaživel, se je uveljavil. Zato so razumljivi rezultati
               nekaterih anket, ki govorijo o zadovoljstvu s tem sistemom. Po drugi strani pa so
               razumljive tudi kritike tistih, ki opozarjajo na to, da le ni vse tako, kot bi lahko
               bilo. Tu se ne bi dotikal teh razvpitih primerov, med njimi nekaterih zelo tragičnih,
               ki so posledica nepravilnega ravnanja s kurilnimi napravami in ne po mojem osebnem
               mnenju toliko tako zelo slabe sistemske ureditve, kot smo jo imeli do sedaj. Je pa
               vedno vprašanje, kako te primere v prihodnje preprečiti. Zato je na prvem mestu, če
               razmišljam o možnih izboljšavah tega zakona, moje prvo vprašanje, povezano z
               nadzorom. Predlagatelj tudi sam ugotavlja, da je nadzor eden od pomembnejših
               faktorjev predlaganega sistema. Napoveduje nove zaposlitve, govori o reorganizaciji
               delovanja inšpekcijskih služb. Kar ob tem obstaja odprto, je, če primerjamo stari in
               novi sistem, to, da pri tem ne sodeluje več inšpektorat za zdravstvo. V nekem členu,
               v nekem odstavku sicer govorimo o tem, da lahko inšpektor prepove uporabo kurilnih
               naprav, če s tem povežemo neko neposredno nevarnost za zdravje in življenje ljudi, ki
               po navadi nastopi po tem, ko dimnikar že zapusti prostore, je seveda temeljno
               vprašanje, kako učinkovito preprečiti zastrupitve ali, bog ne daj, smrti, povezane v
               zvezi s tem.</p>
               <p>Nadaljnja stvar, na katero bi rad opozoril, je to, da je treba prehod med starim in
               novim sistemom, ne glede na to, da predlagatelj pravi, da obveznosti dimnikarjev, ki
               izvajajo dimnikarske storitve, in dimnikarskih družb, ki opravljajo dimnikarske
               storitve v širšem smislu, se od obstoječe ureditve bistveno ne razlikujejo. Vendarle
               bi bilo prav, da zakon do te mere natančno spišemo, da ne bo tako za uporabnike kot
               za tiste, ki bodo to opravljali oziroma izvajali, predstavljal nobenega posebnega
               stresa, če tako rečem, še posebej v primeru podjetij nekih zelo velikih
               administrativnih zadev, obremenitev. Tu se navezujem na tisto, kar je kolega Ljubo
               Žnidar govoril, če bomo … / izklop mikrofona/</p>
            </sp>
            <sp xml:id="SDZ7-Redna-20-2016-06-16.sp163">

               <speaker>PREDSEDNIK DR. MILAN BRGLEZ:</speaker>

               <p>Prehajamo v sklepni del splošne razprave, v katerem dobi besedo še predstavnica
               Vlade, ki je predlagateljica.</p>
               <p>Besedo ima ministrica za okolje in prostor gospa Irena Majcen.</p>
            </sp>
            <sp xml:id="SDZ7-Redna-20-2016-06-16.sp164">

               <speaker>IRENA MAJCEN:</speaker>

               <p>Hvala, spoštovani predsednik dr. Milan Brglez, hvala tudi spoštovane poslanke in
               poslanci za konstruktivno razpravo.</p>
               <p>Res je, da je v sami razpravi bilo o zgodovini tega obstoječega predpisa že veliko
               povedanega. Mogoče bi za svojo lažjo razpravo za naprej povedala, v čem je ta
               odgovornost po sedanjem sistemu in,,če bo zakon sprejet, po novem sistemu največja.
               Zdaj so praktično za ustreznost kurilnih naprav odgovarjali koncesionarji, ki niso
               bili lastniki teh naprav, so pa za neko področje imeli odgovornost. Zdaj prehajamo na
               to, da bo vsak lastnik sam odgovarjal za svojo napravo, da bo pregledana. Po pregledu
               pa za zagotovljeno ustreznost pregleda in funkcionalnost te naprave odgovarja
               licencirani dimnikar. Tu se mi zdi ta bistveni premik. Če povem še to nekoliko bolj
               plastično. Imamo primere, ko je koncesionar nekatere lastnike kurilnih naprav zaradi
               takšnih ali drugačnih razlogov izpustil, torej ni prihajal v pregled. po sedanjem
               sistemu teh lastnikov pravzaprav tudi ni bilo moč kaznovati, razen če jih ni
               koncesionar prijavil in zahteval, da se pregleda njihova kurilna naprava. No, sedaj
               bo to drugače, sedaj lastnik odgovarja, da je njegova naprava pregledana in v
               inšpekcijskem postopku to potem poteka v smislu izvršitve tega dela. Res je, da po
               sedanjem sistemu sta v Sloveniji dva inšpektorja za okolje, ki sta pokrivala
               dimnikarsko področje, zato recimo tega, da bo nadzor slabši, kot je sedaj, če bo pa
               deset inšpektorjev, praktično ne morem sprejeti. Je res težko misliti, da bo
               približno osem inšpektorjev manj naredilo kot sedaj dva. Je pa res, da smo v
               postopkih od priprave predpisov, to je, če tako iskreno povem, torej od lanske
               pomladi pa do preteklega tedna v evidenco EviDim vpisali 361 tisoč vpisov. Približna
               ocena vseh malih kurilnih naprav v Sloveniji, mi sedaj govorimo samo o malih kurilnih
               napravah, približna ocena malih kurilnih naprav v Sloveniji je 412 tisoč, ni točna.
               To je ocena. To ni točen podatek. Tako nekje prehajamo preko 80 % vseh vpisov. Res
               je, da če bo zakon sprejet, se bo ta evidenca EviDima še nekoliko nadgradila, je pa
               že sedaj možno po tej evidenci iskati tiste lastnike, ki v nekem letu ne dajo
               pregledati naprave. Če bomo z zakonom nadaljevali, bomo tudi to evidenco prilagodili
               na način, da bo sama evidenca sporočala tiste primere, kjer pregled ne bo opravljen.
               Je pa res, da so lahko razlogi, da ni opravljen, različni. Lahko med drugim kurilne
               naprave ni več v objektu, kar bo lastnik lahko uredil in tudi tako kurilno napravo
               izbrisal iz evidence.</p>
               <p>Če primerjam sedaj to podaljševanje koncesij, če primerjam samo težave, ki so na
               našem ministrstvu, ne bom jih podrobno razlagala, vam pa zagotavljam, da so, potem je
               izpis dokumenta, licence po upravni taksi, ki se bo sedaj po novem letu oziroma, če
               bo zakon sprejet, septembra, potem se bodo do novega leta dimnikarske družbe in pa
               dimnikarji javljali za to licenco, strošek dimnikarja 28,12 evra. To pa pomeni, da mu
               ta dokument velja, dokler mu zaradi posebnih razlogov ta licenca ni odvzeta. Tako da
               je to enkratni strošek, krije pa praktično stroške izdelave licence. Sami ocenjujemo,
               da je to mnogo manjši strošek, kot bi bili morebitni postopki razpisa in pa izbire
               koncesionarjev na novo.</p>
               <p>V razpravi je bilo tudi omenjeno, da bi naj sodelovali z občinami. Priznam, da je
               bilo kar nekaj takšnih razgovorov, ne samo ta. Vemo tudi, da delamo gradbeno
               zakonodajo in v sklopu teh medsebojnih razgovorov, kaj bi morebiti občine bile
               pripravljene prevzeti, ne prevladuje nobena želja, da bi karkoli, če priznam sedaj
               zase, sama tudi mislim, da bi ti občinski komunalni inšpektorji, ker je podeželje
               seveda v neprimerno drugačni poziciji, kot so pa urbana središča, bilo mnogo bolj
               operativno, kot bodo naši inšpektorji, ampak občine na to niso pristale. Mogoče bo pa
               čez nekaj let pa drugačen interes, bodo župani na nek način videli, da je pravzaprav
               to lahko en dodaten prispevek h čistejšemu in bolj varnemu okolju v neki občini. V
               tem delu si brez utvar predstavljamo, da bodo dimnikarji, ki že sedaj opravljajo
               storitve na podeželju in so že sedaj v mnogočem prijaznejši do svojih lastnikov
               kurilnih naprav kot pa nekje v urbanih okoljih, z delom tudi po spremenjenih
               predpisih nadaljevali. Res je, da bo določena maksimalna cena, kar pomeni, da je
               morebitno nižanje cene dopustno, da 25 kilometrov, to je ta oddaljenost, ki je
               zagotovljena v tej ceni, je enaka kot sedaj. Tudi sedaj so bila namreč ta koncesijska
               območja takšna, da nihče od stanovalcev ni bil znotraj koncesijskega območja od
               centra oddaljen več kot 25 kilometrov. Sedaj bo kvečjemu še lažje, ker bo ta prosta
               izbira tudi dopuščala, da bo nekdo, ki bo mogoče oddaljen 27 kilometrov, tista dva
               kilometra pozabil in jih ne bo zaračunal. Zakonsko je pa dolžnost, da če ga nekdo
               pokliče, pride. To predvsem zaradi tega, ker se ne bi radi potem v iskanju krivde
               izgovarjali, ali je nekdo dolžan ali ni. Je pa res, da želja po tem, da v Mursko
               Soboto pregled neke kurilne naprave prihaja iz Kopra, vsaj po mojem mnenju ni realna
               in tudi ni nobene potrebe. Je pa res, da je v urbanih okoljih veliko tega daljinskega
               ogrevanja, kar pomeni, da tam pregledov kurilnih naprav ni. Se je pa velikokrat
               dogajalo, da so lastniki odklonili pregled in so potem preko sodišč potekali številni
               postopki za dovolitev pristopa koncesionarja h kurilni napravi. Mi si nekako želimo,
               ker je pač to obveza lastnika, da si bo po svoji presoji poklical dimnikarja z
               licenco, ki mu bo zaupal.</p>
               <p>Jaz bi tu vseeno samo še omenila glede izvajalcev, da ne gre za nikakršne pogoje, ki
               že danes ne veljajo. Gre bolj za pridobitev tega dokumenta in vpis v evidenco na
               upravni enoti. Pri sami razpravi pa, vsaj takšen je moč občutek, so nekateri
               razpravljali o temah, ki so pravzaprav izvzete iz zakona. Bile so v neki fazi
               priprave zakona zajete, sedaj jih pa ni več. Tako da priporočam tistim
               pripravljavcem, da malo pogledajo ta novo pripravljeni zakon, da teh tem ni več, pa
               da potem v nadaljnjih postopkih si nekoliko bolj jasno povemo, ali želimo, da so te
               zahteve ali pa ti interesi zastopani v zakonu ali ne.</p>
               <p>Zavedam se, da je pred nami še veliko dela pri pripravi zakona in smo veseli vsakih
               spodbud oziroma pripomb, ki bodo prispevale k pripravi boljšega zapisa zakona za
               izvajanje dimnikarskih storitev. Hvala lepa.</p>
            </sp>
            <sp xml:id="SDZ7-Redna-20-2016-06-16.sp165">

               <speaker>PREDSEDNIK DR. MILAN BRGLEZ:</speaker>

               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi še kdo razpravljati. Da. Pred prijavo
               vas želim opozoriti, da se lahko k razpravi prijavite s pritiskom tipke za vklop
               mikrofona.</p>
               <p>Če želi razpravljati tudi predstavnica Vlade, prosim, da se prav tako prijavi s
               pritiskom tipke za vklop mikrofona. V tem primeru dobi besedo kot zadnja. Prosim za
               prijavo. Vsak ima na razpolago pet minut.</p>
               <p>Najprej ima besedo gospod Tomaž Lisec.</p>
            </sp>
            <sp xml:id="SDZ7-Redna-20-2016-06-16.sp166">

               <speaker>TOMAŽ LISEC (PS SDS):</speaker>

               <p>Hvala, predsednik, za dano besedo.</p>
               <p>Bil sem tudi malo izzvan. Ja, moje mnenje je, da sedanji predlog, ki naj bi bil tržno
               naravnan – to je teorija. V praksi pa bo prišlo ravno do nasprotnega efekta. Ne samo
               zaradi tega, kar piše v teoretičnem delu, torej v predlogu zakona in podzakonskih
               osnutkih, ampak zaradi tega, kar se dogaja v praksi. Pa se ne hvalim, da sem za
               razliko od verjetno kolega Kavčiča strokovnjak na tem področju, ampak imam pa kar
               nekaj stikov z različnimi dimnikarskimi podjetji, dimnikarji, če želite, in pa tudi
               civilnimi iniciativami. In vsi mi govorijo, da se pripravlja nek teren za tri, štiri,
               pet, posvečenih dimnikarskih družb, ki bodo ta sistem monopolov, ki ga imamo s temi
               koncesijami, še bolj zmonopolizirali. In ravno ti, tako civilne iniciative kot tudi
               določeni dimnikarji pravijo, da je ključen problem ravno v tem, kar sem že prej želel
               opozoriti, na povezanost med določenem delom uradništva in pa med določenimi
               dimnikarji. Jaz se strinjam z vsebinsko razpravo danes in mislim, da imamo vsi željo,
               da se spremembe uvedejo. Ampak če gremo v spremembe, mislim, da se pričakuje, da bodo
               na boljše, ne pa na slabše. Torej vsaj za tiste, ki želimo bolj tržni sistem, pa če
               pogledamo notri besedila členov, na katere bomo dali tudi v Poslanski skupini SDS
               amandmaje, vidimo, da je kar nekaj momentov, ki nakazujejo, da iz te teorije zakona
               in podzakonskih aktov bomo v praksi prišli do, na žalost, še bolj monopolističnih
               idej, ki jih zasledujejo določeni dimnikarji.</p>
               <p>Jaz povem, moj idol je nemški model. Verjamem, da kljub temu da imajo tam zvezno
               državo in pa manjše pokrajinske enote, da bi tudi pri nas lahko ta model uvedli. Jaz
               še vedno trdim, da preden bo ta zakon uveljavljen, predvsem pa, ko bodo na svoje
               prišli uradniki z uredbo, pravilnikom, z določanjem licenc in vsem ostalim, kar piše
               v prehodnih določbah, kar morata tako vlada kot ministrstvo narediti, da bo ta
               sistem, ki ga sprejemamo v teoriji, v praksi slabši, kot je danes. Pa imamo problem –
               manjši ponudniki, ne bodo jih spoštovali. Samo poglejte, kakšni so pogoji za vstop.
               Že nekateri sedanji bodo težko izpolnjevali te pogoje. Posebej zaradi tega, kar se
               pripravlja v praksi, da jih bodo večji oziroma glavni izpodrinili. Imamo večno debato
               o tem, kaj so male kurilne naprave oziroma ali so dimnikarji tisti, ki naj čistijo
               male kurilne naprave, kar je tudi zgodba iz določenih drugih evropskih držav.</p>
               <p>Imamo problem glede cene. Jaz še vedno trdim, da ta radius 25 kilometrov ne dela to
               dimnikarsko službo čisto nič bolj liberalno, ker si ne predstavljam Janeza Novaka iz
               Sevnice, da bo poklical dimnikarja iz Postojne in bo pri tem sicer slišal, da je to
               vrhunski dimnikar, ampak bo tudi za teh pet evrov razlike v ceni rekel: "Pa je boljši
               domači." Pa postavimo tega Janeza Novaka v Mursko Soboto, Jesenice, Koper ali pa, ne
               vem, v Črnomelj – pa diametralno nasprotno dobre dimnikarje. Ne bodo drugih izbrali.
               Ljudje gledajo na dva evra, na pet evrov. Pa tudi če je vrhunski dimnikar, se ne bodo
               za tega odločili.</p>
               <p>Potem je problematično "uporabniki morajo". Jaz se strinjam, da je treba dati
               uporabnikom večje zavedanje, da v bistvu je dimnikar nekaj takšnega, kot so dobre
               gume pri avtomobilu. Da to ni neka zadnja stvar, na katero ne pomisliš, ampak da je
               treba na to pomisliti. Ampak kaj dobijo uporabniki s tem zakonom? Nič. Če sem jaz,
               kar sem pogledal glede periodike, obiskovanja dimnikarjev, je uredba, mislim da, zelo
               podobna tisti, ki je že sedaj veljavna. Če se motim, bom zelo vesel, posebej pa, če
               boste za uporabnike to, glede na to, da smo bolj v času, kot smo bili pred 20 leti na
               področju teh zadev, dimnikov in pa različnih naprav, da se bo tudi tukaj ta periodika
               raztegnila, ne da se ljudje sprašujejo zakaj štirikrat na leto pride, zakaj dvakrat
               na leto pride, zakaj … / izklop mikrofona/</p>
            </sp>
            <sp xml:id="SDZ7-Redna-20-2016-06-16.sp167">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za okolje in prostor gospa Irena Majcen.</p>
            </sp>
            <sp xml:id="SDZ7-Redna-20-2016-06-16.sp168">

               <speaker>IRENA MAJCEN:</speaker>

               <p>Hvala, predsednik.</p>
               <p>Trenutno je Slovenija razdeljena na 194 koncesijskih območij. Mogoče jaz res ne
               razumem pravilno, ampak toliko je različnih izvajalcev. Pri nas potekajo sami
               postopki za podaljšanje licenc za nekatere. Nekaterim bodo konec leta potekle
               licence. Vaš strah, da bi nekateri ali nekdo naj imel prednost, preprosto rečeno, pač
               ne razumem. Glede na to, da sama izhajam s podeželja, sem prepričana, da v okoljih,
               kjer so že sedaj ti koncesionarji opravljali ne samo čiščenje, ampak tudi pregled
               dimnikov, je ta medsebojni odnos korekten. Kjer je korekten, bodo seveda z veliko
               prednostjo ti obstoječi dimnikarji nadaljevali z delom. Je pa res, da pri samih
               pregledih, torej v smislu pregledovanja, zagotavljanja izpustov pod mejo, torej
               varovanje zraka, so naše zahteve, da se to opravlja vsako leto pri kurilnih napravah
               starejšega datuma, medtem ko za nove kurilne naprave z drugačno tehnologijo, boljšo
               tehnologijo, podobno kot je pri tehničnih pregledih za osebna vozila, imamo neke
               popuste. Danes mogoče niti ni čas, da o tem podrobneje spregovorimo. Se mi pa zdi to
               za lastnike kurilnih naprav zelo pomembno. Torej bodo že ob sami inštalaciji take
               naprave seznanjeni, kdaj in v kakšnem času je treba njihovo napravo pregledati.</p>
               <p>Pri nadaljnjem delu si mogoče moramo več stvari povedati v smislu, da se bomo bolje
               in lažje razumeli, ker sem prepričana, da za večino lastnikov kurilnih naprav ta
               sistem pravzaprav ne bo prinesel velikih sprememb. Za nekaj lastnikov pa, predvsem
               tistih, ki so že sedaj imeli težave. Je pa res, da pri razgovorih z nekaterimi
               koncesionarji, potem tudi z zbornico in s temi nevladnimi združenji smo poskušali v
               tem dobrem letu, skoraj letu in še nekaj mesecev, zbližati stališča, ki so si v
               veliki meri res diametralno nasprotna, pa nam na žalost ni uspelo prepričati nikogar
               od njih, da bi prisluhnil tem našim argumentom in pripeljal to zgodbo v nek zaključen
               cilj. Če bomo to vseeno uspeli, bom jaz še kako zadovoljna. Prepričana pa sem, da
               bodo zadovoljni tudi lastniki kurilnih naprav. Namreč tam, kjer je kurjenje na lesno
               biomaso, je čiščenje dimnikov sestavni del pregleda malih kurilnih naprav. Pri
               ostalih kurilnih napravah je čiščenja mnogo manj. Pomembna pa je pri tem, kot je bilo
               danes že povedano in tudi sama to ponavljam vedno, prepričana sem, da nas veliko to
               misli, da je zdravstveno varstvo zelo pomembno, da ni zaradi neustrezno grajenih
               kurilnih naprav primerov smrti ali pa bolezni, kar se je v preteklosti že zgodilo, in
               upajmo, da bo tega čim manj. Potem je izredno pomembna požarna varnost. V preteklosti
               še bolj kot danes, ampak tudi danes je zelo pomembna. Za za okoljsko ministrstvo je
               pa zelo pomembna tudi kvaliteta zraka, ki je v veliki meri v zimskem času ob
               onesnaženju z izpusti iz vozil onesnažen tudi z izpusti iz malih kurilnih naprav.
               Hvala.</p>
            </sp>
            <sp xml:id="SDZ7-Redna-20-2016-06-16.sp169">

               <speaker>PREDSEDNIK DR. MILAN BRGLEZ:</speaker>

               <p>S tem zaključujem splošno razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje Državnega zbora odločali danes v okviru glasovanj, to
               je čez pol ure.</p>
               <p>S tem prekinjam to točko dnevnega reda.</p>
               <p>Prekinjam tudi 20. sejo Državnega zbora, ki jo bomo z glasovanji nadaljevali ob 16.
               uri in 30 minut.</p>
               <p><stage>(Seja je bila prekinjena ob 16. uri in se je nadaljevala ob 16.32.)</stage></p>
            </sp>
            <sp xml:id="SDZ7-Redna-20-2016-06-16.sp170">

               <speaker>PREDSEDNIK DR. MILAN BRGLEZ:</speaker>

               <p>Spoštovana kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo zbora. Prehajamo na glasovanja zbora o predlogih
               odločitev. Poslanke in poslance prosim, da preverite delovanje glasovalnih
                  naprav. <title>Nadaljujemo s prekinjeno 3. točko dnevnega reda, to je z obravnavo Predloga zakona o
                  spremembah in dopolnitvah Zakona o izvrševanju proračuna Republike Slovenije za
                  leti 2016 in 2017 po nujnem postopku.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na <title>tretjo obravnavo</title> predloga zakona, to je na odločanje o predlogu
               zakona. Obveščam vas, da me Zakonodajno-pravna služba oziroma Vlada nista opozorili,
               da bi bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 65 poslank in poslancev, za je glasovalo 47, proti 9.</p>
               <p><stage>(Za je glasovalo 47.)</stage> <stage>(Proti 9.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 4. točko dnevnega reda, to je z obravnavo Predloga zakona o
                  spremembi in dopolnitvi Zakona o letalstvu po nujnem postopku.</title>
               </p>
               <p>Prehajamo na <title>tretjo obravnavo</title> predloga zakona. Ker k predlogu zakona matično
               delovno telo ni sprejelo nobenega amandmaja, amandmajev na seji zbora ni bilo možno
               vlagati, zato prehajamo na odločanje o predlogu zakona.</p>
               <p>Glasujemo. Navzočih je 64 poslank in poslancev, za je glasovalo 52, proti 2.</p>
               <p><stage>(Za je glasovalo 52.)</stage> <stage>(Proti 2.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 6. točko dnevnega reda, to je z obravnavo Predloga zakona o
                  spremembah in dopolnitvah Zakona o odvetništvu po skrajšanem postopku.</title>
               </p>
               <p>Nadaljujemo z <title>drugo obravnavo</title> , to je z odločanjem o vloženih amandmajih, ki
               ga bomo opravili na podlagi pregleda vloženih amandmajev z dne 15. 6. 2016. Prehajamo
               na odločanje o amandmaju Poslanske skupine SDS k 1. členu. Amandma je vsebinsko
               povezan z amandmajem istega predlagatelja k 1.a členu. Če ta amandma ne bo sprejet,
               postane amandma k navedenemu členu brezpredmeten.</p>
               <p>Glasujemo. Navzočih je 66 poslank in poslancev, za je glasovalo 20, proti pa 44.</p>
               <p><stage>(Za je glasovalo 20.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>Ker amandma Poslanske skupine SDS k prvemu členu ni bil sprejet, je postal amandma
               istega predlagatelja k 1.a členu brezpredmeten. Končali smo z glasovanji o amandmajih
               in z drugo obravnavo predloga zakona v okviru skrajšanega postopka.</p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               predlagana amandmaja nista bila sprejeta, prehajamo na odločanje o predlogu zakona.
               Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 64 poslank in poslancev. Za je glasovalo 49, proti pa ni bil
               nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 10. točko dnevnega reda, to je s tretjo obravnavo Predloga zakona o
                  izvajanju mednarodnih programov s področja vzgoje in izobraževanja v okviru
                  rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 65 poslank in poslancev. Za je glasovalo 47, proti pa ni bil
               nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 11. točko dnevnega reda, to je s tretjo obravnavo predloga Zakona o
                  spremembah in dopolnitvah Zakona o organizaciji in financiranju vzgoje in
                  izobraževanja v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 66 poslank in poslancev. Za je glasovalo 48, proti pa ni bil
               nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 18. točko dnevnega reda, to je s prvo obravnavo Predloga zakona o
                  dimnikarskih storitvah.</title>
               </p>
               <p>Prehajamo na odločanje o naslednjem predlogu sklepa: Predlog Zakona o dimnikarskih
               storitvah je primeren za nadaljnjo obravnavo.</p>
               <p>Glasujemo. Navzočih je 64 poslank in poslancev. Za je glasovalo 45, proti pa 13.</p>
               <p><stage>(Za je glasovalo 45.)</stage> <stage>(Proti 13.)</stage></p>
               <p>Ugotavljam, da je zbor sklep sprejel, zato bo predlog zakona dodeljen v obravnavo
               Odboru za infrastrukturo, okolje in prostor kot matičnemu delovnemu telesu. S tem
               zaključujem to točko dnevnega reda. <title>Nadaljujemo s prekinjeno 8. točko dnevnega reda, to je s tretjo obravnavo Predloga zakona o
                  spremembah in dopolnitvah Zakona o spodbujanju skladnega regionalnega razvoja, v
                  okviru rednega postopka.</title>
               </p>
               <p>Državni zbor je v torek, 14. 6. 2016, opravil drugo obravnavo navedenega predloga
               zakona. Ker so bili v drugi amandmaji sprejeti amandmaji k manj kot desetini členov
               dopolnjenega predloga zakona, je zbor na predlog Vlade kot predlagateljice predloga
               zakona sklenil, da bo na podlagi prvega odstavka 138. člena Poslovnika Državnega
               zbora še na tej seji opravil tretjo obravnavo predloga zakona.Ugotavljam, da k
               predlogu zakonu za tretjo obravnavo ni bilo vloženih amandmajev. Obveščam vas, da me
               Zakonodajno-pravna služba oziroma Vlada nista opozorili, da je bil zaradi amandmajev,
               sprejetih na seji matičnega delovnega telesa oziroma Državnega zbora v drugi
               obravnavi predlog zakona neusklajen. Prehajamo na odločanje o predlogu zakona.</p>
               <p>Glasujemo. Navzočih je 66 poslank in poslancev, za jih je glasovalo 47, proti pa so
               bili 3.</p>
               <p><stage>(Za jih je glasovalo 47.)</stage> <stage>(Proti 3.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Obveščam članice in člane Odbora za zadeve Evropske unije, da se bo čez 15 minut
               začela seja odbora, in sicer v velikem salonu.</p>
               <p>Prekinjam 20. sejo Državnega zbora, ki jo bomo nadaljevali jutri ob 10. uri. <title><stage>(SEJA JE BILA PREKINJENA 16. JUNIJA 2016 OB 16.41.)</stage></title>
               </p>
            </sp>
         </div>
      </body>
   </text>
</TEI>
