<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Redna-34-2017-10-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|F0D804A0AF34541FC12581BE003948D5</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=F0D804A0AF34541FC12581BE003948D5</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-34-2017-10-16.DZ" n="34">
               <name>Redna</name>
               <date when="2017-10-16"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-34-2017-10-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">34. seja</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Matjaž Nemec.</stage>
            <stage type="time">Seja se je začela ob 12.02. </stage>


            <sp xml:id="SDZ7-Redna-34-2017-10-16.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci! Gospe in gospodje. Začenjam 34. sejo
               Državnega zbora, ki je bila sklicana na podlagi prvega odstavka 57. člena Poslovnika
               Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: mag. Tanja Cink, gospa Vesna Vervega, gospa Irena Kotnik, gospa Marinka
               Levičar, Violeta Tomić od 19. ure dalje, dr. Mirjam Bon Klanjšček, mag. Branislav
               Rajić, gospod Franc Breznik, gospod Peter Vilfan, gospod Tomaž Gantar, Miha Kordiš od
               17. ure dalje, dr. Matej T. Vatovec, gospod Roberto Battelli in gospod Benedikt
               Kopmajer.</p>
               <p>Na sejo sem vabil predsednika Vlade, ministrice in ministre ter generalno sekretarko
               Vlade k 1. točki dnevnega reda, Državni svet k 22. točki dnevnega reda, gospo Vlasto
               Nussdorfer – varuhinjo človekovih pravic k 24. in 25. točki dnevnega reda, dr. Marka
               Novaka – predsednika Sodnega sveta k 26.a in 26.b točki dnevnega reda, predstavnika
               Urada predsednika republike k 26.c točki dnevnega reda ter predstavnike Vlade k vsem
               točkam dnevnega reda.</p>
               <p>Vse prisotne lepo pozdravljam.</p>
               <p>Preden nadaljujemo, bi vas želel samo spomniti tako delavce v Državnem zboru kot vse
               poslance, da imate do 18. tega meseca čas, da se prijavite na eno zadevo, ki je
               zadnja v tem mandatu in ki bo prispevala k temu, ko vsi pravimo, da smo vsi
               ljudje.</p>
               <p>Prehajamo na <title>določitev dnevnega reda</title> 34. seje Državnega zbora. Predlog
               dnevnega reda ste prejeli v petek, 6. oktobra 2017, s sklicem seje. O predlogu
               dnevnega reda bomo odločali v skladu s prvim odstavkom 64. člena Poslovnika Državnega
               zbora. Predlogov za umik posamezne točke z dnevnega reda oziroma predlogov za širitev
               dnevnega reda seje nisem prejel. Zboru predlagam, da za današnjo sejo določi dnevni
               red, kot ste ga prejeli s sklicem.</p>
               <p>Prehajamo na odločanje. Poslanke in poslance prosim, da preverite delovanje
               glasovalnih naprav.</p>
               <p>Glasujemo.Navzočih je 69 poslank in poslancev, za je glasovalo 69, proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je dnevni red 34. seje zbora določen.</p>
               <p>Prehajamo na <title>1. TOČKO DNEVNEGA REDA, TO SO VPRAŠANJA POSLANK IN POSLANCEV.</title>
               </p>
               <p>Postopkovno, mag. Matej Tonin.</p>
            </sp>
            <sp xml:id="SDZ7-Redna-34-2017-10-16.sp2">

               <speaker>MAG. MATEJ TONIN (PS NSi):</speaker>

               <p>Spoštovani predsednik Državnega zbora, Poslanska skupina Nove Slovenije je že pred
               meseci v parlamentarno proceduro vložila dva zakona, in sicer zakon o sodiščih pa
               zakon o državnem tožilstvu, s katerima predvidevamo ustanovitev posebnih sodišč in
               posebnih oddelkov državnega tožilstva za pregon bančnega kriminala. Na prejšnji seji
               Državnega zbora je večina v tej hiši, in sicer 37 poslancev je oba predloga zakona
               podprlo. Se pravi, da je zakon šel skozi prvo obravnavo. Potem je sledil odbor. Na
               odboru je ta dva predloga zakona zavrnilo 9 poslancev. Vi ste te dva zakona uvrstili
               na petkovo sejo, vendar pa niste predvideli glasovanja.</p>
               <p>Moj proceduralni predlog je, predsednik Državnega zbora, da uvedete oziroma
               predlagate, da se o teh dveh zakonih glasuje, ker se nam zdi nesprejemljivo, da 9
               poslancev na odboru lahko povozi voljo 37 poslancev na plenarnem zasedanju. Moj
               proceduralni predlog je, predsednik Državnega zbora, da glasovanje o teh dveh zakonih
               uvrstite na dnevni red te seje državnega zbora.</p>
            </sp>
            <sp xml:id="SDZ7-Redna-34-2017-10-16.sp3">

               <speaker>PREDSEDNIK DR. MILAN BRGLEZ:</speaker>

               <p>Dobro veste, po čem se ravnamo. In ravnamo se po razlagi določb drugega odstavka 61.
               člena Poslovnika Državnega zbora v povezavi z določbami, ki urejajo obravnavo na
               matičnem delovnem telesu. Dejstvo, da členi niso bili sprejeti na matičnem delovnem
               telesu, pomeni, da ni glasovanja, in to je razlaga z 9. 12. 2009. Dokler ta razlaga
               obstaja in je poslovnik takšen, kot je, proti temu ne morem delovati, ker smo
               delovali stalno po tej praksi.</p>
               <p>Postopkovno, mag. Matej Tonin.</p>
            </sp>
            <sp xml:id="SDZ7-Redna-34-2017-10-16.sp4">

               <speaker>MAG. MATEJ TONIN (PS NSi):</speaker>

               <p>Spoštovani predsednik Državnega zbora, jaz sem natančno pregledal, prebral poslovnik.
               V poslovniku v členih ni niti ene določbe, ki bi prepovedala glasovanje o teh dveh
               zakonih. In zdaj še en pomemben dodatek. V neki pravni državi naj bi o enakih stvareh
               odločali na enak način. Če je na odboru Državnega zbora sprejet sklep, da je zakon
               neprimeren za nadaljnjo obravnavo, ta zakon pride v parlament in o tem sklepu Državni
               zbor glasuje. Če pa je očitno na odboru sprejet ali pa je glasovano proti temu
               zakonu, pa glasovanja ni. Tukaj ni nobene logike. Če pogledate, je vsebina popolnoma
               enaka, torej da večina na odboru glasuje proti zakonu ali da večina na odboru sprejme
               sklep, da je zakon neprimeren za nadaljnjo obravnavo. In vi, predsednik Državnega
               zbora, ker je to, o čemer ste prej govorili, parlamentarna praksa, to ni zapisano v
               poslovniku, imate možnost, da neposredno uporabite poslovnik in glasovanje o teh dveh
               zakonih uvrstite na dnevni red. V nasprotnem primeru pa morate razumeti, da se bodo
               še dodatno razplamtele razne teorije zarote, da se večina resnično boji pregona
               bančnega kriminala. Še enkrat poudarjam, je nedemokratično in je nesprejemljivo, da 9
               poslancev v tem državnem zboru povozi voljo 37 poslancev. Zakon je bil v prvi
               obravnavi sprejet.</p>
            </sp>
            <sp xml:id="SDZ7-Redna-34-2017-10-16.sp5">

               <speaker>PREDSEDNIK DR. MILAN BRGLEZ:</speaker>

               <p>V tem mandatu je glede te določbe že bila seja poslovniške komisije. Ta seja je
               potrdila tisto razlago, ki je do sedaj bila, torej ni bila sprejeta drugačna razlaga
               poslovnika. Dokler ni sprejeta drugačna razlaga poslovnika in dokler ni spremenjen
               poslovnik, žal, ne morem delovati v nasprotju s tem, ker bi na ta način diskriminiral
               vse tisto, kar je bilo pa do sedaj na ta način že narejeno. Žal tukaj res ne morem
               pomagati in odločitev je v skladu tako s poslovnikom kot z odločitvami Komisije za
               poslovnik. Zakaj še enkrat na isto zadevo? Dodatni predlog?</p>
               <p>Za dodatni predlog ima besedo mag. Matej Tonin.</p>
            </sp>
            <sp xml:id="SDZ7-Redna-34-2017-10-16.sp6">

               <speaker>MAG. MATEJ TONIN (PS NSi):</speaker>

               <p>Spoštovani predsednik Državnega zbora, meni se ta praksa zdi resnično krivična in
               nepoštena, ker se ne morem strinjati s tem, da bi se parlamentarni postopki končevali
               na odboru Državnega zbora, ne pa na plenarnem zasedanju Državnega zbora. Ker pravite,
               da je to stvar poslovnika, vas prosim, če lahko kot predsedujoči tej hiši sprožite
               postopek pred poslovniško komisijo, da te procedure spremeni.</p>
            </sp>
            <sp xml:id="SDZ7-Redna-34-2017-10-16.sp7">

               <speaker>PREDSEDNIK DR. MILAN BRGLEZ:</speaker>

               <p>Tisto, kar lahko naredim, je, da vas bom podprl pri vašem predlogu na poslovniški
               komisiji, da se o tem razpravlja. Na to, kako se bo pa poslovniška komisija odločila,
               pa ne mislim vplivati.</p>
               <p>Sedaj pa res končamo s to zadevo in smo nazaj pri 1. točki dnevnega reda. V zvezi s
               to točko dnevnega reda sem v poslovniškem roku prejel pisne prijave 37 poslanskih
               vprašanj. Vrstni red postavljanja poslanskih vprašanj je določen v skladu z 244.
               členom in drugim odstavkom 245. člena Poslovnika Državnega zbora. Na prva tri
               vprašanja poslanca in poslank opozicije ter na poslansko vprašanje poslanca vladajoče
               koalicije bo odgovoril predsednik Vlade Republike Slovenije. V zvezi s to točko so se
               danes opravičili: dr. Maja Makovec Brenčič, ministrica za izobraževanje, znanost in
               šport do 15. ure, gospod Karl Erjavec, minister za zunanje zadeve, mag. Mateja
               Vraničar Erman, ministrica za finance, gospod Gorazd Žmavc, minister, odgovoren za
               področje odnosov med Republiko Slovenijo in avtohtono slovensko narodno skupnostjo v
               sosednjih državah ter med Republiko Slovenijo in Slovenci po svetu, ter dr. Peter
               Gašperšič, minister za infrastrukturo.</p>
               <p>Prehajamo na predstavitev poslanskih vprašanj. Na prva štiri vprašanja bo odgovarjal
               predsednik Vlade Republike Slovenije dr. Miro Cerar.</p>
               <p>Dr. Anže Logar, imate besedo, da zastavite vprašanje predsedniku Vlade Republike
               Slovenije dr. Miru Cerarju.</p>
            </sp>
            <sp xml:id="SDZ7-Redna-34-2017-10-16.sp8">

               <speaker>DR. ANŽE LOGAR (PS SDS):</speaker>

               <p>Hvala, predsednik.</p>
               <p>Čez dvanajst let naj bi se vsi vozili v električnih vozilih, leta 2050 pa naj bi
               bili vsi srečni. Tega sicer ni v koalicijski pogodbi, ki jo je sprejela ta vlada
               oziroma ta koalicija, je pa nekaj drugega, citiram: »Za zagotovitev povrnitve
               zaupanja v finančne inštitucije, nadzorne inštitucije in inštitut pravne države je
               treba opredeliti odgovornost za nastalo bančno luknjo in zahtevati odškodninsko ter
               materialno odgovornost članov uprav ter nadzornih svetov dokapitaliziranih bank.«
               Velika naloga na začetku koalicijskega sporazuma. Vemo pa, da je realnost vse prej
               kot drugačna sedem mesecev pred potekom roka trajnosti te koalicije.</p>
               <p>Če gremo zdaj v realnost. V kabinetu predsednika Vlade je v posmeh zapisu v
               koalicijski pogodbi zaposlen Anton Žunič, podpisnik milijonske pogodbe o odpravnini
               za Marjana Kramarja, ki nas je kasneje stala 1,3 milijone evrov, in visoki funkcionar
               ali pa upravnik Factor banke, ki nas je stala skoraj 300 milijonov evrov. Za
               pravosodnega ministra ima predsednik Vlade Gorana Klemenčiča, ki je bil, takrat še
               šef KPK, seznanjen z milijardnim pranjem denarja v Novi Ljubljanski banki, pa ni
               obvestil o tem ne tožilstva, ne policije skladno z veljavnimi uzancami. Za državnega
               sekretarja na istem ministrstvu je zaposlen oziroma imenovan Darko Stare, ki je bil
               šef preiskav na KPK in ki je podobno kot njegov predstojnik na KPK ravnal v nasprotju
               z normativno podlago. Na čelo Policije sta postavili Marjana Fanka, ki je bil v času
               preiskovanja zadeve Farrokh pomočnik direktorja uprave kriminalistične službe in je
               bil neposredni prejemnik dopisovanja v zvezi z zadevo Farrokh. Policija je takrat,
               tik pred nastopom vlade gospoda Janeza Janše, zadevo zaprla tako, da jo je postavila
               v tekoče zadeve, skratka, da postopoma odide v izbris, ni pa ravnala tako, kot pravi
               148. člen Zakona o kazenskem postopku. Na čelu Specializiranega državnega tožilstva
               pa želite ohraniti Harija Furlana, torej osebo, ki je bila seznanjena z zadevo na
               čelu NPU.</p>
               <p>Kako naj organi, ki jih vodijo osebe, ki so bile v času teh malverzacij na funkcijah
               in bi morale opraviti svoje naloge, pa jih niso, sedaj vlivajo zaupanje in novo vero
               v preiskovanje in vladavino prava ter delo organov pregona pod vašo vlado in
               izpolnijo koalicijsko zapoved, ki ste jo dali v tem koalicijskem sporazumu?</p>
            </sp>
            <sp xml:id="SDZ7-Redna-34-2017-10-16.sp9">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-34-2017-10-16.sp10">

               <speaker>DR. MIROSLAV CERAR:</speaker>

               <p>Hvala lepa za vprašanje, spoštovani poslanec dr. Anže Logar.</p>
               <p>Glede bančne luknje in številnih drugih malverzacij, ki so zelo oslabile naš bančni
               sistem, naj najprej rečem, da je res zaveza te vlade, da bo storila vse, kar mora, in
               to tudi dela, da pripomore k temu, da bodo storilci za takšna dejanja odkriti,
               sankcionirani pred pristojnimi organi in zato vzpostavljamo ustrezen pravni okvir in
               izvajamo druge aktivnosti, ki jih Vlada lahko.</p>
               <p>Če pogledamo, večina kreditov, ki so povzročili bančno luknjo, je bila najetih v
               obdobju 2004–2008. Potem so se takratne in naslednje vlade nekako težko znašle v tej
               situaciji, kajti niso se zavedali obsežnosti in možnih posledic krize, ki je sledila.
               Nato so se začele na to odzivati. Naša vlada je tista, ki je zdaj prišla v situacijo,
               ko mora čim bolj spodbuditi postopke na tem področju, da se čim prej zaključijo. Naj
               povem, da policija že od leta 2012 pa do danes obravnava tovrstne sume kaznivih
               dejanj. Od 1. 1. 2013 do 30. 9. 2017, se pravi do septembra letos je policija zaznala
               in evidentirala 258 sumov kaznivih dejanj, s katerimi so bile oškodovane tako
               komercialne banke kot banke v državni lasti. V tem obdobju je policija podala na
               pristojna državna tožilstva 106 kazenskih ovadb za 138 kaznivih dejanj. S temi
               ovadbami je bilo, nekoliko skrajšujem statistiko, ampak navajam podatke točno, je
               bilo ovadenih 157 bančnikov, ugotovljena škoda na podlagi zgolj teh podanih kazenskih
               ovadb pa znaša 456 milijonov evrov. Seveda se ti procesi še nadaljujejo, vendar pa se
               od leta 2015 število zaznanih kaznivih dejanj na tem področju zmanjšuje in je
               trenutno v preiskavi še 35 takšnih sumov, ki jih policija preiskuje. Tukaj so zadeve
               zdaj predvsem v rokah državnega tožilstva in šle bodo, upam, čim prej do sodišč, kjer
               bodo obravnavane pred sodišči in kjer bo prišlo do končnih razsodb, policija pa jih
               obravnava še en del in je pozorna na to, kako naprej.</p>
               <p>Vi ste želeli pozornost preusmeriti s svojim vprašanjem na konkretne ljudi, na
               konkretna imena, torej ljudi, ki danes delujejo v okviru vlade, njene administracije
               in podobno. Meni se zdi taka razprava, takšen javen linč, kot ga želite tukaj
               uprizarjati, neprimeren. Namreč nobena od teh oseb, kolikor vem, ni bila niti
               ovadena, sploh pa ne pravnomočno obtožena, če govorim zdaj o vseh skupaj, za
               kakršnokoli kaznivo dejanje s tega področja. Če so bile podane ovadbe, torej so v
               teku, se bodo verjetno pred tožilstvom, kasneje pred sodiščem izkazale za
               verodostojne ali ne. Ampak v tem trenutku nimam nobenega konkretnega, oprijemljivega
               razloga, da bi lahko glede na navedeni koncept menil, da niso primerne za opravljanje
               funkcije. Nasprotno, verjamem, da opravljajo svojo nalogo odgovorno. Naj povem to, da
               naša vlada, in tukaj se ne želim spuščati v osebne diskreditacije, je nastopila
               funkcijo potem, ko je bančna luknja že zdavnaj nastala in ko so posledice čutili vsi
               državljani zelo močno. To se je dogajalo v prejšnjih obdobjih, ampak mi smo se
               odločno lotili ne le preiskave bančne luknje, ampak tudi sistemskih sprememb ter
               ukrepov, da do zlorab davkoplačevalskega denarja več ne bo prihajalo. Tako smo
               denimo, če navedem samo nekaj ukrepov, ker časa ni dovolj, uredili dostop do
               podatkov, varovanih kot bančna tajna. Potem smo za osebe, ki so z DUTB v pravnem
               razmerju, vzpostavili naznanilno dolžnostzvišale so se kazni za korupcijska kazniva
               dejanja zoper gospodarstvo in zoper uradno dolžnost, podaljšani so zastaralni roki za
               korupcijska kazniva dejanja z 10 na 20 let, okrepljena je učinkovitost pregona. Mi
               smo 30 novih zaposlitev izvedli na Državnem tožilstvu, bistveno smo ga okrepili, to
               je bila največja okrepitev Državnega tožilstva od osamosvojitve dalje. Potem smo
               olajšali dokazovanje naklepa v zvezi s storitvijo kaznivega dejanja zlorabe položaja
               in tako naprej. Bom mogoče še v nadaljevanju uspel pojasniti kaj več. Zelo veliko
               sistemskih sprememb smo sprejeli, ki omogočajo policiji, tožilstvu in sodiščem, da ta
               dejanja ustrezno sankcionirajo, tako da počakajmo, da bodo postopki končani.</p>
            </sp>
            <sp xml:id="SDZ7-Redna-34-2017-10-16.sp11">

               <speaker>PREDSEDNIK DR. MILAN BRGLEZ:</speaker>

               <p>Dr. Anže Logar, imate besedo za obrazložitev zahteve za dopolnitev odgovora.</p>
            </sp>
            <sp xml:id="SDZ7-Redna-34-2017-10-16.sp12">

               <speaker>DR. ANŽE LOGAR (PS SDS):</speaker>

               <p>Hvala lepa.</p>
               <p>Predsednik Vlade je izpostavil, da sem poimensko omenjal ljudi. Tako kot bomo
               poimensko označevali to vlado z vlado Mira Cerarja, ne pa Vlado Republike Slovenije
               in tehtali njen uspeh, bomo uspeh posameznih organov merili tudi po delu
               predstojnikov teh organov. Zato je normalno, da če osebe, ki so bile zapletene ali
               vpletene v neke druge posle, potem prevzamejo odgovorne funkcije, se poraja upravičen
               dvom, da bodo to funkcijo uspešno izpeljale. Zdaj podobnih kadrovanj vlade Mira
               Cerarja ali pa njenih pod-institucij je še celo morje. Jaz jih lahko naštevam cel
               dan, če bomo izglasovali, da se bo o tem razpravljalo v Državnem zboru, ampak
               poglejte, Preiskovalna komisija za ugotavljanje odgovornosti v bančnem sistemu je eno
               leto nazaj soglasno sklep, da se pozove Ministrstvo za pravosodje, da pripravi vse
               potrebno za oblikovanje sodišča za pregon finančne kriminalitete oziroma bančne
               kriminalitete. Kaj ste v enem letu naredili? Zavrnili ste predlog neke opozicijske
               poslanske skupine. Naprej. Pred enim mesecem je preiskovalna komisija predlagala in
               Državni zbor je sprejel, da se od SDH zahteva priprava poročila za zadevo Farrokh v
               največji državni banki NLB.</p>
               <p>Kaj ste v enem mesecu naredili?</p>
               <p>Konkretno prosim. V koalicijskem sporazumu imate zahtevo, da se zahteva odškodninska
               in materialna odgovornost članov uprave in nadzornih svetov dokapitaliziranih bank.</p>
               <p>Kaj ste na tem področju konkretno vi naredili?</p>
               <p>Koliko zahtev ste dali?</p>
               <p>In zelo konkretno:</p>
               <p>Ali gospod Klemenčič pri vas še uživa zaupanje glede na vse zadeve, ki so se
               dogajale v zvezi z njegovo preteklo funkcijo in tudi vseh postopkov, ki so padali na
               sodišču?</p>
               <p>Hvala lepa.</p>
            </sp>
            <sp xml:id="SDZ7-Redna-34-2017-10-16.sp13">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-34-2017-10-16.sp14">

               <speaker>DR. MIROSLAV CERAR:</speaker>

               <p>Spoštovani gospod poslanec, vi veste, da imam za ta odgovor še dve minuti. Zastavili
               ste toliko vprašanj, da bi za resen odgovor potreboval bistveno več.</p>
               <p>Naj samo to najprej pojasnim. Pravite, da je treba ugotavljati odgovornost
               individualno in poimensko. Jaz se s tem vedno strinjam, ampak ne kar tako, da nekoga
               obtožite brez dokazov. Jaz ne poznam, da bi kdorkoli od teh, ki ste jih navedli, bil
               v kakršnemkoli kazenskem postopku, se pa spomnim marsičesa iz preteklosti in mislim,
               da ko bomo imeli čas, ko ne bo razprava potekala na dve, tri minute časa, bo zelo
               zanimivo ugotavljati, kdaj je nastala bančna luknja, kdo ni storil tistega, da bi jo
               preprečil in tako naprej. Ampak o tem verjetno bomo govorili kdaj drugič in tudi tam
               bodo konkretna imena lahko na voljo.</p>
               <p>Bi pa dejal še enkrat, da ni res, da se ta vlada ne ukvarja s tem problemom. Ta
               vlada je vzpostavila, kot sem navedel in lahko bi še navajal, pa ni časa, kar veliko
               sistemskih sprememb, ki omogočajo učinkovitejše pregon vseh teh dejanj, ki so
               povezana z oškodovanjem bank, davkoplačevalskemu denarju in tako naprej. Absolutno
               tudi zavračam razne obtožbe, da glede zadeve Farrokh nismo aktivni. Kot veste, sem
               tukaj že Državnemu zboru pojasnil, da pričakujem in sem tudi naložil pristojnim
               organom, da ukrenejo vse potrebno, da se te zadeve dodatno raziščejo. Če bodo te
               zadeve pripeljale do nekih ugotovitev na ravni policije, drugih državnih organov,
               urada za pranje denarja, karkoli, bodo naprej procesirane. Tako kot bo tudi še naprej
               potekala, in to zelo pozdravljam, preiskava, ki bo potekala pred preiskovalno
               komisijo, ki bo še posebej naslovila prav to vprašanje. Tako tudi menim, da je zelo
               dobro, da potekajo vse tri preiskave oziroma zasliševanja pred tremi komisijami
               Državnega zbora, ne nazadnje tudi pred vašo, ki je že opravila kar nekaj dobrega
               dela. Tako bomo skupaj, Vlada, Državni zbor, vsi nosilci, tudi pristojna ministrstva
               zaokrožili sliko. Bistveno je pa to, glede bančne luknje so zadeve bile v večini
               primerov od Policije predane Državnemu tožilstvu. Zdaj se procesirajo, in to ni več
               pristojnost Vlade. Ti organi delujejo neodvisno od Vlade po strokovnih kriterijih in
               kot predsednik Vlade lahko samo pričakujem in izrazim javni poziv, da se tej postopki
               pač v skladu s stroko čim prej prevedejo na sodišča, da se bodo tam zaključili.
               Verjamem, da bodo dobili tudi ustrezne epiloge, še posebej, ker vzpostavljamo boljši
               pravni okvir, kot je bil v preteklosti, da se bodo lažje krivci razkrili in
               kaznovali. Hvala lepa.</p>
            </sp>
            <sp xml:id="SDZ7-Redna-34-2017-10-16.sp15">

               <speaker>PREDSEDNIK DR. MILAN BRGLEZ:</speaker>

               <p>Dr. Anže Logar, imate besedo za postopkovni predlog, da se na naslednji seji opravi
               razprava o odgovoru.</p>
            </sp>
            <sp xml:id="SDZ7-Redna-34-2017-10-16.sp16">

               <speaker>DR. ANŽE LOGAR (PS SDS):</speaker>

               <p>Hvala, predsednik.</p>
               <p>Jaz mislim, da je treba iti naproti predsedniku Vlade, ko je dejal, da v treh
               minutah nima dovolj časa, da razjasni vse, kar je želel v zvezi s to temo povedati,
               čeprav v teh zadnjih treh minutah ni odgovoril na niti eno moje vprašanje. Ni
               odgovoril na to, ali zaupa pravosodnemu ministru gospodu Klemenčiču, ni odgovoril,
               ali je SDH naročil, Vlada kot skupščina, da pripravi Nova Ljubljanska banka poročilo
               o zadevi Farrokh, in ni odgovoril o konkretnih aktivnostih, ki jih je Vlada sprejela
               na področju priprave specializiranega sodišča za pregon organizirane kriminalitete.
               Tri zelo kratka vprašanja, ki terjajo tri zelo kratke odgovore. Lahko so enozložni –
               da, ne.</p>
               <p>Kljub temu mislim, da je treba, kot sem rekel, prisluhniti predsedniku Vlade in mu
               je treba iti naproti, da o tem pripravimo eno razpravo v Državnem zboru, kjer bomo
               lahko na te zadeve odgovorili. Me pa čudi, da predsednik Vlade, stranka SMC, ki ima v
               rokah tako pravosodno kot notranje ministrstvo, torej dva ključna vzvoda za
               preiskovanje bančne kriminalitete ali kriminalitete pranja denarja, največje upe
               polaga na preiskovalno komisijo, ki jo vodi spet poslanec SMC za preiskovanje v tej
               zadevi. To pa je rahlo nenormalna ali pa nenavadna shema polaganja upov v razrešitev
               odgovornosti. Ampak razumem, da je bil v dilemi, v časovni stiski, zato predlagam, da
               o tem opravimo podrobno preiskavo.</p>
               <p>Bi pa zaključil z besedami predsednika Vlade, s katerimi je šel na volitve, namreč
               dejal je: »Za zmago zla je dovolj že to, da dobri ljudje ne storijo ničesar.« Če
               smatramo, da so v Vladi dobri ljudje, se zdi, kot da do sedaj na področju bank,
               pregona bančne kriminalitete niso storili ničesar ali zelo malo. Časa imate sedem
               mesecev.</p>
               <p>Če želite biti dobri ljudje tudi na koncu, čas se izteka, tako da predlagam, da vsaj
               tu v Državnem zboru mi sprožimo to razpravo, opravimo zelo podrobno razpravo s
               prisotnostjo predsednika Vlade, ki bo lahko vse razložil in tudi povedal, ali še
               zaupa pravosodnemu ministru gospodu Klemenčiču.</p>
            </sp>
            <sp xml:id="SDZ7-Redna-34-2017-10-16.sp17">

               <speaker>PREDSEDNIK DR. MILAN BRGLEZ:</speaker>

               <p>Dr. Anže Logar, o vašem predlogu bo Državni zbor odločil jutri, 17. oktobra 2017, v
               okviru glasovanj.</p>
               <p>Violeta Tomić, imate besedo, da zastavite vprašanje predsedniku Vlade Republike
               Slovenije dr. Miru Cerarju.</p>
            </sp>
            <sp xml:id="SDZ7-Redna-34-2017-10-16.sp18">

               <speaker>VIOLETA TOMIĆ (PS Levica):</speaker>

               <p>Hvala za besedo, spoštovani predsednik.</p>
               <p>Že daljnega leta 2011, se pravi pred 6 leti in pol je ta državni zbor z
               dvotretjinsko večino sprejel deklaracijo o položaju narodnih skupnosti pripadnikov
               narodov nekdanje SFRJ v Republiki Sloveniji. Več kot 10 let traja organiziran boj
               skupnosti Albancev, Bošnjakov, Črnogorcev, Makedoncev, Hrvatov in Srbov za ureditev
               njihovega položaja in statusa z vpisom v ustavo. Žal pa je bilo sprejetje te
               deklaracije edina stvar, ki smo jo uspeli v skoraj četrt stoletja naše države
               narediti. Iz te sprejete deklaracije izhaja jasna namera in tudi zaveza države, da
               bomo celovito obravnavo, status in pravice uredili na ravni ustave. To je tudi
               pravzaprav edina primerna rešitev, ki bi v ustavi zagotovila podlago za urejanje
               kulturnih pravic s posebnim zakonom.</p>
               <p>Več kot tri leta pa je tudi minilo, odkar ste vi predsednik Vlade in odkar ste
               podpisali koalicijsko pogodbo, ki kot ukrep na področju političnega sistema in
               človekovih pravic pod točko 12 vsebuje tudi zavezo za ureditev kolektivnih pravic
               narodnih skupnosti pripadnikov nekdanje SFRJ v Sloveniji, a kljub temu do danes na
               tem področju niste naredili čisto nič. Mi v Levici za razliko od vas dosledno
               spoštujemo svoje predvolilne obljube in se dosledno zavzemamo za spoštovanje
               človekovih pravic. Ravno zato smo pripravili tudi predlog za dopolnitev Ustave, ki bi
               v Ustavo zapisal, da so Albanci, Bošnjaki, Črnogorci, Hrvati, Makedonci in Srbi, ki
               živijo v Sloveniji, manjšinske narodne skupnosti ter da se njihov položaj in
               kolektivne pravice uredijo z zakonom. Za začetek postopka pa je potrebnih 20 podpisov
               poslancev. Kljub vaši jasni zavezi v koalicijski pogodbi zahtevanega števila podpisov
               še nismo dobili in poudariti želim, da nismo dobili prav nobenega podpisa od
               koalicijskih poslancev, ne od največje SMC, niti Desusa, niti Socialnih demokratov.</p>
               <p>Zato vas sprašujem:</p>
               <p>Ali kot predsednik Vlade in predsednik največje koalicijske stranke podpirate
               ustavno priznanje položaja in kulturnih pravic narodnih skupnosti po izvoru iz
               razpadle SFRJ?</p>
               <p>Ali nameravate uresničiti zavezo, zapisano v vaši koalicijski pogodbi?</p>
               <p>Ali ste vi sami oziroma vaše mnenje razlog za to, da poslanci SMC še niso prispevali
               podpisov za spremembo Ustave.</p>
               <p>Hvala za vaše odgovore.</p>
            </sp>
            <sp xml:id="SDZ7-Redna-34-2017-10-16.sp19">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-34-2017-10-16.sp20">

               <speaker>DR. MIROSLAV CERAR:</speaker>

               <p>Hvala lepa, spoštovana poslanka Violeta Tomić.</p>
               <p>Najprej naj povem, da tako osebno kot predsednik Vlade in tudi kot predsednik
               Stranke modernega centra, SMC, menim, da je položaj narodnostnih skupnosti nekdanje
               SFRJ kot tudi ostalih narodnostnih skupnosti za Slovenijo zelo pomemben in ureditev
               tega položaja je predpogoj za njihovo integracijo, za pravzaprav korist, ki jo imamo
               od tega, ne samo oni, ampak vsi Slovenci, ki z njimi skupaj sobivamo. Stranka SMC pa
               tudi sam osebno in kot predsednik Vlade spodbujamo vse ukrepe, torej podpiramo vse
               ukrepe, ki gredo v korist teh narodnostnih skupnosti in njihovemu dobremu sožitju z
               nami tu v Sloveniji. V ta namen, vemo, da ima nekatere ključne pristojnosti
               Ministrstvo za kulturo in njegov pristojni urad. Tako se že od začetka mandata
               pogovarjamo tudi s predstavniki teh skupnosti o zakonskih izboljšavah ureditve
               njihovega položaja v Sloveniji. Naj povem zelo jasno, da sem osebno naklonjen tudi
               možnosti, da bi se posebne kulturne pravice, torej posebne pravice na kulturnem
               področju teh narodnostnih skupnosti, predvsem pripadnikov bivših republik nekdanje
               skupne države, lahko uredile tudi z Ustavo, na ustavni ravni. Seveda pa moram
               poudariti to, kar vemo vsi in kar je zelo pomembno izpostaviti, da imajo vsi ti
               ljudje, ti naši sodržavljani, pripadniki teh narodnostnih skupnosti po Ustavi že
               zagotovljene vse možnosti, da izražajo svojo pripadnost svojemu narodu, skupnosti, da
               se krepijo svoj jezik, nacionalno identiteto, kulturo. To ne nazadnje daje kot
               pravico kot neko možnost tudi deklaracija, ki smo jo sprejeli pred leti. Je pa res,
               da bi se dalo na teh področjih zadeve še izboljšati, ampak za to je potreben tudi nek
               konsenz s strani skupnosti, kajti teh skupnosti je kar nekaj v Sloveniji, več
               društev, s katerimi smo v pogovoru. Ko bomo prišli do nekega konsenza, bomo na
               zakonski ravni vsi skupaj z veseljem dopolnili ta katalog pravic oziroma obseg pravic
               na kulturnem področju – do jezika, izražanja neke pripadnosti, kulturnega
               udejstvovanja in tako naprej. Je pa tako, bodisi da gre za takšno vrsto ustavne
               spremembe bodisi da gre za bolj korenito, kot jo predlagate vi, ko gre za spremembo
               celo statusa oziroma vzpostavitev nekega novega statusa teh manjšin, je to pravzaprav
               zelo zahtevna naloga, ki jo v prvi vrsti izvede Državni zbor, kajti potrebna je
               absolutna večina, torej dvotretjinska večina vseh poslancev za takšno ustavno
               spremembo. Iz dosedanje prakse vemo, da je neprimerno in narobe, če z neko
               sprožitvijo postopka, denimo ustavnega postopka v tem primeru, dobijo predstavniki
               teh skupnosti nek občutek, da bo prišlo do ustavne spremembe, v resnici pa za ustavno
               spremembo ni dovolj volje, ni dovolj glasov v celotnem političnem prostoru. Ravno to
               sem tudi sam ugotovil s pomočjo nekaterih, ki so preverjali to podporo med samimi
               poslanci v Državnem zboru. Za enkrat ni realno pričakovati, kolikor imam informacijo,
               da bi lahko do takšne ustavne spremembe prišlo. Če se bo izkazalo, da jo podpirata
               dve tretjini vseh poslancev, temu nikakor ne bom nasprotoval. Kot sem rekel, je pa
               jasno, da je to zelo odgovorno. Če sprožiš postopek za ustavno spremembo, je zelo
               pomembno, da ga potem do konca izpelješ korektno, tako kot se pravzaprav spodobi –
               tako za parlament kot za tiste, ki jih ta ustavna sprememba zadeva.</p>
               <p>Jaz menim, da je tukaj treba še naprej absolutno delati vse dobro in najboljše, kar
               moremo, za pripadnike teh skupnosti. Verjamem, da lahko dosežemo neke zelo
               konstruktivne spremembe na zakonske ravni. In če se bomo uskladili jutri,
               pojutrišnjem, sem prepričan, da jih bomo sprejeli nemudoma. Glede ustavne spremembe
               pa moram spoštovanemu zboru prepustiti to možnost, da oceni, ali lahko do nje pride.
               V takem primeru, če se bo postopek začel, bo Vlada zagotovo v njem zelo tvorno
               sodelovala. Hvala lepa.</p>
            </sp>
            <sp xml:id="SDZ7-Redna-34-2017-10-16.sp21">

               <speaker>PREDSEDNIK DR. MILAN BRGLEZ:</speaker>

               <p>Violeta Tomić, imate besedo, da obrazložite zahtevo za dopolnitev odgovora.</p>
            </sp>
            <sp xml:id="SDZ7-Redna-34-2017-10-16.sp22">

               <speaker>VIOLETA TOMIĆ (PS Levica):</speaker>

               <p>Predsednik Vlade, jaz ne vem, kako naj ta vaš odgovor sploh jemljem resno. Res. Ali
               naj poudarim, koliko neresnic ste navedli, ali naj poudarim prej vašo popolno
               nepripravljenost za rešitev tega? Najprej ste rekli, da je potrebna dvotretjinska
               večina za spremembo Ustave. Vi imate to večino in velik vpliv znotraj koalicije in
               nikakor ne prelagajte odgovornosti na druge, ker to je popolna laž, da potem nimate
               nikakršne moči tukaj. Druga stvar, ki popolnoma ne drži, je, da se te kulturne
               skupnosti niso med sabo uskladile. Tukaj imam memorandum iz leta 2014, kjer so
               podpisi prav vseh, imate tukaj predstavnika albanske narodne skupnosti, bošnjaške,
               črnogorske, hrvaške, makedonske in srbske. Oni so složno prosili Vlado, da se ta
               zadeva uredi. Od leta 2014 ni prišlo to na mizo in na dnevni red razprave. Vaše
               sodelovanje in posluh pri njihovih utemeljenih predlogih ni nikakor tvorno, niti
               kreativno. Na Svet Vlade za vprašanja narodnih skupnosti pripadnikov narodov nekdanje
               SFRJ so pred kratkim tudi naslovili zahtevo po prekinitvi tri leta trajajočega molka
               v zvezi s tem in me zanima:</p>
               <p>Kaj ste storili v zvezi s tem?</p>
               <p>V deklaraciji je bila jasno omenjena sprememba Ustave in je bila sprejeta z glasovi
               več kot 60 poslank in poslancev.</p>
               <p>Kako lahko ignorirate in popolnoma zaobidete voljo teh poslancev?</p>
               <p>Kakšni so vaši konkretni argumenti proti dopolnitvi Ustave, kajti, kot vemo, je ta
               edini primeren način za dosego priznanja statusa in kulturnih pravic?</p>
               <p>Hvala za dopolnitev.</p>
            </sp>
            <sp xml:id="SDZ7-Redna-34-2017-10-16.sp23">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar imate besedo za dopolnitev
               odgovora.</p>
            </sp>
            <sp xml:id="SDZ7-Redna-34-2017-10-16.sp24">

               <speaker>DR. MIROSLAV CERAR:</speaker>

               <p>Hvala lepa.</p>
               <p>V bistvu bom lahko zelo kratek, ker sem večino stvari že povedal. Najprej naj
               ponovno povem, da je dvotretjinska večina tisti kriterij, ki je potreben za
               izpolnitev pogoja, da pride do spremembe Ustave. Če obstaja ta dvotretjinska v
               Državnem zboru, če obstaja ta volja, bom zelo vesel, ker bo potem do take spremembe,
               ki je najboljša za to narodno skupnost, zagotovo prišlo. Ampak jaz poudarjam, da po
               mojih informacijah tega soglasja ni in ne nazadnje še predlog ni vložen. Jaz
               verjamem, da je to zadeva, na katero mora pravzaprav odgovoriti Državni zbor. To je
               zadeva, ki zadeva predvsem ustavodajalca, to je Državni zbor. Vlada pa bo tukaj vedno
               pomagala z informacijami, s pobudami, z vsemi možnimi sredstvi, ki so ji na voljo.
               Naj rečem, da ni res, da ni potekal dialog. Seveda je potekal dialog v več segmentih
               s predstavniki teh skupnosti. Tudi Stranka modernega centra je imela nekaj pogovorov
               z njimi in verjamem, da tudi ostale. Preverjamo politično voljo, da se uskladimo, kje
               bi lahko naredili skupaj najboljše za njih. Jaz vam zagotavljam, da če bo prišlo do
               uskladitve v prihodnjih tednih ali mesecih glede možnosti zakonodajnih sprememb v
               korist pripadnikov teh skupnosti, bo Vlada zanesljivo to predlagala, če ne tudi
               poslanske skupine same. Po drugi strani pa, kot rečeno, glede ustavne spremembe Vlada
               ni tista prva, ki bi v tem primeru lahko zagotovila, da do nje pride. Zato je
               potreben ta nadaljnji dialog, nek kontakt, ki bo pripeljal do tiste volje, da se bo
               to zgodilo. Torej toliko bi povedal. Ni pa res, da govorim neresnice. To pač odločno
               zavračam. Hvala.</p>
            </sp>
            <sp xml:id="SDZ7-Redna-34-2017-10-16.sp25">

               <speaker>PREDSEDNIK DR. MILAN BRGLEZ:</speaker>

               <p>Violeta Tomić, imate besedo za postopkovni predlog, da se na naslednji seji opravi
               razprava o odgovoru.</p>
            </sp>
            <sp xml:id="SDZ7-Redna-34-2017-10-16.sp26">

               <speaker>VIOLETA TOMIĆ (PS Levica):</speaker>

               <p>Glejte, po toliko pretečenih letih, ko se ni na tem področju zgodilo čisto nič,
               mislim, da je skrajni čas, da te zadeve uredimo in da to vprašanje končno zapremo in
               priznamo njihov status na edini primeren način. Zdaj to lahko naredimo le tako, da se
               v Državnem zboru začne postopek za spremembo Ustave. Vse to, kar ste prej navedli, je
               stvar postopka. Mi smo želeli samo 20 sopodpisov, da bi lahko odprli razpravo o tem.
               Vi imate možnost in če pridobite glasove 52 koalicijskih poslancev, naše imate,
               verjetno boste dobili tudi predstavnike manjšin, se zna zagotoviti ta potrebna
               dvotretjinska večina, vendar najprej moramo pokazati voljo do tega.</p>
               <p>Ravno zato mislim, da je nujno, da na naslednji seji opravimo o tem razpravo, kajti
               vi ste ustavni pravnik in veste, kakšen postopek je tukaj najboljši in da se vse to,
               kar ste izpostavili, tehta in spreminja šele potem, ko se postopek sploh začne. Vaš
               odgovor jaz ne jemljem kot nič drugega kot izmikanje mojemu vprašanju. Kako bomo
               zapisali, kako bo postopek tekel, da bo rešitev najbolj primerna, je seveda stvar
               Ustavne komisije in strokovne skupine, ki bo imenovana. Torej to ni razlog vsaj za
               to, da niste zagotovili vsaj podpore Poslanski skupini Levice pri naši pobudi in da
               niste zagotovili potrebnih 20 sopodpisov. Predlagam, da se na seji opravi razprava o
               tem vprašanju in da končno zapremo vprašanje manjšine in odpravimo te krivice, kajti
               to je naša dolžnost. Stvar ni minorna, gre za več kot 200 tisoč državljank in
               državljanov Republike Slovenije in po Ustavi so vsi državljani enakopravni. In še
               nekaj bom rekla, Slovenci v vseh državah, ki so nastale po razpadu bivše SFRJ,
               uživajo mnogo več pravic, kot jih mi, ki naj bi bili nek vzor na tem ozemeljskem
               področju, zagotavljamo manjšinam, ki prihajajo iz razpadle bivše skupne države. Tako
               da jaz upam, da me boste podprli pri zahtevi za to razpravo, kajti čas je, da to
               uredimo. Hvala.</p>
            </sp>
            <sp xml:id="SDZ7-Redna-34-2017-10-16.sp27">

               <speaker>PREDSEDNIK DR. MILAN BRGLEZ:</speaker>

               <p>Violeta Tomić, o vašem predlogu bo Državni zbor odločil jutri, 17. oktobra 2017, v
               okviru glasovanje.</p>
               <p>Gospa Ljudmila Novak, imate besedo, da zastavite vprašanje predsedniku Vlade
               Republike Slovenije dr. Miru Cerarju.</p>
            </sp>
            <sp xml:id="SDZ7-Redna-34-2017-10-16.sp28">

               <speaker>LJUDMILA NOVAK (PS NSi):</speaker>

               <p>Spoštovani predsednik Vlade, pri svojem delu se pogosto srečujem z ljudmi, ki
               potožijo, da živijo v državi, ki ne zagotavlja enake obravnave za vse državljane. Res
               tudi sama opažam, da izgleda, kot da imamo res dve pravni državi. Ena velja za male
               ljudi, pridne in delavne, ti so tudi za male prekrške kaznovani z visokimi kaznimi,
               ki jih morajo hitro plačati, čeprav so kazni pogosto nesorazmerne teži prekrška.
               Druga pravna država namreč velja za določene izbrance, tako imenovane »velike ribe«,
               ki jim je dovoljeno prav vse, tudi nepoštenost in pohlep, pa za to ne odgovarjajo.
               Slovenija ne sme biti država, v kateri veljajo dvojna merila. Poglejmo samo bančno
               luknjo, o kateri pogosto govorimo. Za 5 milijard evrov visoko bančno luknjo, ki smo
               jo zakrpali davkoplačevalci, nihče izmed odgovornih bančnikov ni ne kazensko in ne
               odškodninsko odgovarjal. Je to pravična država? Zato vas sprašujem:</p>
               <p>Kaj bo Vlada naredila, da bo zagotavljala pravično državo, v kateri bodo zakoni
               veljali za vse enako?</p>
               <p>Moj cilj namreč je in cilj Nove Slovenije, da Slovenija končno postane pravična
               domovina za vse. Če velikih lumpov ne bomo preganjali, potem dajemo poštenim
               državljanom slab zgled in upravičeno so žalostni in izgubljajo zaupanje v državo in
               njene inštitucije. Nepoštenost mora biti kaznovana, sicer se bo vedno znova
               ponavljala tudi v prihodnosti. Tudi zaradi tega ker Slovenija ne nudi enakih pogojev
               za vse, jo mladi zapuščajo. Torej imate dodatno možnost, prej ste rekli, da je
               premalo časa, da poveste:</p>
               <p>Kaj bo vaša vlada naredila, da bo zagotovila bolj pravično državo, v kateri bodo
               zakoni veljali za vse enako?</p>
            </sp>
            <sp xml:id="SDZ7-Redna-34-2017-10-16.sp29">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-34-2017-10-16.sp30">

               <speaker>DR. MIROSLAV CERAR:</speaker>

               <p>Hvala lepa za vprašanje, spoštovana poslanka Ljudmila Novak.</p>
               <p>Dosledno spoštovanje načel pravne države je zagotovo eden najpomembnejših ciljev in
               zavez te vlade in k temu smo se, kot pravite, zavezali tudi v koalicijski pogodbi.
               Razumem ljudi, ki ocenjujejo in mnogi tudi utemeljeno, da pravna država ne deluje
               optimalno, da je pravica prepogosto prepočasna, in da ni vedno povsem nepristranska,
               kot bi morala biti. To je dejstvo, ki pač obstaja.</p>
               <p>Ampak tudi zato, da to presegamo, postopno, vendar vztrajno, smo v tem mandatu
               naredili že kar veliko, torej da bi stanje izboljšali. Tam, kjer imamo pristojnosti,
               to se pravi na organizacijskem, zakonodajnem in kadrovskem področju. Vemo pa, da
               izvršna veja oblasti ne more ne tožiti ne soditi namesto tožilca ali sodnikov, niti
               ne more preiskovati na način, da bi politiki preiskovali, ampak to delajo
               strokovnjaki, kot so inšpektorji, policisti in drugi. Tako da je odgovornost za
               spremembo tudi na teh organih. S tem se ne izogibam odgovornosti Vlade, ampak to je
               treba zelo jasno povedati, da je pravzaprav odgovornost za pravno državo porazdeljena
               na vse. Torej del odgovornosti nosijo organi odkrivanja, del tožilstvo, del sodstvo,
               del Vlada z ministrstvi, del pa nosimo vsi državljani. In tukaj bi bilo treba reči,
               da je včasih pravna zavest med državljani še prešibka in jo treba spodbujati, tako
               kot jo spodbujamo tudi pri organih.</p>
               <p>V mandatu te vlade smo predvsem na področju pregona najzahtevnejše gospodarske
               kriminalitete, kot sem prej že deloma dejal, glede bančništva, sprejeli številne
               ukrepe. Nekatere ste v obliki zakonskih sprememb potrdili tudi poslanci v Državnem
               zboru. To je še posebej pomembno zato, ker s tem naslavljamo skozi pregon za kazniva
               dejanja in druga kaznovalna ravnanja pravzaprav tiste, ki so najvplivnejši v družbi,
               ki so na najvplivnejših mestih in položajih, in s tem dejansko skušamo izenačiti to
               pozicijo, da bi prišli do večje enakopravnosti, ki si jo vsi želimo. Tako smo med
               drugim, kot sem že prej rekel, zvišali kazni za korupcijska kazniva dejanja,
               podaljšali zastaralne roke za gospodarska in korupcijska kazniva dejanja, zaostrili
               smo zakonodajo, in to kazensko zakonodajo na področju davčnih utaj in pranja denarja.
               Omejili smo denimo možnost, kar pogosto zasledimo v časopisih, možnost zlorab
               zdravniških opravičil z namenom izogibanja kazenskem sankcijam, kar nekaj je teh
               ravnanj, in mogoče najpomembnejši, če navedem še enega, spremenili smo elemente
               kaznivega dejanja zlorabe zaupanja pri opravljanju gospodarske dejavnosti. To je
               tipično kaznivo dejanje za bančno in gospodarsko kriminaliteto, ki je sedaj
               primerljiva z drugimi evropskimi ureditvami in omogoča lažje dokazovanje. Se pravi,
               Vlada dela to, Državni zbor sprejme potem zakon, da kazniva dejanja za ene in druge,
               torej manj premožne, bolj premožne, na položajih, tiste druge, so takšna, da bodo
               tudi tisti, ki so tam zgoraj, kot pravimo, v bankah, v strukturah oblasti, v vrhu
               podjetij odgovarjali. Pozablja se, da je bilo do te spremembe, ki sem jo zdaj uvedel
               in je bila na predlog Vlade v Državnem zboru potrjena lani, Slovenija med državami,
               ki je med evropskimi državami zahtevala kar najvišjo stopnjo dokazane krivde za
               bančne malverzacije, to se pravi, da je bilo pri nas najtežje odkrivati te bančne
               malverzacije. Če mi ne bi te spremembe naredili, bi še danes mnogi, ki se bodo zdaj
               znašli pred sodišči, ne odgovarjali za svoja dejanja. In poudarjam, ti postopki so v
               teku, vendar so v domeni tožilstev in morajo priti do sodišč. Na to pa mi nimamo
               neposrednega vpliva, politika na to ne sme vplivati in prav je tako. Tukaj mora
               delovati pravna stroka in tukaj apeliramo na pravno zavest in odgovornost nosilcev
               teh funkcij.</p>
               <p>Ta vlada je pripravila tudi obsežne spremembe ključnega predpisa, ki določa pravila
               igre, nek tempo in odgovornost v predkazenskih in kazenskih postopkih, to je ZKP,
               Zakon o kazenskem postopku, ki že več kot 20 let ni bil spremenjen. Tukaj vas
               pozivam, da ga podprete pri ponovnem glasovanju, kajti prav tukaj bo prišlo do veliko
               takih sprememb, ki bodo prinesle to enakost v pravu, predvsem pa tudi to, da bo
               tisti, ki večji kriminal zagrešijo, ki so na odgovornejših položajih, bolj
               sankcionirani. Naj samo navedem nek primer. Minuli teden je potekala že stota
               obravnava ponovljene sodbe o sojenju v zadevi Balkanski bojevnik. Zakaj? Ker imamo
               takšne predpise, da lahko višja sodišča stalno vračajo zadeve na nižja. Novela ZKP pa
               bo od višjih sodišč zahtevala odločitve in ne vračanja na prvo stopnjo.</p>
            </sp>
            <sp xml:id="SDZ7-Redna-34-2017-10-16.sp31">

               <speaker>PREDSEDNIK DR. MILAN BRGLEZ:</speaker>

               <p>Gospa Ljudmila Novak, imate besedo za obrazložitev zahteve za dopolnitev odgovora.
           </p>
            </sp>
            <sp xml:id="SDZ7-Redna-34-2017-10-16.sp32">

               <speaker>LJUDMILA NOVAK (PS NSi):</speaker>

               <p>Spoštovani predsednik Vlade, saj pogosto poslušamo, kaj vse ste naredili, žal pa še
               vedno ne vidimo pravih učinkov. Še vedno navadni ljudje plačajo za majhen prekršek 3
               tisoč evrov kazni, kot na primer za podarjen izdelek na nekem sejmu, medtem ko nihče
               od teh, ki so naredili bančno luknjo, za to še vedno ni odgovarjal. Žalostno je, da
               neka komisija Državnega zbora ugotovi več o tej bančni luknji in o pranju denarja kot
               pa pristojne državne inštitucije. To pa je zaskrbljujoče. Vsi poznamo ta primer
               pranja iranskega denarja v NLB in da naj bi bila banka opozorjena, Vlada, vsi naj bi
               bili opozorjeni, inštitucije naj bi to delale, rezultata pa ni. Vse je potihnilo, če
               ne bi bilo te preiskovalne komisije, še vedeli ne bi za to.</p>
               <p>Zato pa vas sprašujem:</p>
               <p>Kaj pa bi vi naredili, če bi bili obveščeni, da se v državni banki pere denar v
               takih razsežnostih, kaj bi vi naredili kot predsednik Vlade?</p>
               <p>In sprašujemo se tudi:</p>
               <p>Ali tudi v tem času potekajo podobna dejanja v državni banki, ali smo sedaj bolj
               varni, ali smo varni ali pristojne inštitucije dovolj dobo delajo, da to preprečijo?</p>
               <p>Kako vi temu sledite in kaj bi vi naredili, če bi bili obveščeni o takem
               dogajanju?</p>
            </sp>
            <sp xml:id="SDZ7-Redna-34-2017-10-16.sp33">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-34-2017-10-16.sp34">

               <speaker>DR. MIROSLAV CERAR:</speaker>

               <p>Če bi bil obveščen o nezakonitem ali hudo neetičnem ravnanju, bi ukrepal na način kot
               lahko, to je pozval bi pristojne organe, predvsem policijo, inšpektorje in druge, da
               zadevo nemudoma raziščejo, primejo storilce takih dejanj in se potem postopki s tem
               nadaljujejo. Zdaj me vi sprašujete, kaj bi naredil, ampak to bi morale narediti
               prejšnje vlade. Ne nazadnje ste bili vi v eni takšnih vlad in jaz zdaj stalno
               poslušam – bančna luknja. Zakaj pa imamo bančno luknjo, zakaj pa je bila, zakaj pa
               smo vsi plačali potem toliko milijardi, da smo jo zapolnili? Zato ker v nekem obdobju
               ni bilo dovolj kontrolnih mehanizmov. Pa to ni zdaj obtožba, ampak to je ugotovitev
               nekega dejstva, ki ga želite vsi, ki ste takrat vodili državo, zakriti in zdaj
               pozornost preusmerjati na našo vlado. Naša vlada ni naredila bančne luknje, naša
               vlada tudi verjamem, da vzpostavlja boljše in bolj ustrezne mehanizme, da do nje ne
               bo prišlo in tudi da ne bo prišlodo drugih malverzacij v bančništvu. In verjamem, da
               smo danes bistveno bolj varni, kot smo bili v času 2004–2008 ali 2008–2014. In primer
               pranja denarja v NLB, to se je zgodilo v času prejšnjih vlad.</p>
               <p>Kot sem rekel, takoj ko smo za to izvedeli, smo ukrepali kot lahko. Pristojni organi
               so dobili navodila, da zadeve natančno raziščejo, kolikor se da, ne moremo pa
               sprejemati retroaktivnih predpisov za nazaj, ker je to protiustavno, lahko samo v
               skladu z zakoni zdaj ukrepamo, kot zmoremo. Ukrepamo na ravni Vlade, ukrepamo na
               ravni Državnega zbora in bomo videli, kam bodo zdaj ta preiskovalna ravnanja
               privedla. Če bo prišlo do tega, da najdemo krivce in ugotovimo, da je šlo za
               nezakonita ravnanja, kar je zelo verjetno še posebej v tem primeru, ki ste ga
               omenili, verjamem, da bodo pristojni organi ukrepali. In to je vse, kar lahko rečem.
               Absolutno kot predsednik Vlade zagovarjam pravno državo, enakost pred zakonom in to,
               da je treba ukrepati in tistega, ki je storil nekaj narobe, poslati pred sodišče,
               obsoditi in kaznovati. Konec. Hvala lepa.</p>
            </sp>
            <sp xml:id="SDZ7-Redna-34-2017-10-16.sp35">

               <speaker>PREDSEDNIK DR. MILAN BRGLEZ:</speaker>

               <p>Gospa Ljudmila Novak, imate besedo za postopkovno zahtevo, da se na naslednji seji
               opravi razprava o odgovoru.</p>
            </sp>
            <sp xml:id="SDZ7-Redna-34-2017-10-16.sp36">

               <speaker>LJUDMILA NOVAK (PS NSi):</speaker>

               <p>Seveda imam to postopkovno zahtevo, kajti ne smemo dati miru vsem institucijam v
               državi, da dejansko odkrijemo, kdo so tisti, ki so povzročili bančno luknjo. Nikakor
               nisem obtožila vas, spoštovani gospod predsednik, da ste to vi storili, samo vprašala
               sem vas, kako bi vi ukrepali, če bi za to izvedeli. Predsednik Vlade mora ukrepati,
               mora se pozanimati, do kakšnih rezultatov so prišle pristojne institucije. Ne sme in
               ne more gledati stran, torej je odgovoren. Če bi sama za to vedela, bi zagotovo
               ukrepala, tako pa nisem vedela, čeprav sem eno leto sedela v Vladi, vendar bančna
               luknja se je dogajala veliko prej. Želim samo, da tisti, ki so jo naredili, za to
               odgovarjajo, da ste vi tisti, ki pristojne institucije k temu pozivate, zahtevate od
               njih, da se to v resnici zgodi.</p>
               <p>Sem pa razočarana, moram priznati, da je bil na odboru zavrnjen oziroma sta bila
               zavrnjena naša zakona o specializiranem državnem tožilstvu in sodišču za pregon
               bančnega kriminala, kajti v prvem branju je večina poslancev to podprla. Podprli smo
               tudi poročilo o dogajanju v NLB, kjer smo prav tako želeli, da se to dodatno razišče,
               da ustanovimo za to okrepljene pristojne organe. Tako da sem zdaj razočarana, da ste
               to na odboru zavrnili in da o tem niti v Državnem zboru ne bomo glasovali. Žal potem
               tudi ne morem verjeti, da resno mislimo.</p>
               <p>Vsekakor pa zahtevam ponovno razpravo o tem, da damo tudi poslanci jasen znak vsem
               lopovom in tudi pristojnim institucijam, da moramo priti zadevi do dna, da se nam ne
               bodo kar naprej ponavljale enake stvari.</p>
            </sp>
            <sp xml:id="SDZ7-Redna-34-2017-10-16.sp37">

               <speaker>PREDSEDNIK DR. MILAN BRGLEZ:</speaker>

               <p>Gospa Ljudmila Novak, o vašem predlogu bo Državni zbor odločil jutri, 17. oktobra
               2017, v okviru glasovanj.</p>
               <p>Gospod Matjaž Han, imate besedo, da zastavite vprašanje predsedniku Vlade Republike
               Slovenije dr. Miru Cerarju.</p>
            </sp>
            <sp xml:id="SDZ7-Redna-34-2017-10-16.sp38">

               <speaker>MATJAŽ HAN (PS SD):</speaker>

               <p>Hvala lepa, predsednik. Spoštovani predsednik Vlade, ministrski zbor!</p>
               <p>V Sloveniji imamo v zadnjih nekaj letih solidno gospodarsko rast, ki se kaže v
               različnih statističnih kazalnikih, kot sta rast družbenega bruto proizvoda in
               predvsem tudi kot nižanje brezposelnosti. Jaz mislim, da smo na to lahko še kako
               ponosni. Razlog za te statistične kazalnike jaz vidim predvsem v tem, da Evropa na
               nek način gospodarsko napreduje in pa tudi odločitve naše, vaše vlade in tudi
               prejšnjih vlad so pripeljale do tega, da je Slovenija prišla iz te krize. V tem
               mandatu smo sprostili nekatere varčevalne ukrepe, nekatere pa še moramo sprostiti.
               Zagotovili smo, da bodo najrevnejše skupine, predvsem upokojenci prejemali višje
               prejemke in premaknili smo tudi nekatere pomembne infrastrukturne projekte. Ob tem
               seveda ne smemo, gospe in gospodje, pozabiti na pomen in vlogo občin, ki so v
               najtežjih časihgospodarsko-socialne krize nosile veliko breme. Kljub temu da niso
               imeli dovolj sredstev, so znali z evropskimi sredstvi ta investicijski cikel peljati
               tja, kjer je v bistvu država takrat na nek način počepnila. Zato je pomembno, da
               znamo z občinami ohranjati nek partnerski odnos, da bo ta partnerski odnos koristil
               občankam in občanom. V zadnjih štirih letih je bilo nekaj narejenega, tudi nekaj zelo
               dobrega, pa še vedno moramo ugotoviti, da številni ljudje, med njimi tudi nekateri,
               ki so v ranljivejši skupini, živijo težko in niso občutili vse te posledice
               gospodarske rasti ali pa te dobre statistične kazalnike. In vi veste, predsednik
               Vlade, da od statističnih kazalnikov ljudje žal ne morejo v trgovino po kruh in po
               zadeve, ki se jih tičejo vsak dan.</p>
               <p>Zato vas na nek način, spoštovani predsednik, sprašujem tudi v luči volitev, da se
               ne bomo na nek način vsi skupaj razbili in da ne bomo preveč obljubljali:</p>
               <p>Kateri so predvideni ukrepi odpravljanja varčevalnih ukrepov po posameznih resorjih?</p>
               <p>Katere so ključne investicije, ki bodo pospešile gospodarsko rast, odprle nova
               delovna mesta, da bomo na nek način ta mandat pripeljali mirno do konca?</p>
               <p>Hvala lepa.</p>
            </sp>
            <sp xml:id="SDZ7-Redna-34-2017-10-16.sp39">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-34-2017-10-16.sp40">

               <speaker>DR. MIROSLAV CERAR:</speaker>

               <p>Spoštovani poslanec Matjaž Han, hvala za vaše vprašanje.</p>
               <p>Kot ste sami rekli, Vlada si, verjamem, z vsemi vami v Državnem zboru prizadeva, da
               bi storila čim več za ljudi. Navsezadnje smo tu samo zaradi tega, da delamo za ljudi.
               Če odgovorim glede tega, bi najprej odgovoril glede sproščanja varčevalnih ukrepov.
               Zavedam se, da je to nek proces, vendar mislim, da gre za neke ukrepe, ki so že na
               vidiku in so pomembni ter bodo tudi ljudem prinesli kar nekaj dobrega. Tako denimo
               glede pokojnin. Uskladitve pokojnin so bile letos, pa tudi leta 2016 celo višje od
               predvidenih rednih uskladitev. Kot veste, smo usklajevali tudi izredno pokojnine in
               letni dodatek je bil letos ponovno izplačan vsem upokojencem, prihodnje leto bo
               izplačan v polni meri. Vsi omejitveni ukrepi na področju pokojnin bodo tako
               odpravljeni že prihodnje leto. To, mislim, da je zelo pomembno.</p>
               <p>Glede plač javnih uslužbencev je s sindikati že dogovorjena odprava plačnih anomalij
               najslabše plačanim javnim uslužbencem do vključno 26. plačnega razreda. Potekajo pa
               še pogajanja za odpravo anomalij za zaposlene nad tem, torej 26. plačnim razredom,
               ter za postopno odpravo preostalih varčevalnih ukrepov, kot so napredovanja, regres,
               premije za kolektivno dodatno pokojninsko zavarovanje.</p>
               <p>Glede transferjev posameznikom in gospodinjstvom. Leta 2018 bodo otroški dodatek
               ponovno prejele družine, ki spadajo v sedmi in osmi dohodkovni razred, kar pomeni
               tudi okoli 45 tisoč otrok. Prav tako se bodo z letom 2018 sprostili ostali varčevalni
               ukrepi na področju družinskih prejemkov, se pravi pomoč ob rojstvu otroka, dodatek za
               veliko družino, starševska nadomestila.</p>
               <p>Omenili ste občine. Postopno sproščanje omejitev se kaže tudi v ponudbi občinam, da
               bi povprečnina v letu 2018 znašala 551 evrov, kar je petnajst evrov več, kot je bilo
               predvideno. V prihodnjih dveh letih je za sofinanciranje investicij občin iz
               državnega proračuna zagotovljenih 6 % skupne primerne porabe, po 3 % za povratne in 3
               % za nepovratna sredstva.</p>
               <p>Največji in najboljši socialni ukrep pa je, kot ste sami omenili, zaposlenost, to, da
               ljudje lahko delajo. To bomo lahko spodbujali še naprej. Tu imamo zaenkrat res kar
               dobro situacijo, ampak ne smemo biti z njo že zadovoljni. To moramo spodbujati z
               investicijami. Najbolj pomembne bodo investicije na prometni infrastrukturi. Gre za
               posodabljanje železnic, cest, predvsem pa je tukaj pomembna investicija v drugi tir
               in v tretjo razvojno os.</p>
               <p>Pomembna je tudi energetika. Kot veste, smo nedavno odprli hidroelektrarno Brežice,
               ki je največji energetski okolju prijazen projekt v tem mandatu, in nadaljujemo
               aktivnosti na hidroelektrarni Mokrice. Enako pomembno je tudi to, da nadaljujemo z
               izgradnjo verig hidroelektrarn na srednji Savi, torej da nadaljujemo s tem.</p>
               <p>Potem bomo investirali v telekomunikacije in v pametna omrežja, kar bo pomembno
               prispevalo k rasti BDP. Pri predelavi lesa smo letos namenili preko 12 milijonov
               evrov naložb v centre za zbiranje in predelavo lesa, kar se bo pospešeno izvajalo že
               v prihodnih šestih mesecih. Energetska sanacija upravnih sodnih stavb, izobraževalnih
               ustanov in drugih objektov prinaša multiplikativne učinke. Tudi prioritete, ki jih je
               Vlada sprejela letos, ko smo oblikovali proračun, so pomembne, tako bomo več denarja
               vložili v znanost, kar je zadeva, ki prinaša pomembne multiplikativne in razvojne
               učinke. Ne nazadnje je pomembno, da vlagamo dovolj tudi v varnost, kajti varnost je
               predpostavka vsega. Ne bi bilo gospodarske rasti, ne bi bilo uspešnega gospodarstva,
               če ne bi imeli varne države, politične stabilnosti in vseh ostalih dejavnosti, ki
               pomagajo našemu, hvala bogu, zelo uspešnemu gospodarstvu, in to smo mu lahko
               hvaležni.</p>
               <p>Ob tem bomo vlagali posebej tudi v kmetijstvo, v vire energije, kot sem rekel, pa
               tudi v zdravstveno varstvo, izobraževanje, znanost, kot sem že omenil, pa tudi v
               šport. Investicije se povišujejo in tudi na zasebnem področju predvidevamo, da bodo v
               porastu in to naj bi peljalo z ostalimi spodbudami v neko sme, ki smo jo začrtali,
               torej v več dobrega za ljudi, v to, da se bodo tudi njihove življenjske situacije
               postopno še izboljševale.</p>
               <p>Za to se bom prizadeval kot predsednik Vlade do konca mandata in verjamem, da bomo
               to počeli vsi skupaj tudi naprej. Hvala lepa.</p>
            </sp>
            <sp xml:id="SDZ7-Redna-34-2017-10-16.sp41">

               <speaker>PREDSEDNIK DR. MILAN BRGLEZ:</speaker>

               <p>Gospod Matjaž Han, imate besedo za obrazložitev zahteve za dopolnitev odgovora.</p>
            </sp>
            <sp xml:id="SDZ7-Redna-34-2017-10-16.sp42">

               <speaker>MATJAŽ HAN (PS SD):</speaker>

               <p>Verjamem, predsednik, midva ne bova ta moment ljudi prepričala, da nisva bila
               dogovorjena za to vprašanje. Pa nisva bila. Enostavno je treba včasih izpostaviti
               tudi nekatere zadeve, ki so vendarle pozitivne v tej državi. Kot sem rekel, to ni
               zasluga samo te vlade, tudi prejšnja vlade so naredile kar pomembne in težke
               odločitve, in takrat ni bilo enostavno, da je danes gospodarstvo v takšni kondiciji,
               kot je.</p>
               <p>Bi pa še nekaj rekel pozitivnega, kaj se je v Sloveniji naredilo v zadnjem tednu.
               To, da sta se sindikat in gospodarstvo usedla za eno mizo in sedaj sporočilo, kako
               gospodarstvo peljati ven. Se pravi, novi obrazi – gospa Jerkič in gospod Gorjup sta
               naredila neko veliko pozitivno stvar, in to pozdravljamo tudi Socialni demokrati.</p>
               <p>Zdaj pa, predsednik, še vedno ne štima, kar se tiče črpanja evropskih sredstev. Tam
               smo ostali na 10 % od tistega, kar bi lahko naredili. Ta novi sistem EMA ne
               funkcionira. To midva veva, in to je slabo. Če ne bomo to popravili, potem s to
               finančno perspektivo in zaključkom, ne bo nič. To je ena stvar.</p>
               <p>Druga stvar, ki jo vidim, veliko nevarnost je ta dogovor s sindikati in glede
               plačnih nesorazmerij. Enkrat bomo morali v tej državi jasno povedati, da so nekatere
               službe v državi premalo plačane, nekatere pa žal preveč. Če ne bomo zagrizli še v to
               kislo jabolko, potem se tej Sloveniji zaradi vseh drugih dobrih ukrepov ne piše nič
               dobrega. Mogoče vaš komentar. Bi pa glede evropskih pa kohezijskih sredstev in
               črpanja pa vendarle prosil nek boljši odgovor. Hvala lepa.</p>
            </sp>
            <sp xml:id="SDZ7-Redna-34-2017-10-16.sp43">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-34-2017-10-16.sp44">

               <speaker>DR. MIROSLAV CERAR:</speaker>

               <p>Res je, spoštovani gospod poslanec, za ta vprašanja, odgovor nisva bila dogovorjena.
               Dejstvo je, da si prizadevamo v Vladi, si sam prizadevam s tem, ko vodim Vlado, da
               tisto, kar je dobrega bilo v preteklosti, v preteklih vladah, v celotnem sistemu, v
               gospodarstvu, kjerkoli, nadgrajujemo, to moramo krepiti. Kar pa je bilo slabega, in
               teh slabih praks je bilo kar nekaj, tudi razvad in podobnega, pa moramo postopno
               odpravljati in spreminjati na bolje. In to naša vlada počne, in to je moja vizija
               tudi za naprej. Na ta način gre edino lahko Slovenija v prihodnost.</p>
               <p>Kar zadeva plačne anomalije, se strinjam. Obstajajo in jih postopno odpravljamo, ni
               pa to enostaven proces. Gre za številne človeške usode, za primerjave med poklici, ki
               so pogosto zelo težavne. Lahko samo zagotovim, da se tukaj zelo trudimo, da bi torej
               pogasili tisto, kar je gorelo v preteklih letih, da bi vsaj vzpostavili nek kolikor
               toliko normalen okvir sistema. Nas pa čakajo, jaz sem prepričan, tudi v prihodnjem
               mandatu prav te naloge, kako narediti celoten sistem plač, posebej v javnem sektorju,
               bolj pravičen, bolj tudi funkcionalen in spodbuden, da bodo tisti, ki delajo bolje,
               lahko še bolje nagrajeni.</p>
               <p>Kar zadeva evropska sredstva. Tukaj pospešujemo proces črpanja. Vi veste, da smo se
               ob zaključevanju prejšnje perspektive izredno izkazali, počrpali skoraj vsa sredstva,
               da pa smo potem na prehodu v novo perspektivo padli v isto situacijo kot vse države,
               ko zastane črpanje za nek čas in ga je treba zdaj izrazito pospeševati. Na tem delamo
               in se trudim tudi sam spodbujati pristojne ministre, da se tukaj trudijo, da bomo čim
               bolj pospešili ta proces, da bomo imeli nek investicijski naboj tudi s tega zornega
               kota. Tudi mene veseli, da gospodarstvo, gospodarska zbornica in predstavniki
               sindikatov v določenih konstruktivnih zadevah sodelujejo, da pokažejo neke smeri, ki
               so koristne. Tudi tukaj je Vlada v dialogu z njimi in verjamemo, da bomo tudi tukaj
               našli rešitve. Tako da gremo naprej z dialogom, s posluhom, pa vendar tudi z jasno
               zavestjo, da moramo državo ohraniti kot dobrega gospodarja, ki skrbi za javne finance
               in dela napredek postopno, vendar zanesljivo v dobro ljudi. Hvala lepa.</p>
            </sp>
            <sp xml:id="SDZ7-Redna-34-2017-10-16.sp45">

               <speaker>PREDSEDNIK DR. MILAN BRGLEZ:</speaker>

               <p>Predsedniku Vlade se zahvaljujem za podane odgovore.</p>
               <p>Prehajamo na vprašanja poslank in poslancev v prvem krogu.</p>
               <p>Dr. Vinko Gorenak, imate besedo, da zastavite vprašanje ministru za pravosodje mag.
               Goranu Klemenčiču.</p>
            </sp>
            <sp xml:id="SDZ7-Redna-34-2017-10-16.sp46">

               <speaker>DR. VINKO GORENAK (PS SDS):</speaker>

               <p>Ja, zelo lepo. Za trenutek, kljub temu da nisem v osebni krizi, sem imel občutek, da
               vidim dedka Mraza in ne predsednika Vlade. Ampak to vzemite kot vložek.</p>
               <p>Moje poslansko vprašanje pa se nanaša in ga postavljam …</p>
            </sp>
            <sp xml:id="SDZ7-Redna-34-2017-10-16.sp47">

               <speaker>PREDSEDNIK DR. MILAN BRGLEZ:</speaker>

               <p>Mir v dvorani!</p>
            </sp>
            <sp xml:id="SDZ7-Redna-34-2017-10-16.sp48">

               <speaker>DR. VINKO GORENAK (PS SDS):</speaker>

               <p>…ministru za pravosodje in je precej podobno temu, o čemer je govorila gospa
               Novakova. Poglejte, jaz sem zastavil pisno vprašanje ministru, ki se nanaša na to:</p>
               <p>Kaj bo ukrenila Vlada oziroma on kot pravosodni minister, da bi zagotovili neko
               poenotenje sodne prakse?</p>
               <p>Govorim torej o poenotenju sodne prakse. Poglejte, mi imamo … <stage>/ oglašanje iz
               dvorane/</stage></p>
            </sp>
            <sp xml:id="SDZ7-Redna-34-2017-10-16.sp49">

               <speaker>PREDSEDNIK DR. MILAN BRGLEZ:</speaker>

               <p>Mir v dvorani!</p>
            </sp>
            <sp xml:id="SDZ7-Redna-34-2017-10-16.sp50">

               <speaker>DR. VINKO GORENAK (PS SDS):</speaker>

               <p>… primere, o katerih sem govoril na seji Državnega zbora tudi v četrtek, ki so
               pravzaprav v nebo vpijoči in se dogajajo znotraj pravosodja, pa se pravzaprav ne bi
               smeli.</p>
               <p>Naj navedem recimo primer, o katerem je govoril tudi predsednik Vrhovnega sodišča v
               zadnjih Odmevih, mislim, da v petek. Vprašali so ga, zakaj so bili v primeru
               Kanglerja uporabljeni prisluhi, starejši od dveh let, in zakaj ne v primeru
               Jankoviča, ko so bili pa uničeni. Predsednik Vrhovnega sodišča je govoril o ustavni
               odločbi, da je vmes nastopila neka ustavna odločba. Jaz imam to ustavno odločbo pred
               seboj in o tem ne govori. To je ustavna odločba z dne 24. marca 2017. Če je še kakšna
               druga ustavna odločba, jaz upam, da jo bo minister omenil, ampak ta o tem ne govori.
               Primer, ki ga navajam, je v nebo vpijoč. Na eni strani se dokazi uničijo, pridobljeni
               na isti način, na podlagi istega zakona, na drugi strani pa se dokazi, starejši od
               dveh let, uporabijo. Primer, ki za moje pojme ni dopusten.</p>
               <p>Gremo naprej. Zelo težko bodo ljudje razumeli, spet bom govoril o istem zakonu in o
               istem predpisu in o dveh osebah. Težko bodo ljudje razumeli, vsaj jaz ne razumem,
               kako je mogoče, da nekdo za tisoč 500 evrov nezakonito nakazanih za volilno kampanjo
               nekdanjega predsednika države Türka dobi opomin, nekdo drug pa dobi 5 tisoč evrov
               denarne kazni za 100 evrov, nakazanih na prav tako nezakonit način mariborskemu
               županu Fištravcu. Minister, govorim o istem zakonu, o istih členih zakona in o tako
               različni sodni praksi. Mi imamo tudi primere, na katere me tudi ljudje opozarjajo, ko
               recimo sodišča v delovnopravnih sporih, identičnih delovnopravnih sporih odločijo
               popolnoma drugače.</p>
               <p>Kaj je torej s poenotenjem sodne prakse?</p>
               <p>Hvala.</p>
            </sp>
            <sp xml:id="SDZ7-Redna-34-2017-10-16.sp51">

               <speaker>PREDSEDNIK DR. MILAN BRGLEZ:</speaker>

               <p>Minister za pravosodje, mag. Goran Klemenčič, imate besedo za odgovor.</p>
            </sp>
            <sp xml:id="SDZ7-Redna-34-2017-10-16.sp52">

               <speaker>MAG. GORAN KLEMENČIČ:</speaker>

               <p>Hvala za besedo, spoštovani gospod predsednik Državnega zbora. Spoštovani dr.
               Gorenak, poslanec, ostale poslanke in poslanci, kolegice!</p>
               <p>Neenotna sodna praksa v Sloveniji je problem. Vi sicer izpostavljate iz takih in
               drugačnih razlogov zmeraj bolj ali manj spolitizirane primere, ampak na splošno:
               neenotna sodna praksa v Sloveniji je problem, priznava jo tudi sodstvo, o njej se
               premalo govori, ne gre samo za neenotno sodno prakso, gre tudi za neenotno tožilsko
               prakso. Mi smo se, ne bom populističen, resno lotili tega problema. Če pogledate moje
               izjave že izpred dveh let, sem na to zelo jasno opozarjal in smo tudi v tem vmesnem
               času marsikaj storili. Jasno je, da Vlada, ne Državni zbor, še manj pa seveda
               minister za pravosodje, ne mora spreminjati sodne prakse. Lahko pa ustvarja pogoje za
               to, da se sodna praksa, različna sodna praksa, identificira in da imajo ustrezni
               organi vzvode za njihovo zagotavljanje.</p>
               <p>Pa gremo po vrsti. Ena od težav identifikacije različne sodne prakse in državno
               tožilske prakse, ker tudi ta je problematična, ker se različno toži, različne kazni
               se zahtevajo po različnih okrožnih tožilstvih, ki so včasih samo 10 kilometrov
               narazen. Eden od ključnih razlogov za to, za enotno, recimo, tožilsko sodno prakso
               je, da generalno oziroma Vrhovno državno tožilstvo nikoli v svoji zgodovini ni
               vzpostavilo instrumentov in analitičnega sistemskega pristopa, da bi spremljalo
               različne tožilske odločitve. Mi smo z veliko težavo pred dvema letoma sprejeli
               ustrezne pravilnike, ki državnemu tožilstvu narekuje tudi to in že prejšnjemu
               generalnemu državnemu tožilcu sem ponudil roko pri vzpostavitvi analitičnega oddelka
               na Vrhovnem državnem tožilstvu. Ta roka ni bila v celoti sprejeta, je pa sprejeta pri
               sedanjem generalnem državnem tožilcu. Ministrstvo za pravosodje se je tako z
               računalniško opremo kot z zagotovitvijo ustreznih sredstev za kadre zavzelo za to, da
               – kar verjamemo – bo še do konca letošnjega leta tudi Vrhovno državno tožilstvo imelo
               svojo analitično službo, da bo lahko sploh identificiralo take primere.</p>
               <p>Na Vrhovnem sodišču je nekoliko drugače; tam taka služba že obstaja, bila je v
               preteklosti nekoliko zapostavljena in v delovnih pogovorih s predsednikom Vrhovnega
               sodišča in tudi v svojem programu, ki je bil predstavljen tudi poslancem pri njegovi
               izvolitvi, je bilo povedano, da je to ena od njegovih prioritet.</p>
               <p>Se pravi, prvi predpogoj, da lahko kaj storiš za enotnost sodne ali pa tožilske
               prakse, je, da imaš znotraj sisteme, da jih sploh identificiraš, ne samo takrat, ko
               je v medijih izpostavljena, ko jo nek poslanec izpostavi, ker to običajno ni glede
               navadnih ljudi, ampak je tako ali drugače spolitizirano.</p>
               <p>Drugi način zagotavljanja krepitve enotne sodne prakse je, da se od zunaj lahko
               identificira in na tem delamo. Verjamem, da bomo do konca mandata imeli vse sodne
               odločitve objavljene na spletnih straneh; danes niso, to vsi vemo. Na tem področju
               smo veliko naredili; na področju javnosti sojenja, transparentnosti sodnih postopkov,
               vi se sicer v glavnem za te spremembe Sodnega sveta zahvaljujete Odboru 2014 pa 2015,
               ampak spremenilo je to ministrstvo za pravosodje spremembo sodnega reda. Kakorkoli,
               ko bo tako imenovani pravosodni supervisor zaživel – verjamem, da že do konca tega
               leta –, bo tudi to korak v pravo smer.</p>
               <p>Zdaj pa na kratko še – se pravi identificirati, nato pa imeti vzvode za poenotenje
               sodne prakse. Te vzvode ima Vrhovno sodišče, drugi sodne prakse ne morejo
               spreminjati. In zanimivo je, da v civilnem postopku smo uspeli v Državnem zboru
               sprejeti kar nekaj ukrepov pri koreniti reformi Zakona o pravdnem postopku, ki bo
               omogočal bistveno večje poenotenje sodne prakse: tako združeni senati,
               gospodarsko-civilno pravo kot dovoljena revizija. Zanimivo je pa tudi, da smo tam,
               kjer pa ljudem na nek način največ pomeni, to je na kazenskem področju – ZKP vsebuje
               vrsto določil, ki bi pripeljale k boljši in bolj enotni sodni praksi tako na strani
               višjih sodišč kot na Vrhovnem sodišču. Tam pa, bog ne daj, tam smo pa dregnili v osir
               in poslušamo vse živo, pustite nam spreminjati, po domače povedano, civilne postopke,
               ne pa kazenskih – tam, kjer bi se dejansko lahko kaj spremenilo. Najbrž bo še
               podvprašanje, z veseljem bom še nadaljeval.</p>
               <p>Hotel sem reči še nekaj: ena stvar je pa tudi dejstvo, da ob istem zakonu na
               različnih sodiščih se včasih res različno odloči, vendar je pa tudi treba vedeti, da
               ni vsaka taka različna odločitev res različna sodna praksa, ker so življenjski
               primeri, ki prihajajo, lahko zelo različni.</p>
            </sp>
            <sp xml:id="SDZ7-Redna-34-2017-10-16.sp53">

               <speaker>PREDSEDNIK DR. MILAN BRGLEZ:</speaker>

               <p>Dr. Vinko Gorenak, imate besedo za obrazložitev zahteve za dopolnitev odgovora.</p>
            </sp>
            <sp xml:id="SDZ7-Redna-34-2017-10-16.sp54">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Zdaj se vidi pravzaprav, da če ne jemljete mojih vprašanj osebno, potem se celo
               velikokrat lahko strinjava. Ja, sami ste nakazali, da bi želeli še kaj povedati. Tudi
               zato odpiram ta del vprašanja, ampak poglejte, tu se ne bova verjetno strinjala, kdo
               je zdaj spremenil te zadeve, Odbor 2014 ali vi. Seveda ste jih vi fizično oziroma
               Državni zbor. Ampak če tistega odbora ne bi bilo, pa ga tudi noben ne bi slišal. To
               je pa tudi res.</p>
               <p>Ampak pazite! Ko ste govorili o poenotenju sodne prakse in odgovornosti Vrhovnega
               sodišča. Ja seveda, saj ne more drugače biti! Saj tega ne morete vi narediti, to mora
               narediti Vrhovno sodišče. Ampak v četrtek ali v sredo, ko smo imeli Odbor za
               pravosodje – vi ste bili odsotni –, pa dajte to uporabiti, ko boste spet kaj
               razpravljali s predsednikom Vrhovnega sodišča.</p>
               <p>Glejte, predsednik Vrhovnega sodišča se je postavil, pravzaprav njegov sodelavec –,
               tak, z brado možakar, na njegovi levi je sedel –, se je postavil na stališče, da so
               razlike v odločitvah sodišč pravzaprav take zaradi sodniške svobode oziroma
               neodvisnosti sodnikov. Zagotovo se lahko strinjava, da z neodvisnostjo sodnikov ne
               moremo pokriti nekaterih zadev, ki so v nebo vpijoče, o katerih sem tudi govoril.
               Recimo primer, Vaskrsić se je zgodil, zgodilo se je tisto, kar se je zgodilo na
               Evropskem sodišču, Slovenija bo plačala 80 tisoč evrov, pa Vrhovno sodišče –
               uporabite to v pogovoru s predsednikom – ni naredilo nič, nič na tem področju.
               Absolutno nič! Celo več, 14 dni nazaj je bilo podobno prodajano stanovanje za 350
               evrov v Novem mestu, pa je predsednica sodišča – torej deložacija pa seveda prodaja
               stanovanja –, pa je predsednica sodišča rekla: »Nismo dobili nobenih navodil
               Vrhovnega sodišča.«</p>
               <p>Skratka, saj ne rabijo dobiti navodila, saj bi lahko že sodbo spoštovali. Nadaljujte
               tam, kjer ste končal. Hvala.</p>
            </sp>
            <sp xml:id="SDZ7-Redna-34-2017-10-16.sp55">

               <speaker>PREDSEDNIK DR. MILAN BRGLEZ:</speaker>

               <p>Minister za pravosodje mag. Goran Klemenčič, imate besedo za dopolnitev odgovora.
           </p>
            </sp>
            <sp xml:id="SDZ7-Redna-34-2017-10-16.sp56">

               <speaker>MAG. GORAN KLEMENČIČ:</speaker>

               <p>Hvala lepa.</p>
               <p>Kot rečeno, mislim, da je bilo v tem mandatu že doslej storjeno veliko za to, da se
               vzpostavi sistem identifikacije različne sodne prakse in okrepijo vzvodi za
               ugotavljanje tako na tožilstvu kot na sodiščih. Traja pa kar nekaj časa. In seveda,
               veste – tukaj upam, da se bova tudi strinjala –, dnevno slovenska sodišča po celi
               Sloveniji izdajajo okoli tisoč različnih odločb in sklepov, okoli tisoč različnih
               odločb in sklepov, in verjamem, da se marsikomu kdaj tudi zaradi neenotne sodne
               prakse zgodi krivica. Ampak največkrat se to zgodi človeku, ki dejansko nima vzvoda;
               če se zgodi seveda nekomu, ki vas pozna ali pa kakšnega drugega politika, pa lahko to
               da takoj v časopise, pa postavi poslansko vprašanje, potem je tam.</p>
               <p>Tako je potrebno vzpostaviti sistem, mi smo v bistvu, bomo rekli, do 90 % tega
               naredili in verjamem, da bo začelo kmalu dajati rezultate. Kar je pa zelo pomembno,
               je pa tudi, da imamo danes na vrhu tako sodne veje oblasti kot na vrhu državnega
               tožilstva ljudi, ki se tega zavedajo in jim ni več strah tega povedati, da je to
               težava in da se je bodo lotili. Moram pa reč, ni res, da pri Vaskrsiću Vrhovno
               sodišče ni naredilo nič. Že takrat, ko se je Vaskrsić zgodil, se je ugotovilo, da se
               je zgodil tudi zaradi tega, ker je bila izjemno slaba organizacija dela s spisi in
               potem sta bila dva različna predloga, izvršilna sodnica tega sploh ni vedela, pa bi
               mogoče morala in tako naprej, in to so popravili. Verjamem pa, da bo – upam, da bo že
               ta teden, če ne drug teden – Vlada obravnavala tudi Predlog spremembe Zakona o
               izvršbi in zavarovanju, ki bo preprečil, da bi se Vaskrsić ponovno zgodil. Toliko o
               tem. Hvala.</p>
            </sp>
            <sp xml:id="SDZ7-Redna-34-2017-10-16.sp57">

               <speaker>PREDSEDNIK DR. MILAN BRGLEZ:</speaker>

               <p>Dr. Vinko Gorenak, imate besedo za postopkovni predlog, da Državni zbor na naslednji
               seji opravi razpravo o odgovoru.</p>
            </sp>
            <sp xml:id="SDZ7-Redna-34-2017-10-16.sp58">

               <speaker>DR. VINKO GORENAK (PS SDS):</speaker>

               <p>Hvala.</p>
               <p>Ne toliko zaradi kakšnega nezadovoljstva z odgovorom ministra, ampak bolj zaradi
               tega, ker se mi zdi, da je stekla dosti pozitivna komunikacija zdaj. Nisem govoril,
               da ni Vrhovno sodišče naredilo nič v tistem smislu, ampak veste, če se isti primeri
               ponavljajo – namreč, isti primeri se ponavljajo; V Novem mestu ste imeli 3 tedne
               nazaj za 350 evrov prodajo stanovanja –, pomeni, da nekdo s strani Vrhovnega sodišča
               ni nečesa rekel navzdol. Ne vem, kaj bi moral reči.</p>
               <p>Veste, je pa res tudi nekaj. Prej ste vi govorili o tem, da politika ne more kaj
               dosti vplivati na odločitve sodišč. Seveda ne more, tudi minister ne more kaj dosti
               vplivati in tako dalje na odločitve sodišč, seveda ne more in tudi ne more, z vsem se
               strinjam. Morate pa vedeti, da politika postavlja vrhovnega državnega tožilca in
               predsednika Vrhovnega sodišča na tak ali drugačen način, in tista dva, ki sta bila
               postavljena leta 2010 pa leta 2011, saj ste sami rekli konec koncev, da vsaj tožilec
               ni hotel slišati nič o enotni tožilski praksi, pa se strinjam lahko z vami, da je
               nujno potrebna taka enotna tožilska praksa. Predsednik Vrhovnega sodišča, prejšnji,
               je tudi bolj tako – saj vemo, kaj in kako –, ampak ko smo mi leta 2011 opozarjali v
               Državnem zboru, jaz sem sedel tu nekje dva sedeža naprej, tamle dol, pač je bila bolj
               pomembna politična lojalnost predsednika Vrhovnega sodišča kot pa kaj drugega, kar
               sem takrat utemeljeval.</p>
               <p>Predlagam, da se pogovorimo o teh ukrepih, da razpravljamo o teh ukrepih v Državnem
               zboru za poenotenje sodne prakse, tudi tožilske, kar je minister sam načel na nek
               način, ker je to preprosto potrebno, ker ljudje to preprosto potrebujejo. Hvala
               lepa.</p>
            </sp>
            <sp xml:id="SDZ7-Redna-34-2017-10-16.sp59">

               <speaker>PREDSEDNIK DR. MILAN BRGLEZ:</speaker>

               <p>Dr. Vinko Gorenak, o vašem predlogu bo Državni zbor odločil jutri, 17. oktobra 2017,
               v okviru glasovanj.</p>
               <p>Miha Kordiš, imate besedo, da zastavite vprašanje ministrici za delo, družino,
               socialne zadeve in enake možnosti dr. Anji Kopač Mrak ter ministrici za zdravje gospe
               Mariji Milojki Kolar Celarc.</p>
            </sp>
            <sp xml:id="SDZ7-Redna-34-2017-10-16.sp60">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči!</p>
               <p>V Državnem zboru smo že razpravljali in v zadnjih časih še posebej intenzivno
               spremljali to v medijih o razmerah domov za ostarele. Prvi problem, ki ga te
               institucije imajo, je zgarano, preobremenjeno, podhranjeno osebje. Imamo normative,
               stare štiri desetletja, medtem ko so se vmes pogoji dela toliko spremenili, da so
               domovi za ostarele efektivno postali negovalne bolnišnice. Papirji pa tem spremembam
               niso sledili, pri tem, da so plače za težaško, zelo proletarsko delo sila slabe. Tako
               medicinska sestra prejema 900 evrov neto, bolničar slabih 600 evrov neto in tako
               naprej.</p>
               <p>Drug problem, ki ga imamo, je infrastruktura. Že 18 let ta država ne gradi novih
               domov, ampak samo podeljuje koncesije. V tem trenutku imamo 100 domov za ostarele, od
               tega 59 javnih, 41 privatnih; no, letos smo pa dobili še razpis za koncesije. In
               tukaj so razmere grozljive, plačevanje za oskrbo je pogosto, da ne rečem v zlatu,
               krepko nad penzioni večine upokojencev, v zasebnih, kjer naraste zadeva do tisoč
               evrov neto, morda celo še več, hkrati pa domovi za ostarele beležijo presežke. Za
               leto 2014, kolikor imam podatek, je bilo teh presežkov 5,5 milijonov evrov in iz tega
               denarja potem financirajo investicije, ki bi jih sicer morala kriti država.</p>
               <p>Rešitve, ki se ponujajo za ta problem, so v resnici precej očitne: za cenik storitev
               je treba vpeljati dolgotrajno oskrbo na solidarnostni osnovi, kar se tiče
               koncesionarjev, jasno pač odpovedati koncesije, razširiti javno mrežo in proračunska
               sredstva za investicije v tem sektorju postaviti na 20, 25 milijonov evrov na leto.
               Zato pristojni ministrici sprašujem:</p>
               <p>Ali boste zagotovili javna sredstva za prenovo in izgradnjo novih javnih domov in
               kdaj boste to storili?</p>
               <p>Naprej:</p>
               <p>Kje smo z Zakonom o dolgotrajni oskrbi?</p>
               <p>Kar se tiče kadrov in s tem povezanih pravilnikov, me zanima:</p>
               <p>Kdaj lahko pričakujemo popravek normativov in kadrovske okrepitve v domovih za
               ostarele – sestre, negovalci in še drugo podporno osebje?</p>
               <p>Koncesije sem že omenil – evidentno delajo škodo. Za zelo visoke stroške smo pogosto
               priča slabi oskrbi, privatniki absurdno profitirajo na oskrbovancih in tako naprej. V
               luči tega me zanima:</p>
               <p>Zakaj smo imeli letos razpis za nove koncesije namesto premisleka o širitvi javne
               mreže?</p>
            </sp>
            <sp xml:id="SDZ7-Redna-34-2017-10-16.sp61">

               <speaker>PREDSEDNIK DR. MILAN BRGLEZ:</speaker>

               <p>Ministrica za delo, družino, socialne zadeve in enake možnosti dr. Anja Kopač Mrak,
               imate besedo, najprej, za odgovor.</p>
            </sp>
            <sp xml:id="SDZ7-Redna-34-2017-10-16.sp62">

               <speaker>DR. ANJA KOPAČ MRAK:</speaker>

               <p>Hvala za besedo, spoštovani predsednik. Hvala, poslanec, za vprašanje.</p>
               <p>Domovi za starejše so dejansko ena izmed bolj problematičnih točk predvsem glede
               staranja prebivalstva. Mi smo zgradili v 70. in 80. letih, lahko rečemo, zavidljivo
               mrežo javnih socialnovarstvenih zavodov. Ko smo naleteli na omejitve oziroma
               zmožnosti države ali željo, da investirajo v javnih domovih, se je v začetku
               zdajšnjega tisočletja pojavilo, da smo dopolnjevali mrežo s koncesionarji. Največ
               koncesij je bilo podeljenih v obdobju 2004–2008, nakar je bilo bolj ali manj
               zaustavljeno. V tem obdobju se je poskušalo s sredstvi – žal, če pogledate, koliko je
               imelo Ministrstvo za delo od 2000 pa do danes za investicijo, smo zdaj trenutno na 4
               milijone 800 evrov za investicije –, potem si lahko predstavljate, kaj lahko s 4
               milijoni 800 naredimo. Poskušamo z investicijo – tisto, kar je nujno –, dejstvo pa
               je, da domovi za starejše vseeno glede koncesij – da ne bi na splošno – ne pristajam
               na to, da se koncesionarje daje, kot da so neki privatniki, ki služijo, in da delajo
               slabo, da je vse narobe pri koncesionarjih. Prosim, vseeno so del javne službe
               oziroma javne mreže, izvajajo javno službo v skladu s standardi in normativi, ki jih
               morajo, so enako neprofitni; torej profit, za katerega pravite, da ga ustvarjajo, gre
               nazaj v dejavnost. Dejansko, na primer, v javnih socialnovarstvenih zavodih tisto,
               kar je prihodkov, odhodkov nad prihodki, je ustvarjeno predvsem z drugimi
               dejavnostmi, na primer pomoč na domu in druge storitve, ki jih opravljajo za trg. Na
               podlagi tega denarja v večji meri javni domovi sofinancirajo tudi prenovitve
               obstoječih domov in tudi investicije v nove. Zadnji javni socialnovarstveni, ki ga je
               država v celoti financirala, so Fužine, mislim, da je bilo 2004, od takrat dejansko
               nismo… Največjo investicijo imamo zdaj, mislim, da imam v letu 2018 milijon evrov
               rezerviranih za novo gradnjo doma na Regentovi v Ljubljani. In v 2019. Skratka,
               sredstev ni. Strinjam se, da bi tu morali imeti nek splošen širši dogovor, kaj bomo z
               domovi naredili.</p>
               <p>Kar se tiče normativov in standardov … Strinjam se, je pa dejstvo, da brez neke
               večje prenove v sistemu ni mogoče samo dvigniti. Če pogledamo zadnji dvig: do 26.
               plačnega razreda je bila uskladitev anomalij, odprave anomalij, to je povzročilo od 5
               % do 7 % večje vrednosti, ker niso domovi za starejše pokriti in ker zdravstveni del
               ne pokriva tega, se iz socialnega dela, ki ga plačujejo ljudje in družine – predvsem
               zaradi tega, ker kot ste ugotovili, ni dovolj, pokojnine so v povprečju nižje, in za
               tiste, ki ne zmorejo, krijejo: najprej družina, potem občina – in če gre za dvig
               stroškov pri zaposlenih, se to pozna tudi v ceni. Socialno oskrbo smo držali, smo
               dovolili maksimalno dvig 3 odstotne točke, tam smo lahko dovolili, v zdravstvu pa je
               stanje takšno, kakršno je. Tudi dejansko številne pobude, tako s strani direktorjev,
               da je stanje nevzdržno. Računsko sodišče je večkrat opozorilo na to, da se prelivajo
               s socialne oskrbe na plačevanje zdravstvenih storitev v domovih, tako to stanje je
               dejstvo, da ni sprejemljivo. Dolgotrajna oskrba je nujna, bi si pa želela, da
               vzpostavimo sistem, ki bo kreiral možnosti novih zaposlitev, predvsem socialnega
               podjetništva, in dajal možnost zaposlitve. Če se že staramo, naredimo iz tega
               priložnost. Predvsem pa, da bo kakovost storitev v domovih za starejše ostala še
               vedno taka, da bo tudi ta socialni del oskrbe pomemben, da bo v skupnosti obravnava
               poudarjena in da ne bomo domove za starejše v pomanjkanju investicij naredili zgolj v
               tisto, iz česar so izšli – torej, hiralnic. Hvala.</p>
            </sp>
            <sp xml:id="SDZ7-Redna-34-2017-10-16.sp63">

               <speaker>PREDSEDNIK DR. MILAN BRGLEZ:</speaker>

               <p>V preostanku časa ima besedo še ministrica za zdravje.</p>
            </sp>
            <sp xml:id="SDZ7-Redna-34-2017-10-16.sp64">

               <speaker>MARIJA MILOJKA KOLAR CELARC:</speaker>

               <p>Hvala, gospod predsednik Državnega zbora. Spoštovani poslanec!</p>
               <p>Upam, da mi bo v nadaljevanju možnost še dopolniti ta odgovor, ker se bo čas
               iztekel.</p>
               <p>Vprašanje je bilo vezano na Predlog zakona o dolgotrajni oskrbi. Mi imamo ta zakon
               pripravljen, predvidoma naj bi šel v javno razpravo ali konec tega tedna ali na
               začetku naslednjega tedna. Ta predlog zakona namenja posebno podporo oskrbi na domu,
               uvaja tudi nove storitve … <stage>/znak za konec razprave/</stage> za ohranjanje samostojnosti in
               krepi tudi obstoječe institucionalno varstvo.</p>
            </sp>
            <sp xml:id="SDZ7-Redna-34-2017-10-16.sp65">

               <speaker>PREDSEDNIK DR. MILAN BRGLEZ:</speaker>

               <p>Miha Kordiš, imate besedo za obrazložitev zahteve za dopolnitev odgovora.</p>
            </sp>
            <sp xml:id="SDZ7-Redna-34-2017-10-16.sp66">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>Saj v osnovi mislim, da lahko damo ministricama besedo, da svoje misli izpeljeta do
               konca.</p>
               <p>Gospa Kopač Mrak se v osnovi strinja z mano o premisleku javnih zdravstvenih domov,
               da imajo pa premalo investicijskih sredstev na voljo na MDDSZ, kar je dejansko res.
               Res je tudi, da se potem po koncesijah posega kot quick fix rešitvah, kar pa še ne
               pomeni, da če na tak način krpamo javno mrežo in če so te dejavnosti načeloma
               neprofitne, da potem dejansko so. Saj pod črto na papirju to še zdrži, ampak poglejmo
               DEOS, 7 domov, ekspanzija, rapidna ekspanzija na nova področja, financirana iz
               preplačil oskrbovancev, zraven se pa lastniki oziroma ustanovitelji DEOS sponzorirajo
               iz teh prihodkov. Tako so na papirju morda neprofitni, ampak dejansko gre pa za
               izgubo sredstev, ki servisira zasebne interese in panoga je silno rentabilna.</p>
               <p>Kar bi me potem tukaj naprej zanimalo, če se strinjate s tem, da moramo okrepiti
               investicijsko dejavnost:</p>
               <p>Kdaj bi lahko pričakovali, da se bo vsaj debata na to temo začela odvijati in
               javna-javna mreža domov za ostarele širiti?</p>
               <p>Kar se tiče Zakona o dolgotrajni oskrbi, me pa naprej zanima:</p>
               <p>Kako bo to vplivalo na predvidene prihodke, zato da se storitve pokrijejo v večji
               meri?</p>
               <p>Iz tega potem sledijo kadrovske okrepitve medicinskih sester, negovalcev, drugega
               osebja. Ti ljudje so zgarani, uničenih živcev, uničenih hrbtenic in edini razlog, da
               domovi še funkcionirajo, kolikor funkcionirajo, je požrtvovalnost teh ljudi. Ker v
               delovnem času za vse, kar imajo za narediti, v resnici tega pač ne morejo narediti za
               toliko, kolikor so plačani, in delajo tudi po eno uro več na dan, zato da pač
               zrihtajo tiste oskrbovance.</p>
            </sp>
            <sp xml:id="SDZ7-Redna-34-2017-10-16.sp67">

               <speaker>PREDSEDNIK DR. MILAN BRGLEZ:</speaker>

               <p>Ministrica za zdravje, gospa Marija Milojka Kolar Celarc, imate besedo za dopolnitev
               odgovora.</p>
            </sp>
            <sp xml:id="SDZ7-Redna-34-2017-10-16.sp68">

               <speaker>MARIJA MILOJKA KOLAR CELARC:</speaker>

               <p>Hvala še enkrat.</p>
               <p>Res je, varčevanje je pustilo svoje posledice tudi pri plačevanju storitev ali pa,
               če hočete, nagrajevanju zdravstvene nege, ki se odvija in opravlja v domovih
               starejših občanov. Prav zaradi tega je tudi v Predlogu zakona o dolgotrajni oskrbi
               zadeva rešena tako, da se bodo ponovno ovrednotile posamezne naloge oziroma storitve,
               kajti v središče ta predlog zakona postavlja uporabnika in mu daje tudi aktivno
               vlogo. V bodoče bo namreč imel posameznik možnost izbire med denarnim prejemkom ali
               osebnim pomočnikom v tisti najvišji kategoriji upravičenosti za neformalno oskrbo ali
               za formalno oskrbo, bodisi na domu ali v instituciji oziroma v domovih starejših
               občanov. Uporabniki bodo upravičeni tudi do rehabilitacije za ohranjanje
               samostojnosti, psihosocialne podpore, svetovanja ter tudi IKT storitev. Svetovanje in
               usposabljanje pa bo tudi namenjeno tudi neformalnim oskrbovalcem.</p>
               <p>Predlog zakona uvaja enotno ocenjevalno orodje in enoten postopek za pridobitev
               pravice ter vzpostavlja primerljive storitve tako v formalni oskrbi na domu kot
               institucionalnem varstvu, predvsem zaradi tega, da bo prišlo do poenotenja pravic za
               vse državljane, potrebne te dolgotrajne oskrbe. Predlaga se integrirana mreža
               izvajalcev za vse oskrbe na državnem nivoju, seveda pa bo treba krepiti tudi nadzor,
               zato da se bo zagotavljala kakovostna in varna oskrba.</p>
               <p>Predlog zakona predlaga uvedbo zavarovanja za dolgotrajno oskrbo z obveznim
               doplačilom za vse zavarovance, odvisno od njihovega dohodka.</p>
               <p>Seveda bo to priložnost za nove zaposlitve, tako predvsem z oblikovanjem socialnega
               podjetništva, kot tudi druge oblike – tukaj mislimo predvsem na prostovoljce. Kot sem
               že povedala, še to mogoče, da se bo uvedel poseben pilotni projekt, ki bo potekal dve
               leti, 2018 – 2019, kjer se bo v praksi preverjalo način izvajanja te nove sistemske
               ureditve. Zato smo skupaj z ministrstvom pripravili ta izhodišča, kjer bomo v
               ruralni, urbani in neki vmesni regiji preverjali ureditev tega sistema.</p>
            </sp>
            <sp xml:id="SDZ7-Redna-34-2017-10-16.sp69">

               <speaker>PREDSEDNIK DR. MILAN BRGLEZ:</speaker>

               <p>Miha Kordiš, imate besedo za postopkovni predlog, da Državni zbor na naslednji seji
               opravi razpravo o odgovoru.</p>
            </sp>
            <sp xml:id="SDZ7-Redna-34-2017-10-16.sp70">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>Saj je že iz dinamike odgovarjanja zelo jasno, da v bistvu skozi to poslansko
               vprašanje nismo niti teme dobro pokrili, da bi lahko ministrica nanj odgovorila, tako
               mislim, da to priča o potrebi, da Državni zbor na temo domov starejših občanov opravi
               javno razpravo.</p>
               <p>Izhodišče, ki ga ponujam za to javno razpravo, je pa naslednje. Prvič, dolgotrajna
               oskrba in nova sredstva, iz katerih se financirajo storitve; vzporedno dvig
               normativov, standardov, ki bi omogočili kadrovske okrepitve medicinskih sester,
               bolničarjev v teh domovih in tako naprej. Tretjič, državna zaveza, da se vsako leto
               za področje investicij domov starejših občanov nameni od 20 do 25 milijonov evrov. In
               četrtič, odvzem koncesij zasebnikom oziroma sploh prehod na polno javno, zares javno
               mrežo oskrbe skozi domove starejših občanov.</p>
            </sp>
            <sp xml:id="SDZ7-Redna-34-2017-10-16.sp71">

               <speaker>PREDSEDNIK DR. MILAN BRGLEZ:</speaker>

               <p>Miha Kordiš, o vašem predlogu bo Državni zbor odločil jutri, 17. oktobra 2017, v
               okviru glasovanj.</p>
               <p>Gospod Kamal Izidor Shaker, imate besedo, da zastavite vprašanje ministrici brez
               resorja, pristojni za razvoj strateške projekte in kohezijo, gospe Alenki Smerkolj.
           </p>
            </sp>
            <sp xml:id="SDZ7-Redna-34-2017-10-16.sp72">

               <speaker>KAMAL IZIDOR SHAKER (PS SMC):</speaker>

               <p>Hvala lepa, predsednik. Kolegice in kolegi, spoštovana ministrica!</p>
               <p>Slovenija je odgovorna članica mednarodne skupnosti in zavezana k spoštovanju
               mednarodnega prava in predvsem mednarodnih razvojnih zavez, ki jih je dala. S tem
               mislim, tistega septembra leta 2015, ko so bili s strani voditeljev držav sprejeti
               cilji trajnostnega razvoja in Slovenija je bila ena izmed teh, ki je te zaveze tudi
               potrdila. Pred nekaj meseci, točno junija letošnjega leta, je pripravila tudi pregled
               uresničevanja teh ciljev trajnostnega razvoja in kot član slovenske delegacije sem
               bil deležen nemalo pohval, ker te cilje zelo promptno izpolnjujemo. Namreč, uvrščamo
               se na visoko, deveto mesto izmed 157 držav glede ciljev trajnostnega razvoja.</p>
               <p>Poleg uresničevanja zavez ciljev trajnostnega razvoja pa je pomembna tudi akcija, ki
               se dogaja tukaj doma. S tem mislim predvsem pripravo strategije razvoja Republike
               Slovenije. Ravno pretekli teden se je Vlada seznanila s Strategijo razvoja Republike
               Slovenije do leta 2030, zato vas, spoštovana ministrica, sprašujem, če bi nam lahko
               povedala kaj več o tej strategiji.</p>
               <p>Prvič:</p>
               <p>Kdaj bo sprejeta?</p>
               <p>Drugič:</p>
               <p>Kakšne so glavni vsebinski poudarki iz te strategije?</p>
               <p>Predvsem pa:</p>
               <p>Ali menite, da bi bila potrebna kakršnakoli razprava v Državnem zboru?</p>
               <p>Hvala lepa.</p>
            </sp>
            <sp xml:id="SDZ7-Redna-34-2017-10-16.sp73">

               <speaker>PREDSEDNIK DR. MILAN BRGLEZ:</speaker>

               <p>Ministrica brez resorja, pristojna za razvoj, strateške projekte in kohezijo, gospa
               Alenka Smerkolj, imate besedo za odgovor.</p>
            </sp>
            <sp xml:id="SDZ7-Redna-34-2017-10-16.sp74">

               <speaker>ALENKA SMERKOLJ:</speaker>

               <p>Hvala. Spoštovani poslanec, spoštovane poslanke, spoštovani ostali poslanci!</p>
               <p>Res je, cilji trajnostnega razvoja so mednarodna zaveza Slovenije in letos na sedežu
               Združenih narodov je res pripravila poročilo. To poročilo smo tudi predstavili in
               poželi nemalo pohval. Tisto, kar je pomembno, vsaj kar se mene tiče, je, da smo se na
               sedežu Združenih narodov odpravili skupaj, ne samo jaz kot ministrica in ta del
               državne oblasti, ampak tudi poslanec iz Državnega zbora, predstavnica mladih in tudi
               predstavnik civilne družbe in nastopili smo skupaj. In dejstvo je, da Slovenija je
               tam bila uspešna, in upam, da bomo tudi v prihodnosti uspeli obdržati visoko mesto,
               ker visokega mesta, 9 med 157 državami članicami, ne bo enostavno obdržati.</p>
               <p>Dejstvo je tudi, da si je Slovenija, ko smo v letošnjem letu pripravljali strategijo
               razvoja Slovenije, tudi Agenda 2030, se pravi naše mednarodne zaveze, uvrstila kot
               eno ključnih razvojnih ciljev, ki jih moramo do leta 2030 doseči. In res Slovenija –
               pač, prejšnji teden se je Vlada seznanila s prvim osnutkom. Kaj to pomeni? To pomeni,
               da je praktično z istim dnem ta osnutek strategije šel v okvir javnega posvetovanja,
               tako da je sedaj možno na Vladni strani, vlada.si, v tem posvetovanju tudi
               sodelovati. To posvetovanje bo potekalo do 9. 11.; to pomeni nekaj več kot mesec dni.
               Želimo si, da ne bi samo pisne pripombe dobivali, v bistvu bomo se dogovorili tudi,
               da bomo aktivno pristopili do tistih udeležencev, ki so nam v Sloveniji res pomembni.
               Se pravi, tudi do v bistvu političnih strank, ne samo strank koalicije, tudi do
               sindikatov, gospodarske zbornice; skratka, civilne družbe, skratka vseh tistih, ki
               pač o razvoju morajo nekaj povedati in imajo svojo zelo zelo pomembno besedo. V
               resnici je oblikovanje trajnostnih politik dejansko zahteva, potem tudi takšne
               ukrepe, ki so vsevključujoči; tisto, kar je ključno, pa je, da nobenega od treh od
               ključnih stebrov trajnostnega razvoja ne pustimo oddrveti naprej in ostala dva ali pa
               enega pustiti zadaj.</p>
               <p>Rekli ste, naj povem samo še nekaj besed, kaj je ambicija tega našega dokumenta. Gre
               za krovni razvojni okvir države, to pomeni, da nima ambicije, da povzame vseh 142
               strategij, ki jih Slovenija v bistvu v okviru svojega delovanja že ima vzpostavljene,
               ampak da vzpostavi predvsem krovni razvojni okvir za naprej. Cilj je, da s temi cilji
               dosežemo smer in da se te smeri, kakršnakoli opcija bo prišla v vlade Republike
               Slovenije do leta 2030, tudi držimo. Ker je veliko manevrskega prostora, ki popolnoma
               legitimno mora dopuščati vsaki vladi, da sprejema svoje ukrepe in za svoj mandat
               svoje akcijske načrte.</p>
               <p>Kaj je ključni cilj Strategije razvoja Slovenije?</p>
               <p>Predvsem doseči kakovostno življenje za vse, kako z uravnoteženim gospodarskim, z
               uravnoteženim socialnim in okoljskim razvojem – se pravi z vsemi tremi cilji
               trajnostnega razvoja –, dve dodatni strateški usmeritvi pa sta še dejansko učenje za
               in skozi celo življenje. To je tisto, kar nas bo vse skupaj peljalo naprej; uporabna
               znanja so tista, do katerih moramo nujno priti, in še zadnji, prepleteni steber, to
               je pa visoka stopnja sodelovanja in učinkovita javna uprava. To je pa tudi nekaj, na
               čemer bo treba delati.</p>
            </sp>
            <sp xml:id="SDZ7-Redna-34-2017-10-16.sp75">

               <speaker>PREDSEDNIK DR. MILAN BRGLEZ:</speaker>

               <p>Gospod Kamal Izidor Shaker, imate besedo za obrazložitev zahteve za dopolnitev
               odgovora.</p>
            </sp>
            <sp xml:id="SDZ7-Redna-34-2017-10-16.sp76">

               <speaker>KAMAL IZIDOR SHAKER (PS SMC):</speaker>

               <p>Hvala lepa.</p>
               <p>Gre izrecno za vladni dokument, Državni zbor se z njim ne bo ukvarjal. Če sem pa
               prav vas razumel, spoštovana ministrica, ste se posvetovali s poslanskimi skupinami v
               Državnem zboru. Dodatno me zanima še:</p>
               <p>Ali menite, da gre za dovolj ambiciozen dokument?</p>
               <p>Slovenija je zelo ambiciozna država, sodeluje z najrazličnejšimi mednarodnimi
               organizacijami, predvsem v procesu priprave vizije 2050 je zelo sodelovala z OECD in
               tako naprej. Gre pa tudi za dokument, ki bo na nek način nadomestil tistih 180, –
               plus, minus – strategij, ki so bile pripravljene na podlagi različni dokumentov,
               raziskav, pa me zanima:</p>
               <p>Ali je kakšna povezava med temi 180 dokumenti?</p>
               <p>Ali je to nek zbir teh dokumentov, ali ste se morda kaj posvečali tem dokumentom,
               ali je to plod najrazličnejših razprav med različnimi deležniki, ki ste jih že
               omenili?</p>
               <p>Najlepša hvala.</p>
            </sp>
            <sp xml:id="SDZ7-Redna-34-2017-10-16.sp77">

               <speaker>PREDSEDNIK DR. MILAN BRGLEZ:</speaker>

               <p>Ministrica brez resorja, pristojna za razvoj, strateške projekte in kohezijo, gospa
               Alenka Smerkolj, imate besedo za dopolnitev odgovora.</p>
            </sp>
            <sp xml:id="SDZ7-Redna-34-2017-10-16.sp78">

               <speaker>ALENKA SMERKOLJ:</speaker>

               <p>Hvala lepa še za to priložnost. Najprej posvetovanje. Vsem strankam v parlamentu,
               nekaterim smo, bomo ponudili, da pač pridemo predstaviti dokument in da se o njem
               pogovorimo. Z nekaterimi to že delamo, z ostalimi pa bomo to delali v okviru javnega
               posvetovanja. Tako upam, da v roku enega meseca bomo dejansko z vsemi lahko
               skomunicirali, ker verjamem, da je treba o tem dokumentu nekaj več povedati, ker
               zadeva nas vse, ne pa v bistvu samo koalicijo in to vlado. Govorim o dokumentu, ki
               pač je pred nami, in to je dolgoročen in do 2030 se bo tukaj zvrstilo še kar nekaj
               vlad. To je prvi del. Zato bi šli radi čim širše in verjamem, da moramo to narediti,
               če želimo, da potem dobi dokument tudi neko kredibilnost.</p>
               <p>Druga stvar, ki ste jo izpostavili, je, kakšna je pravzaprav relacija med področnimi
               strategijami in to krovno strategijo. V krovni strategiji nobene področne strategije
               ni omenjene. Nobene. To pomeni, da daje samo smer in vsaka področna strategija potem
               tej smeri sledi. Imamo nekaj takih, ki so se sprejemale zdaj ali pa v okviru te vlade
               in glede na to, da smo ta dokument že pripravljali, smo se tudi že posvetovali in v
               bistvu v celoti grejo v isto smer. Tukaj lahko govorim o strategiji dolgožive družbe,
               kjer smo res izjemno tesno sodelovali. V bistvu je demografija eden ključnih izzivov
               Slovenije in to je ena od takih, bom rekla, dobrih praks, kjer smo bili ves čas
               zraven.</p>
               <p>Druga je bila ravnokar tudi sprejeta, je strategija turizma Slovenije. Tretja je v
               bistvu strategija na področju zdravja. Vse to so tiste področne strategije in tiste,
               ki so zdaj pač nove, ali pa so se dogajale v tem trenutku, ali pa v tem letu, dveh in
               v bistvu so tudi bolj dolgoročno usmerjene, so na nek način že povezane. Vse ostale,
               ki pa zapadajo – recimo v naslednjem letu jih je kar nekaj, pa v letu 2020, pa ko se
               bodo spet ponovno pripravljale – pa bodo morale seveda konvergirati proti temu
               skupnemu cilju. To je mogoče na kratko, za kaj več pa bi potrebovala še kakšno minuto
               ali dve.</p>
            </sp>
            <sp xml:id="SDZ7-Redna-34-2017-10-16.sp79">

               <speaker>PREDSEDNIK DR. MILAN BRGLEZ:</speaker>

               <p>Prosim, gospod Ljubo Žnidar, da zastavite vprašanje ministru za infrastrukturo dr.
               Petru Gašperšiču, ki je opravičeno odsoten. Zato vas potem tudi sprašujem, ali želite
               pisni ali ustni odgovor.</p>
            </sp>
            <sp xml:id="SDZ7-Redna-34-2017-10-16.sp80">

               <speaker>LJUBO ŽNIDAR (PS SDS):</speaker>

               <p>Hvala lepa, predsedujoči.</p>
               <p>Danes odsotnega spoštovanega ministra dr. Petra Gašperšiča bi prosil, da mi ustno
               odgovori na naslednji seji Državnega zbora, in sicer ministra bom spraševal v zvezi z
               zamujanjem z elektronskim cestninjenjem na slovenskih avtocestah.</p>
               <p>Rok za vzpostavitev elektronskega cestninjenja na slovenskih avtocestah je bil
               postavljen in tudi pogodbeno določen s 1. 1. leta 2018. To se pravi, čez par mesecev
               naj bi bil ta sistem elektronskega cestninjenja vzpostavljen, po informacijah se ta
               rok postavlja, prestavlja, to se pravi, da izvajalci zamujajo z delom in na novo se
               postavljajo zahteve za dodatne dela. Naj predstavim, da ne gre za nek majhen projekt,
               ampak da gre to za projekt velikega obsega in tudi velike vrednosti, v osnovi v tem
               fizičnem delu je projekt vreden 47 milijonov evrov, dolgoročno, tudi z vzdrževanjem,
               pa kar 90 milijonov evrov. Skratka, gre za velik projekt in je temu primerno potrebno
               tudi odgovorno pristopiti k tako velikemu projektu. Meni se tu takoj postavlja
               vprašanje:</p>
               <p>Kako je z obvladovanjem tveganj pri vodenju tega projekta?</p>
               <p>Kajti vemo, da se z zamujanje že pri izvedbi oziroma roku dokončanja del,
               postavljajo velike izgube finančnih prihodkov na strani Darsa, kajti te izgube niso
               tako majhne in se mesečno štejejo kar v milijonih. Mesečna izguba pri necestninjenju
               oziroma pri obstoječem delu, kakršen je danes – to pomeni izgubo milijon 600 tisoč
               evrov je izpad prihodkov mesečno. To se pravi, zaenkrat je ta rok prestavljen za tri
               mesece, v teh treh mesecih bo na prihodkovni ravni izgubil kar 4,8 milijona evrov in
               potem je tu še zahtevek za dodatno delo. Verjamem, da so v gradbeništvu kar
               velikokrat podani zahtevki, ampak tu ni bilo neznanih osnov, ni bilo skritih napak;
               skratka stvari so zelo odprte in tudi ta zahtevek po dodatnih delih je skratka zelo …
               <stage>/izklop mikrofona/</stage>.</p>
            </sp>
            <sp xml:id="SDZ7-Redna-34-2017-10-16.sp81">

               <speaker>PREDSEDNIK DR. MILAN BRGLEZ:</speaker>

               <p>Gospod Ljubo Žnidar, odgovor na vaše vprašanje boste predvidoma dobili ustno na
               naslednji seji.</p>
               <p>Gospod Jožef Horvat, imate besedo, da zastavite vprašanje ministru za gospodarski
               razvoj in tehnologijo gospodu Zdravku Počivalšku.</p>
            </sp>
            <sp xml:id="SDZ7-Redna-34-2017-10-16.sp82">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik Državnega zbora. Spoštovani gospod minister Zdravko
               Počivalšek!</p>
               <p>Zelo hvaležen in vesel sem bil, da ste letos spomladi podprli, celotna vlada, moj
               predlog novele Zakona o razvojni podpori Pomurski regiji. Šlo je za podaljšanje
               veljavnosti zakona do konca leta 2019, ker pač v letnih proračunih ni bilo
               zagotovljenega denarja. Takrat ste oziroma takrat je Vlada v mnenju o predlogu mojega
               zakona, ki so ga podpisali vsi poslanci Nove Slovenije, zapisala, da bomo v proračunu
               za leto 2018 potrebovali 1,6 milijona evrov, v letu 2019 pa milijon 890 tisoč 824
               evrov. Torej skupaj za obe leti, kar je predmet podaljšanja tega zakona, skupaj 3
               milijone 490 tisoč 824. Seveda sem takoj, ko smo poslanci dobili na mizo proračunske
               dokumente, preverjal in sem pogledal načrt razvojnih programov in zgrožen, ta
               trenutek še zgrožen – upam, da me bo gospod minister potolažil –, ugotovil, da je
               denarja premalo, da je denarja za leto 2018 le milijon 565 tisoč, za leto 2019 pa
               milijon 135 tisoč, torej skupaj 2 milijona 700 tisoč. Ko se poigram s številkami in
               spet gledam vladne dokumente, vidim, da je do konca leta 2016 bilo realizirano iz
               instrumenta 1, to je spodbujanje konkurenčnosti pomurskega gospodarstva, je bilo
               realizirano, izplačano 23 milijonov 127 tisoč 292 od v zakonu definiranih 33
               milijonov. Bil je razpis za dve leti, 2016 in 2017 in v okviru tega razpisa je
               odobrenih 5 milijonov 64 tisoč 350. Po teh mojih izračunih zdaj manjka do konca leta
               2019 2 milijona 108 tisoč 358. Govorim do evra natančno, ker ko gre za denar, moramo
               biti zelo natančni.</p>
               <p>Gospod minister, lepo vas prosim, da mi pojasnite:</p>
               <p>Kako bomo zdaj ta Zakon o razvojni podpori Pomurski regiji izpeljali do leta 2019,
               predvsem pa instrument ena; torej spodbujanje konkurenčnosti?</p>
               <p>To je za mene najpomembnejše, mene mehki projekti sploh ne brigajo, zanimajo me nova
               delovna mesta, edino to so prave rešitve, elaborati me ne brigajo; torej teh 33
               milijonov. To bom pa vztrajal in zahtevam, da bomo ta del realizirali, če ne, gremo
               ponovno v zahtevo za podaljšanje zakona, kar pa je že malo smešno. Hvala lepa.</p>
            </sp>
            <sp xml:id="SDZ7-Redna-34-2017-10-16.sp83">

               <speaker>PODPREDSEDNIK MATJAŽ NEMEC:</speaker>

               <p>Besedo ima minister za gospodarski razvoj in tehnologijo gospod Zdravko
               Počivalšek.</p>
               <p>Izvolite.</p>
            </sp>
            <sp xml:id="SDZ7-Redna-34-2017-10-16.sp84">

               <speaker>ZDRAVKO POČIVALŠEK:</speaker>

               <p>Spoštovani predsedujoči, spoštovani poslanec, hvala za vprašanje!</p>
               <p>Pri spremembah proračuna Republike Slovenije za leto 2018 in pri predlogu proračuna
               Republike Slovenije za 2019 smo sredstva za izvajanje Zakona o razvojni podpori
               Pomurski regiji predvideli na proračunski postavki poimenovani Razvoj Pomurja.
               Predvidena so nepovratna sredstva v višini 3 milijone evrov, in sicer milijon 715
               tisoč evrov za proračunsko leto 2018 in milijon 285 tisoč za proračunsko leto 2019.
               Poleg tega so za leti 2018 in 2019 za območje Pomurja načrtovana še nepovratna
               sredstva v okviru javnega razpisa Spodbude za zagon podjetij v problemskih območjih z
               visoko brezposelnostjo v letu 2018 in 2019.</p>
               <p>Glede na pretekle izkušnje in ob pogoju kvalitetnih prijav iz Pomurja okvirno
               pričakujemo, da bi bila podjetja iz občin območja Pomurja iz tega razpisa lahko
               deležna skupno do 400 tisoč evrov leta 2018 in do 400 tisoč evrov v letu 2019.
               Sredstva bodo dokončno zagotovljena, ko bo spremembe proračuna za leto 2018 in
               predlog proračuna za 2019 potrdil tudi Državni zbor. V načrtih razvojnih programov
               načrtovana sredstva sedaj še niso vidna. V informacijskem sistemu Ministrstva za
               finance tako imenovanem MFERAC bodo vidna šele takrat, ko bo proračun potrjen v
               Državnem zboru in naložen v MFERAC.</p>
               <p>Naj povem še, da se aktivnosti za izvajanje pomurskega zakona v letu 2017 izvajajo
               tekoče in glede na načrtovana sredstva v letih 2018 in 2019 bo do konca leta 2019, ko
               je tudi zadnje leto izvajanja Zakona o razvojni podpori Pomurski regiji, dosežena
               ciljna vrednost, navedena v zakonu, to je 33 milijonov evrov za izvajanje
               instrumentov v okviru programa spodbujanja konkurenčnosti Pomurske regije. Hvala.</p>
            </sp>
            <sp xml:id="SDZ7-Redna-34-2017-10-16.sp85">

               <speaker>PODPREDSEDNIK MATJAŽ NEMEC:</speaker>

               <p>Gospod Jožef Horvat, imate besedo, da zahtevate dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-34-2017-10-16.sp86">

               <speaker>JOŽEF HORVAT (PS NSi):</speaker>

               <p>Hvala, spoštovani gospod podpredsednik!</p>
               <p>Spoštovani gospod minister, vi ste v mojih očeh zaupanja vreden minister. To, kar
               ste mi zdaj povedali, vam verjamem. Tudi ta magnetogram bom nosil v žepu in res
               pričakujem, da bo do konca leta 2019 realiziran Zakon o razvojni podpori Pomurski
               regiji. Predvsem, kot sem povedal, me tu zanima najbolj in predvsem instrument ena,
               to je spodbujanje konkurenčnosti, ker v zakonu jasno piše, da mora država zagotoviti
               33 milijonov evrov. Seveda me pa zmede to, da berem vladni dokument z datumom 23.
               marec 2017, ki se nanaša na moj zakon, kjer pa je Vlada zapisala – ponavljam, kar sem
               povedal prej –, da mora biti s proračunom za 2018 zagotovljenih milijon 600 tisoč
               evrov. Pa ni, manjka 35 tisoč – boste rekli, da sem preveč picajzlast, se opravičujem
               izrazu –, potem pa z državnim proračunom za leto 2019, da mora biti zagotovljenih
               milijon 890 tisoč 824, jih je pa samo milijon 135 tisoč evrov. Res je, jaz gledam
               načrt razvojnih programov, me pa čudi zdaj to, kar pravite, da imamo aplikacijo
               MFERAC na Ministrstvu za finance, kjer bomo mi poslanci potrjevali tudi načrt
               razvojnih programov, ne bomo pa videli številk. Bojim se potrjevati dokument, kjer ne
               vidim številk. Prosim vas, da morda tu spodbudite ministrico za finance, ki je
               skrbnik proračuna Republike Slovenije, da nam vendarle, poslancem, naj napiše
               komentar za postavke, za katere se jaz borim.</p>
               <p>Hvala lepa.</p>
            </sp>
            <sp xml:id="SDZ7-Redna-34-2017-10-16.sp87">

               <speaker>PODPREDSEDNIK MATJAŽ NEMEC:</speaker>

               <p>Minister Počivalšek, izvolite, imate besedo za obrazložitev.</p>
            </sp>
            <sp xml:id="SDZ7-Redna-34-2017-10-16.sp88">

               <speaker>ZDRAVKO POČIVALŠEK:</speaker>

               <p>Hvala.</p>
               <p>Še enkrat ponavljam, da je po tem, kar smo planirali, predvidenih 3 milijone za ti
               dve leti in – malo obratno, kot ste rekli – milijon 715 tisoč leto 2018 in pa milijon
               285 – 2019.</p>
               <p>Drugo. Dosedanja realizacija plačil po tem zakonu je bila sledeča: 3,8 milijonov do
               2010, 3,6 – 2011, 4,4 – 2012, 2,9 – 2013, 4,2 – 2014, 3,8 – 2015, 2,6 – 2016. In
               planirano v letu 2017 – 4,1, planirano v letu 2018 – 2,1: 1,7 milijonov iz
               integralnih virov in 0,4 iz EU, planirano v 2019 – 1,7; 1,3 iz integralnih virov in
               0,4 iz virov EU. Skupaj 33,2 milijonov nepovratnih virov.</p>
               <p>Poleg nepovratnih virov pa so bila do konca 2016 dodeljena še sredstva iz povratnih
               virov v skupni višini 668 tisoč 126 evrov, in sicer za mikrokredite in za večje
               kredite za investicije podjetij. V letih 2018 in 2019 se predvideva realizacija
               programa na vseh instrumentih programa za spodbujanje konkurenčnosti Pomurske regije.
               In sicer, instrument 1, spodbujanje – to, kar pravite, začetek investicij in
               ustvarjanje novih delovnih mest, 2,2 milijona v obeh letih, od tega 1,4 v obeh letih
               za razpis za spodbujanje začetih investicij in do 0,8 milijonov v obeh letih za
               spodbujanje za zagon. To zdaj ponavljam v drugi obliki tisto, kar sem prej povedal.</p>
               <p>Instrument 2, spodbujanje razvoja človeških virov 100 tisoč evrov v obeh letih,
               instrument 3, spodbujanje socialnega podjetništva 200 tisoč evrov v obeh letih, in
               instrument 4, promocija regija, ki bi privabila domače in tuje investicije, 740 tisoč
               evrov v obeh letih ter instrument 5, podpora pri pripravi in izvajanju razvojnih
               projektov v regiji – 300 tisoč evrov v obeh letih.</p>
               <p>Hvala.</p>
            </sp>
            <sp xml:id="SDZ7-Redna-34-2017-10-16.sp89">

               <speaker>PODPREDSEDNIK MATJAŽ NEMEC:</speaker>

               <p>Gospod Jožef Horvat, želite podati postopkovni predlog?</p>
               <p>Izvolite.</p>
            </sp>
            <sp xml:id="SDZ7-Redna-34-2017-10-16.sp90">

               <speaker>JOŽEF HORVAT (PS NSi):</speaker>

               <p>Hvala lepa, gospod minister, za te dodatne številke.</p>
               <p>Upam, verjetno tudi vi, da se bo to realiziralo do konca leta 2019, pa kljub vsemu
               izkoriščam to poslovniško možnost, da predlagam Državnemu zboru širšo razpravo o tej
               problematiki, težišče bi pa postavil predvsem na prikazovanje posameznih proračunskih
               postavk. Gospod minister je povedal, zadeva bo realizirana na postavki Razvoj
               Pomurja. Konkretno te postavke v načrtu razvojnih programov ni, je ni, vsaj zaenkrat
               še ne. Minister pravi, to bo vidno, ko bo proračun sprejet. To, kar pa danes vidimo,
               je pa postavka Zakon o Pomurju. Se mi zdi logično. Seveda, normalno, da gre vsak
               poslanec gledat Zakon o Pomurju in tam vidiš, da ni dovolj denarja. Na podlagi tega
               potem moje poslansko vprašanje.</p>
               <p>Tukaj moramo enkrat razčistiti proračunske postavke, ne samo za razvoj Pomurja –
               generalno, da bomo lahko potem tudi relevantno odločali. Mi smo danes že imeli en
               odbor zjutraj, Odbor za zunanjo politiko, kjer iz postavk nismo vsega videli. Ne bom
               zdaj šel v širine, ker to zdaj ni vsebina, ampak iz postavk, ki jih vidimo v načrtu
               razvojnih programov oziroma splošno v proračunskih dokumentih, mi za vsako postavko
               ne vemo, kaj se zadaj skriva, in to ni korektno. Gre za proračun države, težek okrog
               10 milijard, in mi moramo natančno vedeti, kam je denar namenjen.</p>
               <p>Zato mislim, gospod podpredsednik Državnega zbora, da je moja zahteva utemeljena, in
               prosim, pričakujem, da me bodo tudi kolegice in kolegi iz drugih poslanskih skupin
               podprli. Ministru pa se najlepše zahvaljujem za njegov odgovor.</p>
               <p>Hvala lepa.</p>
            </sp>
            <sp xml:id="SDZ7-Redna-34-2017-10-16.sp91">

               <speaker>PODPREDSEDNIK MATJAŽ NEMEC:</speaker>

               <p>O vašem predlogu bo Državni zbor odločil jutri v okviru glasovanj.</p>
               <p>Nadaljujemo s poslanskim vprašanjem gospoda Primoža Hainza, ki ga bo namenil
               ministrici za zdravje gospe Mariji Milojki Kolar Celarc.</p>
               <p>Izvolite.</p>
            </sp>
            <sp xml:id="SDZ7-Redna-34-2017-10-16.sp92">

               <speaker>PRIMOŽ HAINZ (PS DeSUS):</speaker>

               <p>Hvala lepa za besedo, gospod podpredsednik. Spoštovani ministrici, kolegice in
               koleg!</p>
               <p>Očitno je jesen nek čas, ko se še dodatno ukvarjamo z zdravjem, če lahko tako rečem.
               Samo spomnil bi vas, da se je zdaj začelo obdobje cepljenja proti gripi, da je mesec
               oktober mesec osveščanja o raku dojk, ki praznuje 20-letnico, in seveda, da je
               današnji dan, 16. oktober, dan darovanja organov. Slučajno sovpada. To vprašanje sem
               postavil oziroma ki ga bom zastavil ministrici, sem se vprašal že prej, ampak sovpada
               pa na današnji dan. Namreč:</p>
               <p>Na kakšen način bo ministrica za zdravje spodbudila državljanke in državljane
               Republike Slovenije, da bi se jih več odločilo za darovanje organov in tkiv po svoji
               smrti?</p>
               <p>Zavod za presaditev organov in tkiv Slovenija Transplant je na pobudo agencije za
               tržno komuniciranje tega leta začelo s kampanjo Ne čakaj, postani darovalec, ki je
               kmalu obrodilo sadove. V samo nekaj tednih se je namreč število ljudi, ki so se
               opredelili za darovanje organov po smrti, povečalo za skoraj petkrat v primerjavi z
               enakim časovnim obdobjem lani, kljub temu pa je v register za darovanje organov pri
               nas vpisanih manj kot odstotek prebivalstva, nekaj manj kot 6 tisoč ljudi. Medtem ko
               je pri nas v zakonu tako imenovano informirano soglasje, pa v mnogih državah Evropske
               unije velja predvideno soglasje, ko lahko organe odvzamejo vsakemu posamezniku, ki se
               za čas življenja z vpisom v register nedarovalcev ni opredelil, da organov ne želi
               darovati. Skratka, v Evropi je režim tak, da vsak, ki ne reče, da ne da organov, je
               že darovalec. Torej, vprašanje je:</p>
               <p>V čem vidi Ministrstvo za zdravje bistveno oviro, da se tako malo ljudi odloča za
               darovanje organov?</p>
               <p>Je vzrok mogoče v tem, da je postopek opredelitve za darovalce preveč zapleten in
               premalo dostopen?</p>
               <p>Hvala lepa za odgovor, gospa ministrica.</p>
            </sp>
            <sp xml:id="SDZ7-Redna-34-2017-10-16.sp93">

               <speaker>PODPREDSEDNIK MATJAŽ NEMEC:</speaker>

               <p>Besedo ima ministrica za zdravje gospa Marija Milojka Kolar Celarc.</p>
               <p>Izvolite.</p>
            </sp>
            <sp xml:id="SDZ7-Redna-34-2017-10-16.sp94">

               <speaker>MARIJA MILOJKA KOLAR CELARC:</speaker>

               <p>Spoštovani podpredsednik Državnega zbora, spoštovani poslanec Primož Hainz, najlepša
               hvala za to vprašanje prav na dan darovanja organov.</p>
               <p>Odgovor je lahko zelo dolg ali pa tudi zelo kratek. Res je, kot pravilno
               ugotavljate, da imamo v Sloveniji uzakonjen tako imenovano informirano soglasje, da
               pa je v mnogih, ne seveda vseh, državah Evropske unije uzakonjeno tako imenovano
               predvideno soglasje, kar po svoji vsebini pomeni, da se lahko vsakemu umrlemu
               posamezniku, ki se za čas življenja z vpisom v ta register ni eksplicitno opredelil,
               da organov ne želi darovati, lahko uporabi njegove organe za transplantacijo brez
               soglasja najbližjih svojcev. Pred kratkim je ta način z zakonom opredelila v svoji
               zakonodaji tudi Francija, kar so vsi mediji pozitivno pozdravili.</p>
               <p>Treba pa je povedati, zakaj pri nas mogoče še nimamo uzakonjeno tako imenovano
               predvideno soglasje. V Sloveniji je že leta 2010 potekala kar široka javna razprava,
               ker sta prav takrat Ministrstvo za zdravje in Slovenija Transplant dala pobudo za
               spremembo Zakona o pridobivanju in presaditvi delov človeškega telesa za namen
               zdravljenja prav v tem delu, da bi namesto informiranega soglasja v zakon vnesli tako
               imenovano predvideno soglasje. Na žalost pa ta predlog pobude, da bi se lahko organe
               odvzelo vsakemu umrlemu posamezniku, ki se ni že za čas življenja vpisal v ta
               register nedarovalcev, ni doživel takrat javne podpore, zaradi tega tudi tega leta do
               sprememb zakona v tem smislu ni prišlo. Kot veste, pa smo tudi zaradi uskladitve z
               Evropsko direktivo o kakovosti in varnosti v zakonodaji, ki je bila sprejeta v
               Državnem zboru leta 2015, predvideli novost, ki bo sicer začela veljati v začetku
               leta 2018; se pravi zelo hitro, in sicer ta novost je, da se s tem zakonom uvaja
               register za tiste, ki nasprotujejo darovanju, in uzakonjena tudi možnost elektronske
               opredelitve za darovanje, ki bo, kot sem rekla, realizirana v praksi v začetku leta
               2018. Verjamem pa, da se je od takrat, se pravi od 2010 pa tudi od 2015, ko smo
               ponovno želeli uveljaviti to predvideno soglasje, kar bi zelo olajšalo delo tudi
               Slovenija Transplantu – žal v javnosti ni dobila podpore in zaradi tega smo v bistvu
               naredili ne cel korak proti temu, ampak pol, da se bo uvedlo register samo tistih, ki
               nasprotujejo darovanju in tudi elektronske opredelitve.</p>
               <p>Morate pa vedeti, da takrat, ko pride do te situacije, je praktično samo 24 ur časa,
               da se opravijo vsi postopki kontakta s svojci, ki morajo dati to soglasje in
               privoljenje. Lahko rečem, če bo pač pobuda, da tudi v Sloveniji sprejmemo tak, da
               rečem, človeški ali pa bolj moderen pristop k darovanju organov, bomo seveda mi kot
               nosilno ministrstvo skupaj s Slovenija Transplant prišli v to spremembo zakonodaje.
               Hvala.</p>
            </sp>
            <sp xml:id="SDZ7-Redna-34-2017-10-16.sp95">

               <speaker>PODPREDSEDNIK MATJAŽ NEMEC:</speaker>

               <p>Gospod Primož Hainz, imate besedo, da zahtevate dopolnitev odgovora. Izvolite.</p>
            </sp>
            <sp xml:id="SDZ7-Redna-34-2017-10-16.sp96">

               <speaker>PRIMOŽ HAINZ (PS DeSUS):</speaker>

               <p>Hvala lepa za odgovor, gospa ministrica.</p>
               <p>Moram reči, da sem kar prijetno presenečen, nisem tega vedel, ampak moram namreč
               reči naslednje. Slovenci smo zelo dobri darovalci krvi in mi nekako ni bilo jasno
               oziroma logično, da pri darovanju organov pa nekako ne gre. Tudi v Državnem zboru –
               moram reči; na to so me službe tu opozorile – je zelo veliko krvodajalcev in ko so
               imeli en posvet, so mi pripovedovali to zgodbo in na podlagi tega pravzaprav to
               sprašujem.</p>
               <p>Tisto, kar ste rekli, da ni bilo javne podpore. To pomeni, da ni bilo podpore
               poslancev ali kaj to pomeni? Namreč, saj pravim, tu mi nekako ne gre skupaj, da
               krvodajalstvo »da«, darovanje organov pa »ne«. Vem, da je pomembna hitrost, da so
               pomembni sorodniki, ki v takem primeru, ko to ni obvezno, seveda se ne morejo
               dogovoriti, ker imajo druge skrbi, ker je to dan žalosti in tako naprej, ampak
               vendar:</p>
               <p>Kaj to pomeni – register?</p>
               <p>Sedaj je zelo zapleteno priti do tega. Moraš iti na Rdeči križ in se tam vpisati.
               Tega nisem čisto dobro razumel. Namreč, varianta bi bila, da bi vsak, ki pride k
               svojemu osebnemu zdravniku, tam preprosto podpisal papirje, da darujem organ in ne bi
               bilo nobene … Mislim, to tudi za osebnega zdravnika ni veliko dela, da ne bi imeli
               občutek, da mora to, ker je pač tisti dve minuti, tri minute pogovora še dodatno.
               Ampak dobro, če ste šli na to računalniško varianto; kaj to natančno pomeni –
               register, si ne predstavljam, ker to potem je predvideno soglasje.</p>
               <p>Hvala lepa za dodatno pojasnilo.</p>
            </sp>
            <sp xml:id="SDZ7-Redna-34-2017-10-16.sp97">

               <speaker>PODPREDSEDNIK MATJAŽ NEMEC:</speaker>

               <p>Spoštovana gospa ministrica, izvolite, imate besedo.</p>
            </sp>
            <sp xml:id="SDZ7-Redna-34-2017-10-16.sp98">

               <speaker>MARIJA MILOJKA KOLAR CELARC:</speaker>

               <p>Hvala tudi za to vprašanje.</p>
               <p>Takrat se je predvsem debatiralo o možnih zlorabah, ker je treba pri takem načinu
               vzpostavitve predvidenega soglasja seveda zagotoviti tudi vse mehanizme, varovalne
               predvsem, ki bi preprečevali napake ali manipulacije, pa etični principi in veliko je
               bilo takrat teh ugovorov. Mogoče je zdaj v družbi splošno nekako bolj dozorela
               situacija, da tukaj ne bi bilo toliko ugovorov. Res je, da takrat nisem bila na tem
               resorju, ampak mislim, da so bile tukaj kar široke debate, ne vem, ali celo v
               parlamentu ali Državnem svetu na to temo, zaradi tega, da potem ni šlo v spremembe
               zakona. Tudi ob teh spremembah, ki smo jih že pripravili za čas našega mandata, moram
               reči, da so bili že tudi zelo zelo močni ugovori s strani posameznih strank. To je
               bil tudi razlog, da dejansko nismo v celoti sprejeli tega mehanizma predvidenega
               soglasja. A vendar, narejen je napredek, tako da bomo imeli register nedarovalcev,
               tistih, ki se bodo eksplicitno izrazili, da ne želijo darovati, in ta elektronska
               opredelitev za darovanje.</p>
               <p>Tako mislim, da mogoče bi bilo vseeno treba počakati, da bi videli, kako bi ta nov
               mehanizem delal, pa mogoče – ne vem, bomo videli, kakšen bo odziv po treh, šestih
               mesecih – ugotovimo, pa gremo potem v celoti na ta novi koncept in pristop. Je pa
               škoda, ker moram reči, da smo prav številu presaditev srca na število prebivalcev
               prvi na svetu in tudi po preživetju ravno tako in še po mnogih drugih kotiramo zelo
               visoko. Hvala.</p>
            </sp>
            <sp xml:id="SDZ7-Redna-34-2017-10-16.sp99">

               <speaker>PODPREDSEDNIK MATJAŽ NEMEC:</speaker>

               <p>Mag. Branko Grims bo postavil poslansko vprašanje ministru za pravosodje mag. Goranu
               Klemenčiču. Izvolite.</p>
            </sp>
            <sp xml:id="SDZ7-Redna-34-2017-10-16.sp100">

               <speaker>MAG. BRANKO GRIMS (PS SDS):</speaker>

               <p>Hvala za besedo.</p>
               <p>Delovanje pravne države je izjemno pomembno za zaupanje v institucije. Pred zakonom
               bi morali biti vsi enaki in to je konec koncev eno temeljnih načel, na katerih sloni
               slovenska ustava in je kot člen slovenske ustave tudi izrecno zapisano. Zaradi tega
               je seveda pomembno ne samo sojenje v razumnem roku, ne samo pošteno sojenje, ampak
               tudi postopek, ki mora biti za vse enak, transparenten in seveda ob spoštovanju
               zakonitih predpisov, kar pomeni tudi zakonitih rokov. V normalni, delujoči, pravni
               državni državi, ob pravilno, recimo temu skladno z evropskimi normami delujočem
               pravosodju, se preprosto ne bi moglo zgoditi, kar se je zgodilo nedavno v Sloveniji,
               da je bila prepozno vložena obtožnica; prepozno zaradi tega, ker zakon omejuje, še
               posebej pa to poudarja tudi ena odločba Ustavnega sodišča, dolžino roka, ko se lahko
               za namene obtožnice uporabi podatke, pridobljene s posebnimi metodami in sredstvi –
               po domače rečeno s prisluškovanjem.</p>
               <p>Konkreten primer, ki je razburil slovensko javnost, vsi zagotovo dobro poznate.
               Ljubljanskemu županu so praktično zdaj odpravili obtožnico, ker je bila vložena
               prepozno. Najprej je sodišče izločilo vse prisluhe oziroma dokaze, pridobljene s
               posebnimi metodami in sredstvi, ker je že potekel, po ugotovitvah sodišča, zakoniti
               rok, do katerega bi bilo treba te uporabiti, kasneje je zaradi pritožbe ene od
               zaslišanih padel še drugi del dokazov. Tisto, kar ljudje zdaj razumejo kot poanto te
               zgodbe, je, da imamo zaradi tega v Sloveniji ljudi prvega in drugega reda. Če si
               človek drugega reda, ti hišo zarubijo za 124 evrov in jo prodajo na dražbi, potem pa
               to kasneje plačujejo davkoplačevalci, če tisti vztraja in pridobi pravico nekje na
               evropskem sodišču, če pa si državljan prvega reda, ti nekje hkrati oprostijo kakšnih
               16 milijonov in, kar je najhuje, v popolnoma očitni, v nebo vpijoči kazenskopravni
               zadevi – kajti stvari so vendarle prišle po zaslugi novinarjev v javnost – se potem
               zgodi to, da ker je nekdo prepozno storil tisto, za kar bi bil po zakonu dolžan
               storiti, se zavržejo dokazi, se odpravijo, celo uničijo dokazi o tem konkretnem
               primeru in nekdo bi za to moral prevzeti odgovornost.</p>
               <p>Gospod minister:</p>
               <p>Ali jo boste prevzeli vi ali kdo bo prevzel odgovornost … <stage>/ izklop mikrofona/</stage></p>
            </sp>
            <sp xml:id="SDZ7-Redna-34-2017-10-16.sp101">

               <speaker>PODPREDSEDNIK MATJAŽ NEMEC:</speaker>

               <p>Besedo ima minister za pravosodje, mag. Goran Klemenčič. Izvolite.</p>
            </sp>
            <sp xml:id="SDZ7-Redna-34-2017-10-16.sp102">

               <speaker>MAG. GORAN KLEMENČIČ:</speaker>

               <p>Hvala lepa.</p>
               <p>Nekoliko sem z začudenjem zasledil v vašem vprašanju, da izhajate iz natančno
               drugačne predpostavke kot v nekoliko podobnem vprašanju vaš poslanski kolega dr.
               Gorenak, zato ker ste se sklicevali na ustavno odločbo, za katero pa on trdi, da v
               tej ustavni odločbi ne piše tega, in je pač polemiziral z odločitvijo sodišča v
               primeru Zorana Jankovića. Pa vendar, lahko se strinjam, kot sem danes že odgovarjal
               na vprašanje vašega poslanskega kolega dr. Gorenaka, da enotnost sodne prakse,
               predvsem pa enotnost in hitrost delovanja tožilstva v Sloveniji, absolutno ni
               optimalna. Povedal sem tudi, da smo sprejeli vrsto ukrepov, ki bodo stanje
               izboljšali. Ne izboljšajo pa se z danes na jutri. In sodne prakse ne sprejemata ne
               Vlada, ne Državni zbor in tudi ne Vlada in ne Državni zbor ne moreta ukazovati
               tožilcem ali sodnikom, kako naj odločajo in kako hitro naj odločajo.</p>
               <p>V konkretnem primeru je prišlo do spremembe sodne prakse. Moje stališče ali stališče
               ministrstva do pravosodja je tukaj zelo identično stališču tožilstva. Menimo, da bo
               ta sodna praksa za sabo potegnila velike težave, ampak tako je – sodišče ima pravico,
               da se je tako odločilo in se je tako odločilo. In od tistega trenutka naprej jaz s to
               odločitvijo ne morem več polemizirati. Kar pa smo storili isti dan, ko je postalo
               znano in javno, da je bila taka odločitev sprejeta, smo na Ministrstvu za pravosodje
               nemudoma zaprosili oziroma zahtevali, tako od tožilcev kot tožilstva, kot Vrhovnega
               sodišča, da se pogledajo še vsi tekoči spisi, kjer bi se lahko pojavil tudi podoben
               problem. Če se ne motim, ste ravno vi tudi sklicali sejo KNOVS na to temo za drugi
               torek oziroma sredo in mislim, da bomo lahko imeli konstruktivno debato že na podlagi
               tovrstnih podatkov, ki kot rečeno, smo jih zahtevali že prejšnji teden.</p>
               <p>¸ Strinjam se tudi z vami, da imajo včasih ljudje lahko občutek, da je pravica
               različne hitrosti in ima različne vatle pri različnih posameznikih, zato je pomembna
               transparentnost. In še enkrat, čeprav boste rekli, da vam prodajam nekaj, to
               transparentnost prinašajo rešitve v novem Zakonu o kazenskem postopku, ki ste ga brez
               resnih argumentov napadali in trgali na koščke. Zakaj? Zato, ker danes v enem
               kazenskem postopku, pri katerem lahko pride do takšne ali drugačne odločitve, včasih
               sodeluje tudi po devet ali deset sodnikov, preden zadeva sploh pride na Vrhovno
               sodišče. Najprej odloča en preiskovalni sodnik, potem, če pride do pritožbe, odloča
               senat treh sodnikov v izvenrazpravnem senatu. Če je potem uvedena preiskava, se lahko
               obramba pritoži na višje sodišče, kjer odločajo spet trije sodniki. Torej, še preden
               je sodna preiskava, sodna preiskava, ne glavna obravnava, sploh uvedena, imamo že
               sedem različnih sodnikov, ki odločajo o določeni pritožbi in o določenem pravnem
               standardu. Tudi to je eden od razlogov, da prihaja do različnih odločitev, da je
               postopek izjemno netransparenten, da ne govorimo o tem, da je izjemno počasen. Smo
               edina država v Evropi, ki ima tako zapleten postopek, še preden pride do tovrstnih
               odločitev. To želimo z ZKP tudi spremeniti.</p>
               <p>Še vedno čakamo na končno poročilo v tej zadevi o ravnanju tožilstva in takrat se
               bomo odločili. Seveda za to ne morem prevzeti odgovornosti, za posamezno ravnanje
               posamezne tožilke, ker nisem jaz vodil postopka zoper Zorana Jankovića niti mi ni
               tožilstvo neposredno podrejeno. Bomo pa zahtevali, seveda ob tem novem dejstvu, da je
               prišlo do takšne odločitve sodišča, da vidimo, kako velik je ta problem in kaj
               storiti, da se ne bi ponavljal, in ali je dejansko prišlo tudi v smislu državne
               tožilske uprave do kakšnih spodrsljajev, pomanjkljivosti, malomarnosti ali naklepnih
               napak. Hvala.</p>
            </sp>
            <sp xml:id="SDZ7-Redna-34-2017-10-16.sp103">

               <speaker>PODPREDSEDNIK MATJAŽ NEMEC:</speaker>

               <p>Mag. Branko Grims, imate besedo za obrazložitev zahteve za dopolnitev odgovora.
               Izvolite.</p>
            </sp>
            <sp xml:id="SDZ7-Redna-34-2017-10-16.sp104">

               <speaker>MAG. BRANKO GRIMS (PS SDS):</speaker>

               <p>Komisija, ki jo vodim, je sklicana z namenom, da pogledamo problematiko širše. Seveda
               tudi zaradi tega konkretnega primera, ki je v nebo vpijoč in se ne bi smel nikoli
               zgoditi. In da, seveda pogledamo, kaj se bo naredilo, da se kaj takega niti slučajno
               ne bi več ponovilo. Toda, kot rečeno, ta konkreten primer se je zgodil in v svojem
               nagovoru ste povedali vse, samo izognili ste se jedru mojega vprašanja, to pa je
               vprašanje odgovornosti. Glejte, v normalni pravni državi, če bi se zgodila taka
               pravna šlamastika, ker to je edini pravi izraz za tole, kar se je zgodilo, bi seveda
               pravosodni minister takoj odstopil, to je zanesljivo. Po zakonu minister odgovarja
               subjektivno in objektivno za stanje na področju, ki ga pokriva, in ta zgodba z
               razveljavitvijo dokazov je seveda dokaz, da v pravosodju v najširšem pomenu te besede
               nekaj ne deluje sistemsko, kot bi moralo. To ni samo zgodba ene ženske nekje ali pa
               posameznika, ampak ima mnogo mnogo širše dimenzije in tudi sporočilo, ki ga s tem
               dobijo, če želite, volivcI ali pa mlajša generacija, je še posebej uničujoče.
               Nekaterim je pred zakonom dovoljeno enostavno vse, očitno nekaterim nič. Pred zakonom
               očitno nismo vsi enaki, smo državljani prvega, drugega reda, kar je popolnoma
               nedopustno. In da se je ta šlamastika zgodila, bi nekdo moral odgovarjati. Do tega
               trenutka, kolikor je meni znano, ni prevzel odgovornosti nihče, zato še enkrat
               postavljam vprašanje. V normalno pravno delujoči državi bi ob taki pravni šlamastiki,
               kot je bila razveljavitev oziroma celo uničenje dokazov zoper Zorana Jankovića v
               zadevi suma spolnega nadlegovanja, pač zadevi, ki je bila popolnoma prezentna in
               jasna … <stage>/ izklop mikrofona/</stage></p>
            </sp>
            <sp xml:id="SDZ7-Redna-34-2017-10-16.sp105">

               <speaker>PODPREDSEDNIK MATJAŽ NEMEC:</speaker>

               <p>Gospod minister, izvolite.</p>
            </sp>
            <sp xml:id="SDZ7-Redna-34-2017-10-16.sp106">

               <speaker>MAG. GORAN KLEMENČIČ:</speaker>

               <p>Če pravite, da se je zgodila taka pravna šlamastika v primeru Zorana Jankovića, ne
               vem, zakaj ne pravite, da se je zgodila taka pravna šlamastika tudi v primeru gospoda
               Kanglerja. Ne smemo imeti dvojnih vatlov. In gospod Grims, če je prišlo do spremembe
               v interpretaciji prava zato, ker je bil zakon napisan tako, kot je bil in nisem ga
               pisal jaz, zgodil se je, pisan je bil tudi v času vaše vlade. Te preiskave potekajo
               že izjemno dolgo in zadnji sem najbrž, ki bi mu lahko nekdo rekel, da sodelujem pri
               tem, da se Jankovića rešuje. Toliko iskrenosti in samorefleksije upam, da premorete.
               Povedal sem vam, kaj bomo storili, da se kaj takega ne bo ponovilo. Povedal se vam,
               da bodo sankcije, morebitne, – pri čemer sankcij ne more izrekati pravosodni
               minister, verjamem, da se tega zavedate – odvisne od tega, kakšen je obseg tega
               problema. V tem trenutku ne vemo, koliko zadev bo zaradi tega padlo. In še enkrat na
               to, da bi vsi organi delali več, bolje in hitreje predvsem pa bolj transparentno, je
               odgovor tudi sprememba procesne zakonodaje, sicer se boste čez dve, tri, štiri ali pa
               pet let pogovarjali o istih stvareh.</p>
            </sp>
            <sp xml:id="SDZ7-Redna-34-2017-10-16.sp107">

               <speaker>PODPREDSEDNIK MATJAŽ NEMEC:</speaker>

               <p>Mag. Branko Grims, imate željo po postopkovnem predvidevam?</p>
               <p>Izvolite.</p>
            </sp>
            <sp xml:id="SDZ7-Redna-34-2017-10-16.sp108">

               <speaker>MAG. BRANKO GRIMS (PS SDS):</speaker>

               <p>Konkretno pri primeru gospoda Kanglerja je takrat prišlo do ustavnopravne presoje, ki
               je stvari osvetlila potem tudi z ustavnopravnega vidika. Nekatera relevantna dejstva
               je Ustavno sodišče zapisalo še v nekatere odločbe celo kasneje, tako da je bila zdaj
               tukaj stvar popolnoma jasna. Tudi tukaj se ne govori samo o delovanju enega dela
               sistema, ampak sistema kot celote. Glede na vse, kar ste povedali, je pač očitno, da
               se o kakšni odgovornosti zaenkrat niste pripravljeni niti pogovarjati niti
               razmišljati, zato bo moj proceduralni predlog, da se vi osebno in seveda vsi ostali
               udeležite seje o interpelaciji in da tam o tem zelo resno spregovorimo, kajti
               vprašanje odgovornosti je nekaj, kar je zagotovo najhujši problem te družbe, ko gre
               za delovanje sistema kot celote. Kakšne dodatne razprave najbrž na to temo pa v tem
               trenutku ne želite, kajti imeli bomo strokovni del, tega bomo opravili na komisiji,
               in imeli bomo razpravo o odgovornosti, takrat bomo pa tudi videli, ali ima beseda
               odgovornost v tej družbi in v tem parlamentu pravo besedo, in samo upam, da bodo to
               vsaj takrat pospremila prava dejanja za uveljavitev odgovornosti, še bolje, mnogo
               bolje pa bi bilo, če bi se odgovornost že uveljavila na vseh nivojih do takrat. Potem
               seveda tudi tista razprava ne bi bila več v taki obliki niti potrebna. Za družbo bi
               bilo to najbolje.</p>
            </sp>
            <sp xml:id="SDZ7-Redna-34-2017-10-16.sp109">

               <speaker>PODPREDSEDNIK MATJAŽ NEMEC:</speaker>

               <p>Branko Grims, če sem prav razumel, ne izkoriščate potem postopkovnega predloga in ne
               dajete razprave na glasovanje.</p>
               <p>Nadaljujemo s poslanskim vprašanjem gospoda Jana Škoberneta, in sicer ministru za
               infrastrukturo, dr. Petru Gašperšiču, ki pa je danes upravičeno odsoten.</p>
               <p>Izvolite, gospod Škoberne.</p>
            </sp>
            <sp xml:id="SDZ7-Redna-34-2017-10-16.sp110">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani gospod podpredsednik. Spoštovana ministrica in minister,
               kolegice in kolegi!</p>
               <p>Vsi, ki se večkrat tedensko, včasih tudi večkrat dnevno vozimo po cesti in cestah,
               kjer manjka tretja razvojna os, se seveda o tem, kdaj bo in kako nestrpno jo
               pričakujemo, pogovarjamo tako rekoč na dnevni bazi. Kolega Ranc s Koroške bo to
               seveda zelo dobro vedel. In te dni, ko smo se v okviru obiska Socialnih demokratov v
               Beli krajini, v Metliki in Črnomlju, pogovarjali o razvojnih potencialih te regije,
               smo seveda ugotavljali, da brez ustrezne logistične podpore, vsakršna debata na nek
               način odpade, ker sta Slovenija, Evropa ta trenutek v položaju, ko imamo gospodarsko
               rast, ko se veliko investira, investirajo tudi poslovneži, nosilci kapitala iz drugih
               kontinentov in ključno vprašanje v tej tekmi do naslednjega padca, je seveda, kdo bo
               dovolj učinkovito sposoben pridobiti dovolj ljudi, dovolj delovnih mest, dovolj
               produktov in nenazadnje minister za gospodarstvo, ki sedi danes z nami, bo znal
               povedati, dovolj učinkovito izkoristi tudi potencial reindustrializacije, ki jih ta
               država ima. Podpisana sta oba protokola glede časovnice izgradnje tretje razvojne
               osi, tako v njenem južnem kot v njenem severnem kraku. To nas seveda veseli, ker
               govori v prid temu, da bomo tako na Šaleškem koncu, na Koroškem, v Beli krajini in na
               Dolenjskem lahko izkoristili potenciale, ki jih lahko ponudimo, lahko ustvarili nova
               delovna mesta. Me pa kolegi in kolegice, tudi ljudje iz terena, denimo državni
               svetnik Samir Khalil opozarjajo, da v proračunu številke ne sledijo podpisanima
               protokoloma in da je težko ta trenutek z optimizmom zreti na časovnico izgradnje
               tretje razvojne osi, ko pa v naslednjih dveh letih, vsaj tako je videti, ne najdemo
               denarja, ki bi tovrstne podpise teh protokolov ustrezno podprl.</p>
               <p>Zato je moje vprašanje ministru za infrastrukturo, ob tem mu želim vse dobro na
               službeni poti:</p>
               <p>Kdaj se bodo začele prve gradbene aktivnosti tako na južnem kot na severnem
               delu?</p>
               <p>Kje in kako bo država zagotovila ustrezen denar bodisi znotraj DARS, ali je tam
               dovolj še limita za zadolževanje, je to izpopolnjeno ali ne, da bo do vzpostavitve
               tega, na nek način enega zadnjih razvojnih krakov, ki nam v državi še manjka, prišlo
               čim prej?</p>
               <p>Verjetno je poudarek, da to na obeh delih, južnem kot tudi severnem, ljudje krvavo
               potrebujemo in potrebujejo, odveč ponavljati. Se zahvaljujem ministru za odgovore.
               Hvala lepa.</p>
            </sp>
            <sp xml:id="SDZ7-Redna-34-2017-10-16.sp111">

               <speaker>PODPREDSEDNIK MATJAŽ NEMEC:</speaker>

               <p>Želite ustni ali pisni, sem mogoče preslišal? Ustni.</p>
               <p>Nadaljujemo. Dr. Franc Trček bo postavil poslansko vprašanje ministrici za delo,
               družino, socialne zadeve in enake možnosti dr. Anji Kopač Mrak ter ministru za
               gospodarski razvoj in tehnologijo gospodu Zdravku Počivalšku.</p>
               <p>Dr. Trček, izvolite.</p>
            </sp>
            <sp xml:id="SDZ7-Redna-34-2017-10-16.sp112">

               <speaker>DR. FRANC TRČEK (PS Levica):</speaker>

               <p>Hvala za besedo. Malo sem presenečen, ampak ogromno jih je očitno obupalo, glede na
               listo, ki jo imam jaz. Lep pozdrav ministrici in ministru!</p>
               <p>Začel bom nekoliko osebno. Pretekli teden so bili eni veseli, da me ni v bajti,
               drugi so bili žalostni. Z neko malo delegacijo Državnega zbora sem bil na letnem
               zasedanju OECD, parlamentarne dimenzije, če se tako izrazim, v Parizu in cel četrtek
               smo namenili proračunu – transparentnost proračuna, vključevan je ljudi v pripravo
               proračunov, vplivi lobijev, ne le gospodarskih, tudi kakšnih globalnih in regionalnih
               NGO pri oblikovanju proračunov. Tam sem opozoril na dve zadevi, ki pa običajno ljudje
               težko razumejo, ko to povem, ker nekako proračune se preveč gleda samo skozi številke
               in s pozicij ministrov in ministric skozi neke indeksacije, kar je seveda malo
               logično, ali bo eden dobil več, ali bo drugi dobil manj, vsak bi rad poštimal svoj
               resor. Ampak kaj so v bistvu proračuni? Jaz pravim, proračun je v bistvu zgodba o
               neki družbi. V proračunu vidiš tudi, kje smo zamočili, kaj bi lahko šlo boljše,
               kakšno je stanje. Iz proračuna, če ga znaš brati, žal obstajajo kakšni župani, ki ga
               tudi po par letih ne znajo, ampak večina ni takih, tudi znaš prebrati in vidiš, kam
               bomo šli. Ob seveda transparentnosti proračunov, kjer na neki, bom rekel, bazični
               ravni v Sloveniji nimamo problemov, saj so to javno dostopne zadeve, ampak sem tudi
               tam opozoril, moramo govoriti tudi o, bom rekel, nebralnosti teh proračunov.
               Slovenski državni proračun je en velik kup papirja, ki ti pade na nogo, pa boš imel
               zvin, je morje nekih tabel. Jaz sem nek prvi proračun mogoče celo over scrutinizing,
               če se izrazim v angleščini in sem bil malo zgrožen, evo, govorec pred mano, moj bivši
               študent, je govoril o proračunu in o tem, kaj kolega Kalil, iz dodiplomskih let, s
               faksa ga poznam, pravi o tretji razvojni osi.</p>
               <p>In da mi ne bo zmanjkalo časa, v prvi rundi sprašujem pomembno ministrico in
               ministra:</p>
               <p>Kje je zgodba našega proračuna?</p>
               <p>Ker jaz ga v zadovoljivi meri ne vidim. Zakaj sprašujem vaju dva, lahko bi koga
               drugega? Ker sta vajini ministrstvi ministrstvi, kjer se prelamljata delo in kapital.
               Kakorkoli že obračamo, gre za ključni področji, s katerih se navsezadnje polnijo tudi
               vsi štirje proračuni in tudi kohezija. Upam, da mi boste malo zgodbe povedali in sem
               zelo prizanesljiv kot opozicijski poslanec, da vas tako lepo sprašujem. Hvala</p>
            </sp>
            <sp xml:id="SDZ7-Redna-34-2017-10-16.sp113">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Spoštovana ministra, kdo bi želel kot prvi?</p>
               <p>Dr. Anja Kopač Mrak, izvolite, imate besedo.</p>
            </sp>
            <sp xml:id="SDZ7-Redna-34-2017-10-16.sp114">

               <speaker>DR. ANJA KOPAČ MRAK:</speaker>

               <p>Hvala, spoštovani podpredsednik, za besedo.</p>
               <p>Spoštovani Trček, hvala za vprašanje. Jaz malo razumem, da ste pod vplivom razprave
               na OECD, ki je vedno malo širša in pač pogledaš na proračun lahko tudi drugače kot
               skozi številke, ki so tu po navadi v ospredju. Ko gledamo tako pripravljenemu
               proračunu na Vladi kot tudi v Državnem zboru predvsem postavke, ki so interesantne
               tako, kot ste ugotavljal, gleda se indeksacija. Dejstvo glede proračuna, morda še
               širše, je, da se pač tisto, kar ustvarimo, razdeli in znotraj tega se vidijo
               prioritete. S tem se absolutno strinjam in dejansko je problem proračunov ali pa
               proračunskih razprav vsako leto zaradi tega, ker po navadi gledamo samo indeksacijo,
               realizacijo in ostajamo torej znotraj danih okvirjev posamezni resorji. Tukaj znotraj
               je pač prav to, da se vidi morda tam, kjer je nekaj bistveno več denarja napram
               preteklemu letu, da so pač tisto prioritete Vlade, ker tja potem pač tisto veš
               denarja, kar je več ustvarjeno, da. Morate pa vedeti, na primer resor MDDSZ, ki je
               eden večjih poleg šolstva, če rečemo, zaokroža milijardo, milijardo pa pol razdelimo,
               je, mislim da, 87–89 % je zakonskih obveznosti, torej je manevrskega prostora, kot
               smo imeli prej na primer razpravo o tem, da bi ministrstvo dalo več za investicije v
               javno socialno varstvene zavode, da bi ministrstvo naredilo, je dejansko možno
               prerazporejati, če gledaš samo resor MDDSZ ali kolega Počivalška, je v bistvu samo,
               da nekaj znotraj svoje politike vzameš in daš drugam. Zato je tako pomemben proračun
               kot celota. Transparentnost v tej zgodbi, mislim, da je. Tako kot imamo mi razpravo v
               Državnem zboru, so tudi proračuni javni. Je pa ena, morda tudi z vidika te razprave,
               ki jo imamo danes, pomembna. Ko mi gledamo proračune in razrez sredstev, ne smemo
               pozabljati, da je država dolžna zagotoviti sredstva za izplačilo vseh zakonskih
               pravic in da se včasih, če pogledate potem, kakšne so razlike med sprejetim
               proračunom, sprejet je bil na primer 2016 in potem realizacija proračuna 2016, jaz
               vam povem, za naš resor smo realizirali kar nekaj milijonov več, kot nam je bilo v
               samem proračunskem razrezu dano, ker je pomembno, da država zagotavlja vse zakonske
               pravice, izplačila. Razen seveda, če bi se politika odločila in bi bilo v Državnem
               zboru sprejeto, da bi se poseglo v posamezne zakonske pravice, ampak to se vsaj na
               področju sociale ni zgodilo.</p>
               <p>Jaz ne vem, dam še mojemu kolegu možnost, če ima kaj za dodati glede proračuna na
               to.</p>
            </sp>
            <sp xml:id="SDZ7-Redna-34-2017-10-16.sp115">

               <speaker>PODPREDSEDNIK MATJAŽ NEMEC:</speaker>

               <p>Minister Zdravko Počivalšek, izvolite.</p>
            </sp>
            <sp xml:id="SDZ7-Redna-34-2017-10-16.sp116">

               <speaker>ZDRAVKO POČIVALŠEK:</speaker>

               <p>Spoštovani predsedujoči, gospod poslanec!</p>
               <p>Jaz sem sicer dal pisno vprašanja o Slovenskem podjetniškem skladu, ampak v okviru
               tega proračuna moram povedati, da imamo neko solidno osnovo, čeprav nismo nikoli
               zadovoljni z njim, da tiste naše glavne naloge kljub vsemu izvajamo. Področju našega
               delovanja je široko, raziskave, razvoj, inovacije na eni strani, zakonodajni okvir na
               drugi. Moram reči, da sem zadovoljen s tem, ker smo lahko naredili pri realizaciji na
               področju tujih neposrednih investicij, da smo se na nek način trdo, ampak kljub vsemu
               prebili pri podpori vseh aktivnosti na problemskih območjih. Znotraj tega imamo pa
               tri organe v sestavi, ki na nek način služijo podporo izvajanju gospodarske
               aktivnosti, to so Slovenski regionalni razvojni sklad, Slovenski podjetniški sklad in
               pa agencija SPIRIT, kot centralna agencija za spodbujanje tujih neposrednih naložb.
               Moram reči, da če nekaj besed namenim Slovenskemu podjetniškemu skladu, da je v
               pripravi poslovni načrt za 2018 in da ga bo nadzorni svet obravnaval koncem oktobra
               tega meseca. Delovanje Slovenskega podjetniškega sklada, moram povedati, da ni
               financirano iz proračuna Republike Slovenije. V proračunu Republike Slovenije pa so
               zagotovljena sredstva za financiranje zagonskih spodbud za podjetja na področju
               inovativnih podjetij, rabe lesa, kulture, kreativnega sektorja v višini 3,5 milijonov
               evrov. V letu 2018 se nadaljuje izvajanje vsebinske podpore pri prejemnikih
               semenskega kapitala in za to bodo zagotovljena sredstva v višini 350 tisoč evrov iz
               evropske kohezijske politike. Poleg tega pa Slovenski podjetniški sklad izvaja
               garancije za bančne kredite, subvencije, obrestne mere in mikro kredite iz sproščenih
               sredstev.</p>
            </sp>
            <sp xml:id="SDZ7-Redna-34-2017-10-16.sp117">

               <speaker>PODPREDSEDNIK MATJAŽ NEMEC:</speaker>

               <p>Dr. Franc Trček, izvolite, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-34-2017-10-16.sp118">

               <speaker>DR. FRANC TRČEK (PS Levica):</speaker>

               <p>Hvala za besedo.</p>
               <p>Dobro, bom kar odkrit. Jaz sem malo zanalašč to vprašanje postavil, kot rebus, da
               vidim, kako si boste odgovorili. Dejstvo je, lahko priznam, da sem se tudi z dr.
               Žarničem pogovarjal na OECD o tej naši strategiji 2030 in malo mi je tukaj čudno, sem
               mislil, da bo vsaj gospod Počivalšek, ker se mi zdi, da še njegove telice v času
               nočnih morah sanjajo mene in tisto strategije pametne specializacije, to sem mislil s
               tem, ne podjetniški sklad. Zakaj? Vsak, ki se malo bolj resno ukvarja s politiko,
               seveda ve to, kar sta govorila. Proračuni, vsi so v veliki meri zaštrikani z
               obveznostmi, ki jih nalaga ta hiša, včasih premalo o tem tudi razmišljamo. Sočasno
               seveda pa imajo neko fleksibilnost, to je ta nadrealizacija, če se tako izrazim, kot
               je rekla stanovska kolegica. Kaj mene moti? Seveda bo opozicija vedno kritična do
               proračunov, to je opis naših del in nalog. Moti me, da se bo sedanja vlada hvalila,
               da bomo imeli, koliko, 50 plusa, tam nekje, milijon. Veste, mogoče ne bi bilo slabo,
               da bi bilo tega plusa samo 10, pa bi tistih 40 milijonov porinili v strategijo
               pametne specializacije, v to, kar smo prej govorili, smo starajoča se družba, pa v
               bistvu, koliko že, 14 let nismo naredili enega resnega doma starejših občanov ali
               upokojencev. Tako jaz v bistvu gledam na proračun in zdi se mi, če so že ministrici
               in ministri ujeti v vsakdan, da moramo vsaj mi, ki navsezadnje določamo proračun, ne
               ministri, ne Vlada, ne izvršilna oblast, izvršila oblast izvršuje, vi ga predlagate.
               Ta hiša je hiša, kjer se izvrši debata o proračunu. Zdi se mi, zato sem postavil to
               vprašanje, da se tega končno začnemo zavedati in da sami »odderogiramo« Državni zbor
               in tudi nekoliko bolj resno odpremo vsebinsko razpravo o proračunu.</p>
            </sp>
            <sp xml:id="SDZ7-Redna-34-2017-10-16.sp119">

               <speaker>PODPREDSEDNIK MATJAŽ NEMEC:</speaker>

               <p>Spoštovana ministra, želi še kdo dodati? Ugotavljam, da ne.</p>
               <p>Gospod Trček, imate besedo. Želite najverjetneje podati postopkovni predlog?</p>
               <p>Izvolite.</p>
            </sp>
            <sp xml:id="SDZ7-Redna-34-2017-10-16.sp120">

               <speaker>DR. FRANC TRČEK (PS Levica):</speaker>

               <p>Ja, seveda želim podati postopkovni predlog, da opravimo to razpravo, ker po navadi –
               kaj se potem zgodi? V praksi se zgodi, da je takšna in drugačna opozicija. Recimo, ko
               smo mi prišli v parlament, sem rekel, glejte, v Levici, takrat v Združeni levici ne
               bomo pisali proračunskih amandmajev glede mostov, odsekov cest in tako naprej. Jaz se
               z vlakom vozim na šiht, jaz lahko napišem toliko amandmajev, da bomo dva dni
               obdelovali samo moje amandmaje, kar seveda je pomembno, ampak je treba mogoče
               reševati na drugačen način, kar, evo, kolega Lah tam sedi, največkrat skupaj
               opozarjava. Zdi se mi, da je pomembno stopiti par korakov stran in navsezadnje
               proračun gledati holistično. Nekoč je bilo popularno govoriti, da bomo imeli
               projektni proračun, nek bivši finančni minister je o tem dosti govoril, pa so rekli,
               joj, nehaj s tem težiti, dajmo ostati pri indeksaciji. Ampak se mi zdi iz te zgodbe,
               kot jo jaz berem, če se dotaknem samo mojega malo ožjega področja, edino, kar malo
               ven štrli, je, ja, dali bomo za železnice. Super, fino. Ampak potem se morava z
               gospodarskim ministrom vprašati, ali to pomeni, da se bo zdaj ta denar tako zavrtel,
               pa da ga bo šla večina v Siemens, ali se bo denar tako zavrtel, da ga bodo več dobila
               slovenska podjetja, ki ne bodo naredila finančnega ali kakšnega drugačnega
               prestrukturiranja kot Henkel v Mariboru in bo na ta način tudi slovenski bodoči
               proračun ne glede na vlado, katera bo, nekoliko bolj debel, če se tako izrazim. Zdaj
               upam, da se ne bo z Magno zgodilo srednjeročno to, kar nam je Henkel naredil v
               Mariboru. Ampak veste, to ni nič tako novega. Pasti globalizacije je bila ena knjiga
               sredi devetdesetih let, ko so se direktorji največjih nemških firm hvalili, da do
               leta 2000 ne bojo nič več plačevali davkov v Nemčiji, ampak da bodo to vse globalni
               pretelovadili. Ampak po navadi, kot se reče v Mariboru, ko pa prideš v bulo, potem pa
               morajo Državni zbor in ljudje socializirati izgube. Se mi zdi v tem kontekstu,
               razmisleku, kako smo v veliki meri, dajmo reči od leta 2004 do 2014 ali 2015 zavozili
               to državo, moramo razmišljati tudi o proračunu. Jaz upam, da me boste podprli, čeprav
               sem realistični pesimist in glede na sedanjo koalicijo se bojim, da ne, da se opravi
               neka ta bolj vsebinska splošna razprava. Hvala.</p>
            </sp>
            <sp xml:id="SDZ7-Redna-34-2017-10-16.sp121">

               <speaker>PODPREDSEDNIK MATJAŽ NEMEC:</speaker>

               <p>Hvala lepa. O vašem predlogu bo Državni zbor odločil jutri v okviru glasovanj.</p>
               <p>Gospa Jelka Godec bo postavila poslansko vprašanje ministrici za zdravje, gospe
               Mariji Milojki Kolar Celarc.</p>
               <p>Izvolite, gospa Godec.</p>
            </sp>
            <sp xml:id="SDZ7-Redna-34-2017-10-16.sp122">

               <speaker>JELKA GODEC (PS SDS):</speaker>

               <p>Najlepša hvala.</p>
               <p>Gospe ministrice za zdravje Milojke Kolar Celarc … no, zdaj je prišla. Lahko
               postavim vprašanje ali naj počakam, da se gospa ministrica usede? Namreč, nima smisla
               govoriti v steno, če minister ne posluša.</p>
            </sp>
            <sp xml:id="SDZ7-Redna-34-2017-10-16.sp123">

               <speaker>PODPREDSEDNIK MATJAŽ NEMEC:</speaker>

               <p>Kar izvolite, gospa Godec, mislim, da lahko. <stage>/ oglašanje iz dvorane/</stage></p>
            </sp>
            <sp xml:id="SDZ7-Redna-34-2017-10-16.sp124">

               <speaker>JELKA GODEC (PS SDS):</speaker>

               <p>Aja, ministrica je že vnaprej vedela. Dobro. Moje vprašanje se nanaša na skupno javno
               naročilo za žilne opornice, ki je bilo zaključeno po mojih podatkih nekje konec
               meseca avgusta. Namreč, 7. septembra 2017 je bila novinarska konferenca Ministrstva
               za zdravje, kjer so predstavniki ministrstva, gospod Glažar s strokovnimi sodelavci
               in pa Ministrstvo za javno upravo predstavili, kako je potekalo to javno naročilo.
               Takrat je bilo na tej novinarski konferenci s strani enega izmed strokovnih
               sodelavcev na javnem razpisu, to je dr. Noča, predstavljenih, mislim da, pet točk,
               kolikor sem si zapisala, kako naj bi ministrstvo oziroma Vlada delovala naprej po tem
               javnem naročilu, ki je bilo, po besedah Ministrstva za zdravje, razveljavljeno, kajti
               vsi dobavitelji so ponudili višje cene oziroma večina je ponudila višje cene, kot so
               bile zahtevane na javnem razpisu.</p>
               <p>Mene zdaj zanima gospa ministrica:</p>
               <p>Kaj ste od takrat, od 7. 9. 2017, naredili na tem področju?</p>
               <p>Ali ste izpolnili katero izmed točk?</p>
               <p>Predlagano je namreč bilo, da naj se obvesti multinacionalke o aroganci
               dobaviteljev, ki so ponudili višje cene na javnih razpisih, potem, da se, da Vlada
               nekako uradno obvesti ustrezne organe Evropske komisije o dogajanju v Sloveniji na
               področju javnih naročil, da se pokliče slovenske dobavitelje na razgovor glede
               preseganja cen, za kaj je do tega prišlo oziroma jih opozori na nesprejemljivo
               aroganco glede tega, torej prijave na javni razpis, potem naj se objavi ponovni
               razpis in se oblikuje cene enako, kot je uradni podatek za Švedsko, ki ga je dobilo
               tudi Ministrstvo za zdravje, in pa da naj Ministrstvo za zdravje takoj obvesti vse
               bolnišnice o cenah ponujenih stentov in se zahteva nekako od vodstev bolnišnic, da od
               dobaviteljev zahtevajo oziroma pričakuje se, da dobavitelji ponudijo iste cene kot so
               v UKC Ljubljana, kjer naj bi bile sedaj trenutno najnižje.</p>
               <p>Glede na to, da je bilo to na novinarski konferenci izpostavljeno in da je bilo s
               strani ministrice za zdravje predstavniku obljubljeno, da se bodo te točke izvedle,
               kajti ministrica naj bi že izvajala preko bilateralnih pogovorov z drugimi državami
               tudi podobne zadeve, torej pogovarjanje, da gre za segmentacijo trga, da nismo nekako
               na enotnem evropskem trgu, me zanima gospa ministrica, kaj ste na tem področju
               naredili glede teh petih točk, mislim, da jih sami tudi imate pred seboj oziroma
               veste o čem govorim.</p>
               <p>Prosim, če lahko poveste:</p>
               <p>Kakšni so bili ukrepi Ministrstva za zdravje, Ministrstva za javno upravo oziroma
               vlade v celoti?</p>
               <p>Hvala.</p>
            </sp>
            <sp xml:id="SDZ7-Redna-34-2017-10-16.sp125">

               <speaker>PODPREDSEDNIK MATJAŽ NEMEC:</speaker>

               <p>Besedo ima ministrica za zdravje, gospa Marija Milojka Kolar Celarc. Izvolite.</p>
            </sp>
            <sp xml:id="SDZ7-Redna-34-2017-10-16.sp126">

               <speaker>MARIJA MILOJKA KOLAR CELARC:</speaker>

               <p>Spoštovani! Hvala za vprašanje. Spoštovani podpredsednik Državnega zbora!</p>
               <p>Glede postopkov oddaje skupnega javnega naročila za žilne opornice je bila 1.
               septembra sprejeta odločitev, da se za nobenega od petih sklopov javno naročilo ne
               odda, ker nobena od prejetih ponudb ni bila dopustna oziroma popolna. Kaj so bili
               razlogi za zavrnitev vseh ponudb? Prvenstveno so bili to višje cene stenta,
               odpogojevane najvišje cene v javnem naročilu ali pa neizpolnjevanje posameznih
               ponudnikov, tako imenovanega pogoja randomizirane študije. O tem lahko povem malo
               kasneje, kaj pomeni. Postopek danes ni še formalnopravno zaključen, zaradi vloženega
               zahtevka za revizijo, ki ga je vložil ponudnik KEFO, d. o. o. MJU je zahtevek
               vlagatelja s sklepom zavrgel dne 20. 9. 2017 in zadevo skladno z zakonom takoj
               odstopil v nadaljnje reševanje Državni revizijski komisiji. Kljub temu, da je MJU
               takoj naslednji dan, se pravi 21. septembra, odpremil sklep, je pooblaščena
               odvetniška družba vlagatelja zahtevka za revizijo sklep dvignila šele 2. oktobra, se
               pravi na skrajni rok, ko se dvigujejo te pošiljke, in nato je 5. oktobra vlagatelj
               tega zahtevka za revizijo po svojem pooblaščencu zoper Ministrstvo za javno upravo
               vložil pritožbo. O vlagateljevem zahtevku za revizijo in njegovi pritožbi mora sedaj
               odločiti pristojna Državna revizijska komisija. Dokler o zadevi dokončno ne odloči
               pristojni revizijski organ, s postopkom oddaje predmetnega javnega naročila, kot
               veste, v skladu z zakonom ni dopustno nadaljevati. Takoj, ko bo MJU dobil odločitev
               Državne komisije, bomo izvedli nadaljnje aktivnosti, vezane na oddajo predmetnega
               naročila. To je o tem, o katerem smo mi tudi seznanili javnost, kaj bomo, ko bo
               zadeva pravnomočno zaključena, nadaljevali. To so, da bomo osnovne matične ali pa če
               hočete principale proizvajalce stentov preko diplomatske konzularne mreže pisno
               seznanili s potekom neuspešnega javnega naročanja in pa seveda tudi z razlogi, ki so
               privedli do tega. Predvsem bo izpostavljen pogoj sprejemljivih cen stentov za
               slovenske bolnišnice, ki je bil oblikovan na podlagi dokumentirano dostopnih cen na
               Švedskem. Zaradi tega bomo na proizvajalce apelirali, da upoštevajo objektivne
               pogoje, ki jih je postavila Slovenija v svojem izvedenem javnem naročanju. Po
               pravnomočnosti odločitve bomo skupaj ministrstvo za javno upravo in zdravje izvedli
               seveda nov postopek javnega naročanja. To posledično seveda pomeni, da bojo
               bolnišnice, ki jih je trenutno pet, zdaj pa tudi Novo Mesto, torej šest, ki imajo
               katetrske laboratorije, nabavo stentov v tem času vršilo po obstoječih sklenjenih
               pogodbah. Za primer novih postopkov so katetrski laboratoriji seznanjeni tudi s
               cenami iz neuspešnega skupnega javnega naročanja. Novo javno naročilo stentov bo
               objavljeno tako na slovenskem portalu javnih naročil kot tudi na EU portalu, kot je
               bilo tudi v prvem primeru, pri čemer bo enako zagotovljeno, da bo tako objava v
               slovenskem in angleškem jeziku. In to dejansko pomeni, da bo ponovno naročilo brez
               nekih bistvenih sprememb glede vsebine in pa predmeta naročila. Hvala.</p>
            </sp>
            <sp xml:id="SDZ7-Redna-34-2017-10-16.sp127">

               <speaker>PODPREDSEDNIK MATJAŽ NEMEC:</speaker>

               <p>Gospa Jelka Godec, imate besedo, da zahtevate dopolnitev odgovora. Izvolite.</p>
            </sp>
            <sp xml:id="SDZ7-Redna-34-2017-10-16.sp128">

               <speaker>JELKA GODEC (PS SDS):</speaker>

               <p>Ministrica, govorimo o dveh zadevah. Jaz vas nisem spraševala, zakaj niste izvedli
               postopka oddaje javnega naročila. Razumem, nekdo se je pritožil in te zadeve pač
               morajo iti po postopkih, ki jih zahteva zakonodaja. Jaz vas sprašujem, ali ste o
               aroganci prijaviteljev oziroma dobaviteljev obvestili principale oziroma
               proizvajalce, ker najvišje ponujene cene dobaviteljev bodo ostale oziroma so dejstvo,
               so dejstvo. In ne glede na to, kaj bo Državna revizijska komisija rekla, te cene so
               dejstvo, gospa ministrica, in jaz vas sprašujem, ali ste, zdaj odgovor sem sicer
               dobila, niste obvestili torej še vedno ne multinacionalk, vi pa ste šli 7. 9., 6 dni
               po odločitvi javnega naročila na tiskovno novinarsko konferenco, kjer ste se javno
               pohvalili, kako boste izvajali to oziroma kako rigorozno boste postopali do
               dobaviteljev, ki so se arogantno tudi z dvakrat višjimi cenami prijavili na javno
               naročilo. Zdaj pa vi meni govorite, da tega ne boste izvajali, dokler Državna
               revizijska komisija ne odloči, ali je šlo za pravilnost ali nepravilnost. Najvišje
               cene oziroma cene prijaviteljev, dobaviteljev ostajajo, gospa ministrica. In mene
               zanima – pa ne mi o randominiziranih študijih govoriti, ker nimajo veze z tem, kar se
               zdaj jaz sprašujem –, zakaj niste šli v postopek, v to, kar ste obljubili 7. 9., 6
               dni po odločitvi na javnem razpisu na novinarski konferenci, čeprav danes govorite,
               da postopek še ni zaključen, vi pa ste novinarsko imeli že pred zaključkom postopka?
               Gospa ministrica, zakaj ste šli 7. 9. na novinarsko konferenco in s temi petimi
               točkami dr. Noča zavajali javnost, celo njemu dali besedo, naj on pove kot zdravnik,
               kaj mora Vlada narediti? Da vas v tem trenutku ne vprašam, če vam ni nerodno, da to
               en zdravnik govori.</p>
               <p>Zakaj torej niste ali ste od ostalih bolnišnic zahtevali, da se cene prilagodijo UKC
               Ljubljana?</p>
               <p>Zakaj niste kljub odločitvi še vedno, ker cene so jasne, obvestili multinacionalk o
               dobaviteljih v Sloveniji?</p>
            </sp>
            <sp xml:id="SDZ7-Redna-34-2017-10-16.sp129">

               <speaker>PODPREDSEDNIK MATJAŽ NEMEC:</speaker>

               <p>Spoštovana ministrica, izvolite, imate besedo.</p>
            </sp>
            <sp xml:id="SDZ7-Redna-34-2017-10-16.sp130">

               <speaker>MARIJA MILOJKA KOLAR CELARC:</speaker>

               <p>Hvala za dopolnilno vprašanje.</p>
               <p>Jaz spoštujem zakone, ki veljajo v Sloveniji. Vi dobro veste, dokler niso končani
               vsi postopki, vključno z vsemi pritožbami, revizijami in dokončno odločitvijo Državne
               revizijske komisije, ne moremo ukrepati oziroma izvajati ostale aktivnosti. Smo pa
               šli seveda v tiskovko zaradi tega, da obvestimo javnost, kaj se je dogodilo v primeru
               tega skupnega javnega naročila.</p>
               <p>In še nekaj, gospa Godčeva, vi operirate s cenami, po katerih so se nabavljali
               stenti pred začetkom mojega mandata. Vi dobro veste pa tudi v Intravizorju, kjer so
               vse nabavne cene vseh stentov, če pustim po strani, koliko in kaj ustrezajo tehničnim
               pogojem in elementom, bistveno nižje, kakor so se te stenti nabavljali pred začetkom
               mojega mandata. Tako, da ne moremo govoriti da bodo bolnišnice tudi v nadaljevanju
               kupovale stente po teh visokih cenah iz leta 2013, pa še nazaj. Sami dobro veste, ve
               se tudi za UKC, da so uspeli izpogajati že bistveno nižje cene. Ampak to, kar sem
               rekla, da bom obvestila principale, mimogrede, večkrat sem že povedala, da tudi že v
               mnogih drugih razpisih, ki smo jih sami peljali, smo dejansko obveščali in tudi
               poklicali tudi osnovne proizvajalce znotraj Evropske unije, ali se bodo prijavili na
               razpis. Odgovor je vedno bil, če je sploh bil: »Imamo svoje zastopnike in
               predstavnike v Sloveniji. Torej, obrnite se na njih.« Treba je vedeti, da so pač v
               določenem delu to poslovna pravila, po katerih poslujejo ponudniki. Še enkrat, nobena
               od teh bolnišnic, ki imajo danes katetrske laboratorije, ne kupuje stentov po teh
               cenah, za katere je vaša preiskovalna komisija delala pregled oziroma analizo.</p>
               <p>Še nekaj je treba pogledati, da do tega, da smo pripravili skupni javni razpis,
               nihče v tej državi ni pripravil medicinskotehničnih pogojev in standardov, kakšne
               stente bomo nabavljali oziroma kupovali. Prvič je bilo to zdaj narejeno, ker je bila
               to tudi osnova poleg cene, kakšne strokovne in medicinske kriterije morajo
               izpolnjevati ob ustrezni ceni v skupnem javnem naročilu. Hvala.</p>
            </sp>
            <sp xml:id="SDZ7-Redna-34-2017-10-16.sp131">

               <speaker>PODPREDSEDNIK MATJAŽ NEMEC:</speaker>

               <p>Gospa Godec, imate besedo, da podate postopkovni predlog. Izvolite.</p>
            </sp>
            <sp xml:id="SDZ7-Redna-34-2017-10-16.sp132">

               <speaker>JELKA GODEC (PS SDS):</speaker>

               <p>Ministrica, še enkrat, očitno me sploh ne poslušate. Jaz nisem govorila o nobenih
               cenah, nobenih cen nisem izpostavljala, nisem govorila niti o preiskovalki. Vi
               govorite, češ, da jaz izpostavljam cene, ki so bile ugotovljene leta 2013. Jaz ne
               vem, od kod vam to. Jaz vas sprašujem o skupnem javnem naročilu za žilne opornice,
               izvedenem leta 2017. In nič drugega. Zdaj, izmikanje, češ, da jaz navajam neke
               stvari, ki jih sploh nisem, ne vem, o čem ima smisel. Gospa ministrica, če spoštujete
               zakonodajo in tako naprej, vse, kakor je treva, potem boste to verjetno v razpravi,
               jaz upam, da bo ta predlog sprejet, tudi pojasnili, kako skupna javna naročila na
               drugih področjih tečejo, ne samo na žilnih opornicah. Jaz sem vas spraševala – zakaj?
               Kljub temu, da so cene dobaviteljev jasne, niste obvestili multinacionalk, ker zadeva
               ne bo spremenjena po odločitvi Državne revizijske komisije popolnoma nič. Dejstvo bo,
               dobavitelji so ponudili tudi dvakrat višje cene, kot ste jih vi na javnem razpisu
               zahtevali oziroma sta zahtevala ministrstvo za zdravstvo in pa javno upravo. Torej,
               gospa ministrica, nihče ne govori za nazaj, za leta 2014, 2013, ampak za leto 2017,
               ko ste vi ministrica in ste vi odgovorni za te zadeve. Če ste se lahko 7. 9. na
               novinarski konferenci hvalili, kako ste uspeli s tem ali pa ne uspeli s tem javnim
               naročilom, potem tudi prevzemite odgovornost tudi za to, da ste na novinarski
               konferenci oziroma so vaši predstavniki podprli pet točk dr. Noča in da ste se vi že
               pred tem bilateralno dogovarjali z drugimi ministri, verjetno z ministri, no, o tem,
               kako multinacionalke delujejo na evropske trgu, da je za Slovenijo višja cena in da
               se s tem pogovarjate tudi z drugimi državami. 7. 9. ste se torej lahko pohvalili na
               novinarski konferenci, kako ste uspešni, danes pa mi govorite, da ne morete zadev
               sproducirati, ker je prišlo do pritožbe na Državno revizijsko komisijo. Še enkrat,
               jaz mislim, da o delu ministrice za zdravje Milojke Kolar Celarc in pa tudi o tej
               odgovornosti in o skupnih javnih naročilih bi bilo treba opraviti konec koncev tudi
               javno razpravo, da se ljudem končno enkrat pove, da ministrstvo tisto, kar ministrica
               razlaga, kako uspešna so skupna javna naročila, da se pokaže, da v bistvu niso in da
               do zdaj na teh skupnih javnih naročilih niso bili uspešni razpisi in da tudi cene, ki
               so se znižale, definitivno niso bile na ravni evropskih cen. Kar se pa tiče tega, da
               bolnišnice ne nabavljajo po istih cenah, je pa spet drugo vprašanje, ki se prav tako
               lahko skozi to razpravo tudi razvije. Namreč, katetrski laboratorij po Sloveniji
               nabavlja žilne opornice po zelo različnih cenah in ne za razliko 5 % ali 3 %, ampak z
               zelo višjimi procenti. To dobro veste. Jaz predlagam, da se opravi javna razprava o
               skupnih javnih naročilih na Ministrstvu za zdravje. Hvala.</p>
            </sp>
            <sp xml:id="SDZ7-Redna-34-2017-10-16.sp133">

               <speaker>PODPREDSEDNIK MATJAŽ NEMEC:</speaker>

               <p>O vašem predlogu bo Državni zbor odločil jutri, 17. oktobra, v okviru glasovanj.</p>
               <p>Gospod Zvonko Lah bo poslansko vprašanje ministrici za okolje in prostor, gospe
               Ireni Majcen.</p>
               <p>Gospod Lah izvolite, imate besedo.</p>
            </sp>
            <sp xml:id="SDZ7-Redna-34-2017-10-16.sp134">

               <speaker>ZVONKO LAH (PS NSi):</speaker>

               <p>Hvala lepa, spoštovani podpredsednik. Lep pozdrav vsem ministricam, ki ste tukaj!</p>
               <p>Poraja se nam veliko vprašanje glede na sprejemanje prostorske gradbene zakonodaje,
               kako bo Vlada oziroma država rešila lastništvo zemljišč občinskih cest na zasebnih
               zemljiščih, potek občinskih cest na zasebnih zemljiščih. Namreč do leta 2002 so
               občine kategorizirale približno 31 tisoč kilometrov občinskih cest, zdaj jih je že
               okoli 32 tisoč, od tega pa naj bi 23 tisoč kilometrov cest potekalo delno tudi po
               zemljiščih v zasebni lasti. Po zakonu o cestah, naj bi občine rešile to problematiko
               že v letu 2012. Kolikor vemo, ta problematika ni rešena. Občine imajo velike težave,
               investitorji, občani tudi težave, ker ne morejo dobiti gradbenih dovoljenj, če
               dovozna cesta poteka po privat lastnini. Zato jaz sem mislil, da bo Vlada oziroma
               ministrstvo, vaše, pristojno za to, v tej spremembi zakonodaje vneslo notri rešitev,
               da bodo podobno rešitvi v Zakonu o gradnjah, ker se bo določena legalizacija lahko
               izvedla v kratkem in ustavnem postopku, da bo v ZUREP-2 tudi notri rešitev, kako naj
               občine rešijo to problematiko. Zdaj imamo sodno prakso tako, kjer pač sodišča
               upoštevajo Stvarnopravni zakonik in dajejo pravico lastnine nad javno koristjo. Za
               nepremičnino, ki je določena z določeno površino, se smatra, da je tudi lastnina
               tistega objekta, na kateri je last tega lastnika. Potem ko prihaja do odškodnin, so
               nenormalno visoke odškodnine, ki jih, prvič, občine ne morejo procesirati, samega
               postopka, niti nimajo denarja za plačilo, saj bi za vseh 23 tisoč kilometrov to stalo
               kar nekaj milijard vse občine, kompletni postopkih.</p>
               <p>Zato me zanima:</p>
               <p>Kako je to vgrajeno in kako misli Vlada to v prihodnje ali v doglednem času rešiti?
           </p>
            </sp>
            <sp xml:id="SDZ7-Redna-34-2017-10-16.sp135">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospa Irena Majcen, ministrica za okolje in prostor. Izvolite.</p>
            </sp>
            <sp xml:id="SDZ7-Redna-34-2017-10-16.sp136">

               <speaker>IRENA MAJCEN:</speaker>

               <p>Spoštovani podpredsednik Državnega zbora, hvala za besedo. Spoštovani poslanke in
               poslanci!</p>
               <p>Spoštovani gospod Zvonko Lah, hvala za vprašanje. Predlog zakona o urejanju prostora
               temelji na dosedanji ureditvi področja razlastitve in omejitve lastninske pravice,
               kar pomeni, da izhajajoč iz ustave dopušča takšne posege v zasebno lastnino le v
               javno korist in proti odškodnini ali v nadomestilu v naravi. Podobno kot veljavna
               ureditev se gradnja ali prevzem cest navaja kot eden temeljnih razlastitvenih
               namenov. Obstoj javne koristi za ta namen pa je vezan na ustrezne prostorskoizvedbene
               akte. A za razliko o dosedanje ureditve, po kateri javne koristi za razlastitev ni
               bilo možno dokazati, če objekt oziroma zemljišča, ki so predmet razlastitve, niso
               bila načrtovana tako natančno, da je bilo moč prikazati na zemljiškem katastru. Ta
               naš nov predlog zakona pa omogoča, da se javna korist izkaže tudi v primerih, ko
               prostorski akti niso pripravljeni s tako natančnostjo. Vlada ali občinski svet lahko
               v takih primerih ugotovita, da je na določeni nepremičnini gradnja objekta, za
               katerega sicer obstaja razlastitveni namen, nujno potrebna in je v javno korist. Ta
               možnost bo prišla v poštev predvsem v primerih starejših prostorskih aktov, ki zaradi
               pravil zakonodaje, na podlagi katere so bili sprejeti, niso bili pripravljeni s
               stopnjo natančnosti, kot se sicer zahteva za izkazovanje javne koristi.</p>
               <p>Glede izkazovanja javne koristi je treba opozoriti tudi na novo možnost, ki jo
               prinaša predlog zakona za objekte gospodarske javne infrastrukture, ki so že zgrajeni
               in evidentirani v zbirnem katastru gospodarske javne infrastrukture. Za tovrstne
               objekte in omrežja se javna korist šteje za izkazano že po samem zakonu. Prav tako pa
               se za izvedbo razlastitvenega postopka v takih primerih uporablja nujni postopek.</p>
               <p>Predlog zakona za razliko o vseh dosedanjih ureditev ponuja tudi možnost, da se
               razlastitveni postopek začne na podlagi zahteve razlastitvenega zavezanca in ne le
               upravičenca, kot to velja sedaj. Tako bodo lahko tudi lastniki nepremičnin, ki so
               obremenjene z javno infrastrukturo in objekti grajenega javnega dobra, lahko
               zahtevali, da se stvarno pravna razmerja uredijo, kadar sporazumen način ureditve ne
               bo možen.</p>
               <p>Predlog zakona vsebuje tudi pravilo, ki ga je uzakonil Zakon o umeščanju prostorskih
               ureditev državnega pomena v prostor, po katerem se razlastitveni postopek uvede z
               nesuspenzivnim sklepom in ne z odločbo, razširja pa se na vse razlastitvene
               postopke.</p>
               <p>Nenazadnje je treba izpostaviti še predlog amandmaja k dopolnjenemu predlogu
               gradbenega zakona, po katerem bi se le za novozgrajene objekte zahtevala minimalna
               komunala oskrba, ne pa tudi za obstoječe. S tem naj bi se odpravile težave v
               postopkih izdaj gradbenih dovoljenj po veljavnem zakonu, ki se nanašajo na
               problematiko kategoriziranih javnih cest v zasebni lasti.</p>
               <p>Navedene novosti in nadgradnje ureditve bodo vsekakor vplivale tudi na vprašanja
               urejanja stvarnopravnih razmerij na področju kategoriziranih cest, ki potekajo po
               zasebnih zemljiščih. Hvala.</p>
            </sp>
            <sp xml:id="SDZ7-Redna-34-2017-10-16.sp137">

               <speaker>PODPREDSEDNIK MATJAŽ NEMEC:</speaker>

               <p>Gospod Zvonko Lah, imate besedo za dopolnitev odgovora, da zahtevate. Izvolite.</p>
            </sp>
            <sp xml:id="SDZ7-Redna-34-2017-10-16.sp138">

               <speaker>ZVONKO LAH (PS NSi):</speaker>

               <p>Hvala.</p>
               <p>Ja, zelo lepo se sliši, ampak veste, hudič je v podrobnosti, kako to sprocesirati.
               Problem še vedno ostaja glede razlastitve. Prostorski akt, izveden na natančnost
               zemljiške parcele, ne zadostuje, ker se parcelacija ne da brez lastnika izvesti, brez
               podpisa lastnika se ta parcelacija ne da izvesti. Do zdaj lahko samo država za svoje
               linijske projekte to naredi in te spremembe v tem zakonu ni.</p>
               <p>Ker je problematika tako pereča, je tudi Državni svet na novo, mislim da, v petek
               vložil zakon in oni poznajo tudi novo zakonodajo, prostorsko in gradbeno, pa so šli
               vložiti zakon, s katerim je nujno to rešiti. Veseli me, da je prišel tudi minister ta
               čas, ki je zadolžen za lokalne skupnosti, ker to ni rešeno. Ne moreš nikogar
               razlastiti, če ta ne pristane na parcelacijo. Razlastiš lahko samo s parcelo, s točno
               površino, ki je določena s parcelacijo. Če tega ni, se to ne da.</p>
               <p>30. 3. 2015 je imel Državni svet posvet na to temo, so bili vsi deležniki, od tega
               je 2 leti pa pol in se ni nič zgodilo. Do sedaj nič. In po mojem tudi ta zakonodaja
               ne bo rešila, kako sprocesirati to zadevo. Bo padlo na Ustavnem sodišču. Tudi ta
               predlagani zakon, kolikor vem, ne bo šel skozi, mogoče že Zakonodajno-pravna služba.
               Jaz sem takrat na tem posvetu imel svoj prispevek, kjer smo skupaj z občinami
               določili proces, kako naj bi zgledalo, da bi zadeva šla skozi, pa vam ga zdaj dam… <stage>/
               izklop mikrofona/</stage></p>
            </sp>
            <sp xml:id="SDZ7-Redna-34-2017-10-16.sp139">

               <speaker>PODPREDSEDNIK MATJAŽ NEMEC:</speaker>

               <p>Hvala lepa. Če prav razumem, lahko nadaljujemo s poslanskimi vprašanji. <stage>/ oglašanje
               iz dvorane/</stage> Želite odgovor?</p>
               <p>Gospa Irena Majcen, želite kaj dodati?</p>
               <p>Izvolite, imate besedo.</p>
            </sp>
            <sp xml:id="SDZ7-Redna-34-2017-10-16.sp140">

               <speaker>IRENA MAJCEN:</speaker>

               <p>Če najbolj iskreno povem, imam občutek, saj mogoče nisem prav poslušala, da nisem
               bila nič vprašana, ampak mi je bilo povedano, da te naše rešitve ne bodo pripomogle k
               drugačnemu, učinkovitejšemu izvajanju ureditve lokalnih, občinskih cest v prostorskih
               aktih oziroma zapisom zemljiške knjige. Glede na to, da sem se sama s to tematiko
               ukvarjala na občini, gospod Lah, si sama upam trditi, da se v mnogih primerih z
               lastniki zemljišč da dogovoriti in uskladiti ustrezen postopek. Navedla sem tudi, da
               prostorski akti starejšega datuma nimajo zarisanih mej občinskih cest do parcele
               natanko, ampak so lahko v tem predlogu našega zakona zadostna osnova za izvedbo
               razlastitve. Najlepše je, če se stranka, torej lastnik zemljišča, in občina
               dogovorita. Takrat potem odpade tudi razlog, zakaj nekoga ni na ugotavljanju meje
               oziroma na razmejitvi. Sama še vedno trdim, mislim, da sva o tem že tudi govorila, da
               je lastnina, zapisana po letu 1991 v ustavo, varovana, in da smo včasih imeli, v času
               pred letom 1991 drug sistem, ki nam je pač govoril, da so ceste naše. Torej gre
               pravzaprav za ureditev nekega stanja, ki je nastajal skozi desetletja do leta 1991,
               in da so se takrat ceste in še pravzaprav kar celotna komunalna infrastruktura
               gradili po zemljiščih, ki so bili v privatni lasti. Jaz sama vem, zagotavljam, da če
               je tudi na občini volja, se z lastniki da dogovarjati. Včasih te volje res ni. Takrat
               pride pa na vrsto razlastitev, ki ponavadi ima za seboj tudi velike finančne
               posledice, mnogo večje, kot pa če je dogovor obojestranski. Dvomim, da bo nekakšna
               druga razlastitev, ki bo obšla pravice lastnikov zemljišč, zdržala na Ustavnem
               sodišču. Če vi meni razlagate, da ta naša uredite ne bo, jaz pač pravim, da je
               lastnina tako visoko varovana, da Ustavno sodišče prav gotovo ne bo odstopilo od
               tega. Hvala.</p>
            </sp>
            <sp xml:id="SDZ7-Redna-34-2017-10-16.sp141">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, gospa ministrica.</p>
               <p>Vidim, da gospod Zvonko Lah želi podatki postopkovni predlog. Izvolite.</p>
            </sp>
            <sp xml:id="SDZ7-Redna-34-2017-10-16.sp142">

               <speaker>ZVONKO LAH (PS NSi):</speaker>

               <p>Tako je, jaz bi izkoristil to poslovniško možnost. Že prej sem povedal, da so
               sodišča dala lastninsko pravico pred javno koristjo. Kot ste rekli, že sam zakon
               določa javno korist. To ne zadostuje. Ne zadostuje. Mora biti akt sprejet po posebnem
               postopku, kot so izvedbeni prostorski akti ali pa prostorski akti, natančnost na
               parcelno mejo, tega pa nimamo in v tem zakonu ni. Tudi ta zakon, ki ga je Državni
               svet predlagal, mislim, da ne bo šel skozi. Mogoče bo že Zakonodajno-pravna služba …
               Ampak v tej zakonodaji, ki jo bomo v četrtek oziroma v sredo obravnavali tukaj in
               tudi sprejemali, mislim, da nismo nič rešili. Vprašajte župane ali pa Združenje
               občin. Namreč, vi se spomnete, bom malo za šalo, tistega filma Ko to tamo pjeva, ko
               so šli z avtobusom proti Beogradu in je ceste zmanjkalo, je bila preorana cesta. Nič
               nismo napredovali od tistega časa, tudi zdaj ima vsak pravico prekopati cesto, če je
               njegova last zemljišče. Samo do zdaj po teh cestah vozijo šoferji mleko od kmetov, se
               vozi otroke v šolo, takrat je šel pa avtobus v Beograd. 70 let po tistem nimamo
               sprocesiranega tega postopka. In poglejte, če bi imeli mi zelo jasno proces narejen,
               kako nekoga po enostavnem postopku razlastiti, bi se tudi lažje občina dogovorila s
               posameznikom. Jaz sem imel kot župan te primere, ker bi vedel, ko bi se pozanimal pri
               pravnikih, da mu ni drugega, da lahko dobi samo še povečane stroške sodišča in
               odvetnika. Če pa teh pravnih praks nimamo, do zdaj jih še ni, potem bo pa vsak rekel,
               bo izsiljeval, toliko mi dajte. Tako kot v tistem filmu: »Buši, sine!« Pa je predrl
               gumo. Tukaj bo prekopal cesto. Jaz imam primer, ko je eden od kmetov hotel od občine
               nekaj, pa so rekli na občini: »Ne, tega pa ne moreš dobiti.« Veste, kaj je rekel?
               »Tamle vam bom cesto prekopal, ker je na mojem.« Grožnja! Ampak je potem ni, k sreči.
               Lahko bi pa jo in nihče mu nič ne more. To je praksa in še nimamo take zakonodaje, da
               bi to lahko uredili po enostavnem postopku. Razen država ima za linijske objekte
               možnost nujnega postopka parcelacije. Tukaj pa ni določen nujni postopek parcelacije,
               ki je osnova za vse. Pa nek prostorski akt, sprejet na tak način, da je javnost
               vključena pri sprejemanju tega akta. Občinski odlok ni dovolj. Ali pa začetek sklep o
               razlastitvi.</p>
            </sp>
            <sp xml:id="SDZ7-Redna-34-2017-10-16.sp143">

               <speaker>PODPREDSEDNIK MATJAŽ NEMEC:</speaker>

               <p>O vašem predlogu bo Državni zbor odločal jutri v okviru glasovanj.</p>
               <p>Nadaljujemo z gospo Evo Irgl, ki bo postavila poslansko vprašanje ministrici za
               delo, družino, socialne zadeve in enake možnosti dr. Anji Kopač Mrak. Izvolite.</p>
            </sp>
            <sp xml:id="SDZ7-Redna-34-2017-10-16.sp144">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci, spoštovana gospa
               ministrica!</p>
               <p>2. februarja sem vam že zastavila pisni poslanski vprašanji, vezani na socialno
               izključenost in pa revščino med starejšimi. Seveda pa se prav veliko stvari od takrat
               ni spremenilo. V Sloveniji še vedno živi pod pragom revščine približno 290 tisoč
               ljudi, to predstavlja približno 14,5 %. Imamo veliko število brezposelnih, zlasti je
               problematična dolgotrajna brezposelnost, čeprav je tukaj treba priznati, da pa se je
               brezposelnost vendarle rahlo znižala. Ampak kot rečeno, dolgotrajna brezposelnost je
               pa še vedno problem. Posamezniki se soočajo s hudimi socialnimi stiskami. Jaz se
               srečujem z njimi kot poslanka in pa tudi kot predsednica Komisije za peticije ter za
               človekove pravice in enake možnosti. V Ustavi Republike Slovenije imamo jasno
               zapisano, da smo socialna in pravna država, ampak tukaj se resno sprašujem glede na
               vse te podatke, ali smo to zgolj na papirju ali tudi v realnem stanju. Tukaj je
               seveda vprašanje socialne pravičnosti. Raziskave pa tudi realnost kažeta, da so
               starejši prebivalci najbolj izpostavljeni tveganju revščine, med njimi najbolj
               ženske, tiste nad 65 let, zlasti zaradi prenizkih pokojnin. Kljub temu, da so delale,
               kljub polni delovni dobi, kljub temu, da so pošteno delale, danes ne morejo
               preživeti. Ne morejo preživeti in ne morejo dostojno živeti, kar vodi seveda tudi v
               socialno izključenost in tudi v tako imenovano energetsko revščino. Zdaj bodo zimski
               meseci, ponovno se bomo srečevali s tem pojmom in realnostjo energetske revščine. Kot
               veste, je to vedno večji problem v Sloveniji, najbolj prizadene tista gospodinjstva z
               nizkimi dohodki.</p>
               <p>Zanima me:</p>
               <p>Ali ste letošnjo zimo že kaj bolj pripravljeni na spopad s temi problemi in
               težavami?</p>
               <p>Zanima me tudi:</p>
               <p>Koliko ljudi po zadnjih podatkih zaradi nizkega življenjskega standarda trpi zaradi
               socialne izključenosti?</p>
               <p>Ali so se številke po mojem zadnjem pisnem poslanskem vprašanju že kaj spremenile na
               bolje?</p>
               <p>Ali po vašem, spoštovana gospa ministrica, socialna država in s tem tudi socialna
               pravičnost pri nas dejansko delujeta ali je to zgolj na deklarativni ravni, torej na
               papirju?</p>
               <p>Naj opozorim, da na to opozarjata tudi obe zadnji varuhinji človekovih pravic.
               Hvala.</p>
            </sp>
            <sp xml:id="SDZ7-Redna-34-2017-10-16.sp145">

               <speaker>PODPREDSEDNIK MATJAŽ NEMEC:</speaker>

               <p>Besedo ima ministrica za delo, družino, socialne zadeve in enake možnosti dr. Anja
               Kopač Mrak. Izvolite.</p>
            </sp>
            <sp xml:id="SDZ7-Redna-34-2017-10-16.sp146">

               <speaker>DR. ANJA KOPAČ MRAK:</speaker>

               <p>Spoštovani podpredsednik Državnega zbora, hvala za besedo. Spoštovana poslanka, hvala
               za to vprašanje.</p>
               <p>Edini mednarodno primerljiv institut ali številka, ki jo imamo, je seveda stopnja
               tveganja revščine. Ta se ocenjuje enkrat letno. v 2017 imamo podatke, žal, iz leta
               2016, ki pa upoštevajo podatke iz leta 2015, taka je statistika. Če me sprašujete o
               tem, če se je od februarja do danes karkoli spremenilo, veste, da se pač ni moglo,
               ker se meri enkrat letno. Dejstvo je, da se je v letošnjem letu znižala za 0,4
               odstotne točke v primerjavi z lanskim letom, še vedno pa, žal, živi v Sloveniji 280
               tisoč ljudi pod stopnjo tveganja revščine. Bilo jih je več, ampak vsakemu izmed teh
               280 tisoč ta številka ne pomeni veliko. Vendar vseeno, ko govorimo o kontekstu in
               merimo slovensko socialno državo, pravičnost te države, je vseeno treba ob
               upoštevanju, da ti ljudje živijo v stiski in da bi bilo treba najti tudi rešitve za
               vse, vseeno treba dati v realni kontekst. Znotraj Evropske unije je žal situacija v
               številnih državah mnogo slabša, kot je v Sloveniji. Če pogledate stopnjo tveganja
               revščine na Švedskem, je višja kot v Republiki Sloveniji. Torej žal, žal je revščina
               bolj ali manj povsod znotraj Evropske unije. In Slovenija, ne boste verjeli, je po po
               podatkih Evropske komisije ena izmed najbolj učinkovitih držav, koliko sredstev
               namenimo za preprečevanje revščine in koliko dejansko s transferji potem preprečimo.
               Naša učinkovitost je nad 42 %, medtem ko je povprečje v evropski državi 35 %. Torej
               za 35 % se zniža stopnja tveganja revščine s transferji, z našo politiko nad tem
               odstotkom dosežemo.</p>
               <p>Zdaj pa, če gremo v posamezne skupine. Dejstvo je, da so najbolj ranljive in je
               treba večjo pozornost namenjati precej starejšim ženskam, ki ste jih izpostavili.
               Brezposelnost se nam je, tako kot ste omenili, bistveno znižala, ne malo, ampak
               bistveno, lahko rečemo. Pri mladih za 42 % od leta 2014, v tem trenutku imamo 80
               tisoč brezposelnih oseb. Dejstvo pa je, da je dolgotrajna brezposelnost, ko se
               znižuje število brezposelnih, seveda ostajajo predvsem tisti, ki imajo večje težave,
               več ukrepov je za njih potrebno, zato je jasno, da je odstotek dolgotrajno
               brezposelnih jasen, to je bilo tudi v obdobju 2004–2008, ko smo pogledali, smo imeli
               60 tisoč brezposelnih, pa je bilo tam znotraj zelo visok odstotek tistih, ki so
               dolgotrajno brezposelni. To so ti cikli in vsekakor je potrebna aktivna politika
               zaposlovanja, ki je zelo fokusirana na njih.</p>
               <p>Kar se tiče starejših, pomembno je, da je bilo z zadnjo pokojninsko reformo 2013
               mojega predhodnika zaustavljeno padanje pokojnin. To je pomembno. Treba je vedeti, da
               je tudi pomembno dejstvo, da se pokojnine usklajuje. Lansko leto so se uskladile več,
               kot bi se redno v letu 2018, pa je to predvidevanje oziroma bodo uskladitve dvakrat,
               sicer za 2,2 % se bodo po temeljnem zakonu ZPIZ-u in 1,1 bo izredna uskladitev za
               upokojence. Po drugi strani bodo letni regres dobili vsi upokojenci, letos so ga že,
               drugo leto bo še nekaj več, tako da bo 140 milijonov namenjeno za regres. Prosim, ne
               pozabimo, da bodo konec oktobra dobile prav te, ki jih omenjate, prav ženske z
               najnižjo pokojninsko osnovo, ki so delale polno pokojninsko dobo, bodo konec oktobra
               dobile novo izračunano pokojnino. Namreč, sprejeli smo zakon, da imajo vsi tisti s
               polno pokojninsko dobo najnižjo pokojnino 500 evrov, torej nad tistim varstvenim
               dodatkom, in to najbolj zadeva ženske. Med 45 tisoč ljudmi, ki se jim bo odmerila
               nova višja pokojnina, je kar 29 tisoč 722 žensk, tudi na primer 7 tisoč invalidov je
               znotraj tega. V luči tega morda tudi varstveni dodatek, spremembe glede zaznamb so
               imele vpliv. Mi imamo več kot še enkrat več prejemnikov varstvenega dodatka, predvsem
               starejše ženske, tako da je treba počakati na podatke predvsem zdaj, ko je
               gospodarska rast, ko se vsi indikatorji v državi izboljšujejo, je vseeno pričakovano,
               da se bo stopnja tveganja revščine zniževala. In tukja so spet zelo pomembni ti
               ukrepi socialne aktivacije, da se ljudi opolnomoči, tiste, ki so najbolj oddaljeni od
               trga dela.</p>
            </sp>
            <sp xml:id="SDZ7-Redna-34-2017-10-16.sp147">

               <speaker>PODPREDSEDNIK MATJAŽ NEMEC:</speaker>

               <p>Gospod Franc Jurša bo postavil poslansko vprašanje ministru za javno upravo, gospodu
               Borisu Koprivnikarju.</p>
               <p>Gospod Jurša, izvolite.</p>
            </sp>
            <sp xml:id="SDZ7-Redna-34-2017-10-16.sp148">

               <speaker>FRANC JURŠA (PS DeSUS):</speaker>

               <p>Podpredsednik, hvala. Lep pozdrav vsem predstavnikom Vlade, posebej še ministru za
               javno upravo, gospodu Koprivnikarju.</p>
               <p>Zakon o lokalnih volitvah določa, da se kandidate za člane občinskih svetov v
               posameznih volilnih enotah lahko določi s podpisovanjem skupine volivcev, ki imajo
               stalno prebivališče v volilni enoti. Potrebno število podpisov je najmanj 1 % od
               števila volivcev v volilni enoti, ki so glasovali na zadnjih lokalnih volitvah v
               občinski svet, vendar ne manj kot 15 volivcev. Prav tako navedeni zakon določa, da
               listo kandidatov v volilni enoti lahko določi s podpisovanjem skupina volivcev, ki
               imajo stalno prebivališče v volilni enoti. Potrebno število podpisov je najmanj 1 %
               od števila volivcev v volilni enoti, ki so glasovali na zadnjih rednih volitvah v
               občinski svet, vendar ne manj kot 15 in ne več kot tisoč. Glede na nizek odstotek
               zagotovljenih podpisov volivcev je podpise zelo enostavno zbrati, kar je pokazala
               tudi praksa, še najbolj pa je to očitno v manjših občinah, kjer dobesedno lahko ena
               družina zadosti dovolj podpisov. Tako imamo v občinske svete izvoljenih veliko
               svetnikov iz tako imenovane samostojne liste.</p>
               <p>Sprašujem vas, gospod minister:</p>
               <p>Ali ste na Ministrstvu za javno upravo razmišljali, da bi to zakonsko določilo
               dvignili na 2 oziroma na več odstotkov?</p>
            </sp>
            <sp xml:id="SDZ7-Redna-34-2017-10-16.sp149">

               <speaker>PODPREDSEDNIK MATJAŽ NEMEC:</speaker>

               <p>Besedo ima minister za javno upravo. Gospod Jurša, vas prosim, da izklopite
               mikrofon.</p>
               <p>Gospod Boris Koprivnikar, izvolite, gospod minister.</p>
            </sp>
            <sp xml:id="SDZ7-Redna-34-2017-10-16.sp150">

               <speaker>BORIS KOPRIVNIKAR:</speaker>

               <p>Hvala, predsedujoči. Hvala, gospod poslanec, za to vprašanje.</p>
               <p>S tem vprašanjem smo seveda na Ministrstvu za javno upravo dobro seznanjeni, ker je
               bilo to predmet presoje že v preteklosti in kot veste, tudi pravkar je v Državnem
               zboru novela Zakona o lokalnih volitvah, vendar s to novelo zakona te spremembe ne
               predvidevamo pa tudi v sami javni razpravi pred tem in posvetovanju ta problem
               dejansko ni bil izpostavljen, zato ta predlog ni bil oblikovan. Je pa treba vedeti,
               da je prav o tem razmerju, prav o tem vprašanju, dva procenta, en procent potrebnih
               glasov za vložitev kandidature že odločalo Ustavno sodišče leta 2006. Pobudniki so
               bile sicer fizične osebe, ampak ravno zaradi tega je takrat Ustavno sodišče zavzelo
               stališče, da je ravno zagotavljanje neodvisnih kandidatov visok demokratični standard
               in je to zelo pomembno tudi na lokalni ravni tako, da je takrat, ko je že bil prag 2
               %, potem na podlagi odločbe Ustavnega sodišča bil prag spuščen nazaj na 1 %. Tako da
               smo to situacijo že imeli, pa je na podlagi odločbe Ustavnega sodišča bila vrnjena
               nazaj na 1 %.</p>
               <p>Je pa zanimiva še situacija, tukaj imam primer iz Mestne občine Maribor, kjer je
               ravno obratno, ki je velika občina, recimo, na volitvah leta 2002 je bilo treba za
               kandidaturo za mestnega svetnika zbrati 912 podpisov, več kot je bilo potrebnih za
               izvolitev. Se pravi, do te anomalije pride, se pravi, da dejansko za samokandidaturo
               rabiš več podpisov, kot si jih potem dejansko potreboval za izvolitev, ampak ne glede
               na to morebitno anomalijo, je ključno, da je Ustavno sodišče o tem že odločalo,
               vrnilo prag nazaj 1 %. Zaradi tega tudi v noveli zakona tega nismo predvideli niti ni
               bilo konkretne pobude, da bi to dejansko spremenili.</p>
            </sp>
            <sp xml:id="SDZ7-Redna-34-2017-10-16.sp151">

               <speaker>PODPREDSEDNIK MATJAŽ NEMEC:</speaker>

               <p>Franc Jurša, imate besedo, da zahtevate dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-34-2017-10-16.sp152">

               <speaker>FRANC JURŠA (PS DeSUS):</speaker>

               <p>Hvala za ta del odgovora, gospod minister.</p>
               <p>Moram pa reči, da mi pa ocenjujemo čisto drugače. Ugotavlja se, da ogromno
               kandidatov, ki so tudi politično aktivni v določeni stranki, raje izbira ta način
               izvolitve v občinski svet kot pa preko stranke. Predvsem zaradi tega, ker se, pod
               narekovaji, promovira v javnosti, kako so neodvisni. In verjemite, ogromno teh
               občinskih svetnikov, ki so pozneje izvoljeni, pravzaprav moram govoriti o kandidatih,
               so svoj čas imeli kar pomembne funkcije znotraj političnih strank, ker pa so
               ugotovili, da pač volivci na nek način gledajo na tiste, ki jim daste, ki so na
               neodvisnih listah, kot da so politično neopredeljeni, seveda imajo v takem primeru pa
               potem imajo na nek način tudi večjo možnost za izvolitev. Povedati pa moram tudi to,
               da enostavno in preprosto potem, ko je že občinski svet izvoljen, iz teh list
               enostavno v kolektivnem organu pa zelo težko deluje, kajti tu je, kolikor je
               občinskih svetnikov, lahko tudi toliko različnih interesov.</p>
            </sp>
            <sp xml:id="SDZ7-Redna-34-2017-10-16.sp153">

               <speaker>PODPREDSEDNIK MATJAŽ NEMEC:</speaker>

               <p>Minister Koprivnikar, izvolite, imate besedo.</p>
            </sp>
            <sp xml:id="SDZ7-Redna-34-2017-10-16.sp154">

               <speaker>BORIS KOPRIVNIKAR:</speaker>

               <p>Hvala.</p>
               <p>Kot rečeno, argumenti, se z njimi lahko tudi strinjam, so politične narave in način,
               kako na lokalni ravni o tem odločati. Če bi kot take dobili predloge v fazi priprave
               novele zakona, bi bilo seveda tudi na Državnem zboru, da odloča o takšni ureditvi,
               sicer je pa Ustavno sodišče takrat zavzelo stališče, da kandidiranje neodvisnih
               kandidatov oziroma list kandidatov je tako eden od pomembnih mehanizmov participacije
               prebivalcev občine pri odločanju na lokalni ravni mimo političnih strank. Tako je
               bilo takrat stališče Ustavnega sodišča, ko je o tem odločalo, čeprav pa seveda te
               vaše obrazložitve tudi do neke mere sprejemam kot logične in sprejemljive, ampak to
               je potem politična odločitev Državnega zbora, ob upoštevanju tega, da je Ustavno
               sodišče o tem enkrat že odločalo. Hvala.</p>
            </sp>
            <sp xml:id="SDZ7-Redna-34-2017-10-16.sp155">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospod Žan Mahnič bo postavil poslansko vprašanje ministrici za okolje in prostor,
               gospe Ireni Majcen.</p>
               <p>Gospod Mahnič, izvolite.</p>
            </sp>
            <sp xml:id="SDZ7-Redna-34-2017-10-16.sp156">

               <speaker>ŽAN MAHNIČ (PS SDS):</speaker>

               <p>Hvala za besedo, gospod podpredsednik. Spoštovana gospa ministrica!</p>
               <p>Sam bom zastavil poslansko vprašanje v zvezi s protipoplavno varnostjo Selške doline
               oziroma z ukrepi za izboljšanje protipoplavne zašite v Občini Železniki. Kot veste,
               so bile 18. septembra 2007 hude poplave v Železnikih, ki so terjale žal tudi smrtne
               žrtve. Aprila 2013 je Vlada sprejela DPN o protipoplavnih ukrepih na Selški Sori,
               skupaj s suhim zadrževalnikom pod Sušo in preložitvijo državne ceste mimo starega
               dela Železnikov. Poleti 2014 so določili na ministrstvu vodjo za pripravo projektov
               za protipoplavne ukrepe, v juliju 2015 je bil razpis za izbiro inženirja in
               projektanta. Od jeseni 2015 naprej se projektira, v letu 2016 so začeli dodajati k
               ukrepom ozkega dela Sore tri pritoke: Češnjico, Dašnico in pa Prednjo Smolevo. V
               začetku leta 2016 je bila ustanovljena Direkcija za vode, v septembru so začeli
               usklajevati sporazum o skupnem nastopu pri zagotavljanju poplavne varnosti in
               preložitve državne ceste med MOP, Direkcijo za vode in pa Direkcijo za
               infrastrukturo. Sporazum je bil pa podpisan potem po osmih mesecih v aprilu
               letošnjega leta. V začetku 2017 so na Direkciji za vode začeli sestavljati vlogo za
               prijavo na kohezijska sredstva. Vloga se še vedno pripravlja, vmes pa je bilo na
               usklajevanju na MOP, na Sektorju za kohezijo kjer so bile predlagane določene
               spremembe. Ko bo vloga pripravljena, bo poslana na Službo Vlade za kohezijo in
               razvoj, takrat se bodo sprostila evropska sredstva. Takrat bodo lahko zaposlili tudi
               dodatne kadre in pa začeli pripravljati projekte za drugo fazo za zadrževalnik pod
               Sušo. Direktor Direkcije za vodo je obljubil, da bo vloga pripravljena do konca
               meseca novembra 2017, to se pravi, je časa še mesec in pol. Gradbeno dovoljenje za
               prvo fazo naj bi bilo pridobljeno v drugi polovici leta 2018, do takrat naj bi
               izbrali tudi izvajalca, v drugi polovici leta 2018 začeli z deli, vsa dela pa naj bi
               bila zaključena do konca leta 2022.</p>
               <p>Je pa tako, da ves čas, ko spremljamo ta projektiranja in pa pripravljalna dela,
               opažamo, da ni bilo projektu namenjenih v celoti zadostnih finančnih sredstev, da bi
               projektiranje in druge priprave bolj tekoče in hitreje potekale. Midva z županom sva
               dvakrat na to temo v enem tednu govorila, ne moremo reči, da nismo zadovoljni, ker
               vendarle se poznajo neki premiki. Predvsem nas zanima, gospa ministrica, roki so
               jasno postavljeni, vemo predvsem ta november 2017, kot je bil sporazum iz letošnjega
               aprila, in pa ta, da bi se naj prihodnje leto začelo in pa zadeve zaključile do
               2022.</p>
               <p>Glavna stvar, ki me zanima, glede na to, da se vloga pripravlja že 10 mesecev,
               je:</p>
               <p>Ali bo v novembru 2017, to se pravi, ali bo v roku enega meseca ta zadeva res
               pripravljena in pa tudi usklajena?</p>
               <p>Hvala za odgovor.</p>
            </sp>
            <sp xml:id="SDZ7-Redna-34-2017-10-16.sp157">

               <speaker>PODPREDSEDNIK MATJAŽ NEMEC:</speaker>

               <p>Besedo ima ministrica za okolje in prostor, gospa Irena Majcen. Izvolite.</p>
            </sp>
            <sp xml:id="SDZ7-Redna-34-2017-10-16.sp158">

               <speaker>IRENA MAJCEN:</speaker>

               <p>Hvala. Spoštovani poslanec gospod Žan Mahnič, hvala za vprašanje.</p>
               <p>Če se osredotočim samo na ti dve vaši zadnji vprašanji, bi rekla, da je v
               pregledovanju ponovno vloga. V okviru Ministrstva za okolje in prostor, ki je organ v
               sestavi; Direkcija za vode najprej pregleda vlogo in jo, ko je pregledano in
               ugotovljeno, da so v vlogi vsi zahtevani elementi, potem v končno odobritev pošlje
               vladni službi za kohezijo. Jaz vam ne upam reči, da bo to v mesecu novembru; bom pa
               zelo vesela, če bo še kakšen dan prej, ker pripravi teh vlog namenjamo veliko
               pozornosti. Je res, da bi mogoče bilo dobro, če bi bilo več finančnih sredstev. Samo
               pri projektiranju je dejansko tako, da je zahtevnost projektiranja protipoplavnih
               ukrepov kar velika. Treba je biti poznavalec tega. Vi ste že sami ugotavljali, za
               katere pritoke je treba tudi izdelati te ukrepe. V prvi fazi; vodotoki Češnjica,
               Dašnica in Prednja Smoleva niso bili obdelani in bo to treba naknadno obdelati. Jaz
               lahko samo še to dodam, da je bila ocenjena vrednost projekta 36 milijonov 883 tisoč.
               Z gospodom županom, ko smo govorili, pri tem in podobnih projektih nekako od lokalnih
               skupnosti pričakujemo dobro sodelovanje pri nakupu oziroma pri pridobitvi pravice
               graditi, običajno je to nakup zemljišč. Je pa res, da tudi v tem primeru, če do tega
               nakupa ali služnosti ne bo prišlo, je potem na podlagi sprejetega DPN možna tudi
               razlastitev, ki se ji tudi mi izogibamo. Se veliko bolj posvečamo pripravi dogovora
               za stranko, ki je lastnik zemljišča. Na sotočju Selške in Poljanske Sore imamo tudi
               dogovor z Občino Škofja Loka in tudi tam bodo izvedeni protipoplavni ukrepi, čeprav
               se strinjam, prav projekt Železniki nagovarja takšno rešitev v prostoru, ki bo
               krajane lahko, vsaj v večjem delu, prepričala, da je njihova protipoplavna varnost
               višja, kot je bila do sedaj, z neizgrajenimi protipoplavnimi ukrepi. Prav gotovo pa
               nobena gradnja ne zagotavlja stoodstotne poplavne varnosti. Vemo, da podnebne
               spremembe, ki jih ne doživljamo samo v Evropi, jih doživlja ves svet, prinašajo tudi
               takšne padavinske dogodke, da je lahko tudi to vprašljivo. Je pa izgradnja
               protipoplavnih ukrepov v točnem obsegu za Železnike nujno potrebna in sem prepričana,
               da se bodo navedbe, ki ste jih tudi vi dali, da se bo ta zadeva pričela z izgradnjo
               naslednjega leta, uresničile. Hvala.</p>
            </sp>
            <sp xml:id="SDZ7-Redna-34-2017-10-16.sp159">

               <speaker>PODPREDSEDNIK MATJAŽ NEMEC:</speaker>

               <p>Gospod Žan Mahnič, imate besedo, da zahtevate dopolnitev dogovora.</p>
               <p>Izvolite.</p>
            </sp>
            <sp xml:id="SDZ7-Redna-34-2017-10-16.sp160">

               <speaker>ŽAN MAHNIČ (PS SDS):</speaker>

               <p>Hvala.</p>
               <p>Vidimo približno, kje je problem; in to je kratka klop, če temu tako rečeva, na
               ministrstvu. Zagotovo bi zadeve tekle hitreje, če bi imeli več kadrov. Kot ste sami
               rekli, glavni problem je časovnica in zahtevnost projektov, ki jih morajo ljudje
               oziroma konkretno v tem primeru vaši zaposleni izpeljati. Kar se tiče tega ponovnega
               pregledovanja, jaz se z vami strinjam in tudi oba poznava primer sosednje Poljanske
               doline, kjer sem vas obvestil, da je zaradi nekaterih novih okoliščin mosta
               investicija zrasla za več kot 20 %, kar pomeni, da mora iti v ponovno potrjevanje na
               vlado. Želeli bi si, gospa ministrica, da na Direkciji za vode stvari potekajo
               hitreje. Kaj je razlog, veste sami; verjetno bi šlo hitreje, če bi imeli kakšnega
               dodatnega zaposlenega. Je pa zadeva taka, da nikoli ni dovolj ukrepov; vemo pa, da je
               od poplav v Železnikih minilo letos že deset let, kar je pa kar dolga doba.
               Pričakovali bi, da pa se v teh desetih letih; tukaj ne krivim samo vas, sploh ne, ker
               vemo, koliko časa ste ministrica. Niti ni treba, da ministrica odgovarja naprej, če
               ne želi. Če bo zadeva res taka, kot ste rekli, da bo podpisano konec novembra ali
               morda še prej in da se dela začnejo v letu 2018, kot ste rekli na koncu, potem bomo,
               verjamem, vsi zadovoljni. Upam, da se sledi celotni časovnici in da so do leta 2022
               dela tudi zaključena.</p>
            </sp>
            <sp xml:id="SDZ7-Redna-34-2017-10-16.sp161">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospod Danijel Krivec bo postavil poslansko vprašanje ministrici za okolje in
               prostor gospe Ireni Majcen.</p>
               <p>Gospod Krivec, izvolite.</p>
            </sp>
            <sp xml:id="SDZ7-Redna-34-2017-10-16.sp162">

               <speaker>DANIJEL KRIVEC (PS SDS):</speaker>

               <p>Hvala za besedo. Lep pozdrav vsem prisotnim, lep pozdrav spoštovani ministrici!</p>
               <p>Ministrico ponovno sprašujem isto vprašanje, ki sem ga zastavil že novembra 2014 na
               seji Državnega zbora. Nato sem pisno poslansko vprašanje postavil aprila 2015. Nato
               septembra 2016 ponovno ustno poslansko vprašanje. Nato novembra 2016 pisno poslansko
               vprašanje. Aprila 2017 ponovno ustno poslansko vprašanje in julija 2017 ponovno ustno
               poslansko vprašanje. Ves čas pa je to vprašanje glede imenovanja direktorja v javnem
               zavodu Triglavski narodni park, v našem edinem nacionalnem parku. Moram reči, da je
               gospa ministrica na vsa dosedanja vprašanja odgovarjala in vedno se je strinjala s
               tem, da je neprimerno, nedopustno in z vidika upravljanja javnega zavoda
               nesprejemljivo, da se tako pomemben zavod v naši državi upravlja z vršilcem
               dolžnosti. Lahko bi citiral, imam pred sabo vse magnetograme in na žalost se je
               podobna zgodba z imenovanjem zgodila tudi na koncu, v letošnjem juliju. 20. julija,
               ponovno, ne glede na vsa zatrjevanja, da bo postopek pripeljal do tega, da boste
               imenovali direktorja, ponovno imenovanje vršilca dolžnosti, tokrat za dobo šestih
               mesecev. Zdaj pa smo ponovno pred neko dilemo oziroma preizkusom zaupanja ministrice,
               ministrstva, ali bo v tem obdobju, ki ga ima ta vlada še na razpolago, slabo leto,
               res imenovala direktorja našega javnega zavoda Triglavski narodni park.</p>
               <p>Iz tega vidika tudi vprašanje:</p>
               <p>Ker je od julija do sedaj preteklo že skoraj pet mesecev, kar pomeni, da bo iztek
               mandata sedanjemu vršilcu dolžnosti nekje takoj po novem letu, ali je ministrstvo že
               pripravilo nov razpis in sprožilo vse postopke, da končno v tem javnem zavodu dobimo
               direktorja s polnimi pooblastili?</p>
               <p>Ministrica, kot sem rekel, v vseh odgovorih – ne bom jih citiral, bom mogoče v
               nadaljevanju, če bo treba – tudi sama ugotavlja, da je nesprejemljivo vodenje tako
               pomembne inštitucije s strani vršilca dolžnosti, kajti to omejuje tudi neko
               dolgoročno predvidljivost; predvsem pa postavlja pod vprašaj vse izvajanje nalog, ki
               jih ta javni zavod predvideva.</p>
            </sp>
            <sp xml:id="SDZ7-Redna-34-2017-10-16.sp163">

               <speaker>PODPREDSEDNIK MATJAŽ NEMEC:</speaker>

               <p>Besedo ima ministrica za okolje in prostor gospa Irena Majcen. Izvolite.</p>
            </sp>
            <sp xml:id="SDZ7-Redna-34-2017-10-16.sp164">

               <speaker>IRENA MAJCEN:</speaker>

               <p>Hvala. Spoštovani Danijel Krivec, hvala za vprašanje.</p>
               <p>Res je, da zavod Triglavski narodni park, kot ste sami navedli, že leta nima
               direktorja zavoda. Tukaj se ne morem sprenevedati, da sem tudi sama povedala, da s
               tem nisem zadovoljna; in tudi sedaj nisem zadovoljna. Ni pa nujno, da bi moral biti
               objavljen nov razpis za imenovanje direktorja. Jaz ocenjujem, da sedanji direktor
               opravlja svoje posle v skladu z nalogami, ki so predvidene za direktorja. Res pa je,
               da na ministrstvu na podoben način imenovanje direktorja opravljamo tudi za ostale
               zavode, kjer je tudi treba imenovati direktorje. In tudi v nekaterih teh primerih
               imamo vršilce dolžnosti. Ko je razmišljanje ob teh imenovanjih bilo precej
               intenzivno, se postavlja vprašanje, vsaj meni, zakaj parki s tremi, štirimi
               zaposlenimi – ostali parki imajo tudi več, ampak imamo tudi parke z nekaj zaposlenimi
               – imajo direktorja; ali ne bi to bilo možno vključiti v neko zvezo parkov. Sama pa
               sem že takrat razmišljala in še danes mislim, da je Triglavski narodni park po
               velikosti, po obsegu, tudi po številu zaposlenih tako velik, da bi ostal samostojen.
               Res je, da je pri kadrovskih zadevah veliko odvisno od tistega, ki kader imenuje,
               torej od mene, od ministrice; nekaj dela, nekaj izvajanja je pa tudi v rokah
               imenovanih. Kot kaže, Triglavski narodni park, vsaj zame, je neuspešna zgodba, jo v
               sodelovanju tudi z direktorji ne znam razrešiti. Je pa mogoče del razlogov v tem, ker
               je v času imenovanja za štiriletno dobo zadnjega direktorja nastala v parku kar
               precejšnja izguba. Ta izguba je šla v nekaj sto tisoč evrov. Nastala je pa zaradi
               tega, ker je park želel biti aktiven in se je prijavljal na številne razpise v
               Evropski uniji, tudi na teh razpisih naj bi se pridobila finančna sredstva, vendar se
               je kasneje izkazalo, da na vseh razpisih park ni bil uspešen. V osnovi reči, da je
               moj neuspeh totalen; imam pa vsaj en tak razlog, da lahko rečem, da tudi, ko je pa
               bil nazadnje imenovan direktor za 4 leta, se je za park tudi nesrečno končalo. Ne
               znam drugače povedati, kot da se pa strinjam, da je za dobro vzdušje, za dobro delo v
               parku nujno, da je vodstvena struktura stabilna in da se projekti, ki se
               pripravljajo, da se dela z zaposlenimi; v primeru TNP pa je to še posebej pomembno,
               tudi z občinami, katerih ozemlje je vključeno v TNP. Pri tem bi bila, vsaj do sedaj,
               prepričana, da je sedanji vršilec dolžnosti relativno uspešen. Hvala.</p>
            </sp>
            <sp xml:id="SDZ7-Redna-34-2017-10-16.sp165">

               <speaker>PODPREDSEDNIK MATJAŽ NEMEC:</speaker>

               <p>Gospod Danijel Krivec, imate besedo, da zahtevate dopolnitev odgovora. Izvolite.</p>
            </sp>
            <sp xml:id="SDZ7-Redna-34-2017-10-16.sp166">

               <speaker>DANIJEL KRIVEC (PS SDS):</speaker>

               <p>Zahvaljujem se ministrici za te odgovore, ki sledijo točno temu, kar sem v vseh teh
               vprašanjih v celotnem mandatu izpostavljal. Tudi iz vaših odgovorov sledi, recimo
               aprila 2017 ste rekli, da je nujno za izvajanje in upravljanje imenovanje stabilne in
               strokovne osebe za vodenje institucije, kar nek vršilec dolžnosti v tem primeru ni.
               Zanimivo je pa, da ste julija 2017, ko sem vas spraševal glede imenovanja, kajti
               takrat je bil ta kandidacijski postopek že v zaključni fazi in svet zavoda je na nek
               način soglasno izbral neko osebo, ki je izpolnjevala vse kriterije, o katerih
               ministrstvo govori oziroma tudi vi v svojih odgovorih, da nekdo pozna zakonodajo,
               pozna turistični segment, gospodarski del in tako naprej. Svet zavoda je nekoga
               soglasno, bi rekel, ne izbral; ampak mu dal podporo, pa vseeno ni prišlo do
               imenovanja za direktorja, ampak se je neka druga oseba imenovala za v. d. Julija 2017
               ste mi rekli v odgovoru, citiram: »Takoj v jeseni po imenovanju direktorja pa stopimo
               aktivneje v dogovarjanje z občinami, lokalnimi skupnostmi glede spremembe
               zakonodaje.« Sami ugotavljate, da brez nekega stabilnega vodenja te inštitucije je
               težko izvajati tudi vse dejavnosti znotraj tega zavoda, tudi to usklajevanje na
               področju celotnega območja parka z vsemi parkovnimi skupnostmi. Zato je še toliko
               bolj nerazumljivo, da se ne imenuje nekdo s polnimi pooblastili. In ta izgovor za
               nazaj, da takrat, ko je bil nekdo s polnimi pooblastili, je prišlo do neke izgube, vi
               ste sanacijski program sprejeli in verjetno je že zaključen, tako da ta razlog ne
               more biti. Ali je kaj drugega? Mogoče še kakšen odgovor.</p>
            </sp>
            <sp xml:id="SDZ7-Redna-34-2017-10-16.sp167">

               <speaker>PODPREDSEDNIK MATJAŽ NEMEC:</speaker>

               <p>Gospa ministrica, mogoče še kašen komentar?</p>
               <p>Izvolite.</p>
            </sp>
            <sp xml:id="SDZ7-Redna-34-2017-10-16.sp168">

               <speaker>IRENA MAJCEN:</speaker>

               <p>Mogoče bi se samo odzvala glede trditve, da je sanacijski program že zaključen; moram
               povedati, da ni. V sanacijskem programu je bilo med drugim tudi zavedeno, da se bo z
               odprodajo nepremičnine zagotovilo del sredstev, tako da sanacijski program bo doživel
               spremembo in se prolongiral še za naslednje obdobje. Težko povem natančno, kolikšna
               je ta višina. Odprodaja nepremičnine je bila ustavljena zaradi podelitve stanovanjske
               pravice, tako da bo treba ta finančna sredstva, ki pa so še odprta in jih je treba
               vrniti, zagotoviti na drugačne načine. Hvala.</p>
            </sp>
            <sp xml:id="SDZ7-Redna-34-2017-10-16.sp169">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospod Danijel Krivec, imate besedo, da podate postopkovni predlog.</p>
            </sp>
            <sp xml:id="SDZ7-Redna-34-2017-10-16.sp170">

               <speaker>DANIJEL KRIVEC (PS SDS):</speaker>

               <p>Ja, predlagam, da se o odgovoru ministrice opravi razprava v tem državnem zboru,
               kajti zadeva je na tapeti že od začetka mandata te vlade. Ministrica je praktično iz
               leta v leto ponavljala in se strinjala s tem, da je treba imenovati direktorja, da se
               vse te stvari, o katerih je zdaj spregovorila, tudi ta sanacijski program izvrši.
               Recimo septembra 2016 je ravno tako na poslansko vprašanje v parlamentu sama rekla,
               da se izvaja v Triglavskem narodnem parku sanacijski program. »In prav to izvajanje
               sanacijskega progama je temelj za poslovanje v naslednjem obdobju.« V nadaljevanju pa
               tudi: »Za uresničevanje tega sanacijskega programa si po opravljenem razpisu, ki bo
               do konca letošnjega leta izveden, želimo, da bi v poslovanje prinesli več stabilnosti
               in ne bi več imenovali vršilca dolžnosti.« To je bilo leta 2016, vsi razlogi navajajo
               na to, da je to en velik problem. Mislim, da je prav, da se o tem v Državnem zboru
               opravi razprava, to je naš edini nacionalni park, ta, ki ga obsega.</p>
               <p>Nedopustno je, da se praktično 4 leta vodi z vršilcem dolžnosti in da se ne
               odpravljajo vse težave, ki pri tem na nek način nastopajo. Tudi ta kolizija med
               interesi lokalnih skupnosti je na nek način tudi posledica tega, da nimamo na čelu
               zavoda neke kredibilne osebe, ki bi lahko vse te različne interese usklajevala.
               Verjamem, da je to na koncu potem breme tudi za ministrstvo in uradnike, ki se morajo
               poleg svojih zadolžitev ukvarjati tudi z izvajanjem Zakona o Triglavskem narodnem
               parku, kajti zavod očitno v taki postavitvi z vršilcem dolžnosti teh nalog ne
               opravlja dobro; zato predlagam, da vseeno o tem opravimo razpravo.</p>
            </sp>
            <sp xml:id="SDZ7-Redna-34-2017-10-16.sp171">

               <speaker>PREDSEDNIK DR. MILAN BRGLEZ:</speaker>

               <p>Gospod Danijel Krivec, o vašem predlogu bo Državni zbor odločil jutri, 17. oktobra
               2017, v okviru glasovanj.</p>
               <p>Gospa Janja Sluga, imate besedo, da zastavite vprašanje ministrici za okolje in
               prostor gospe Ireni Majcen.</p>
            </sp>
            <sp xml:id="SDZ7-Redna-34-2017-10-16.sp172">

               <speaker>JANJA SLUGA (PS SMC):</speaker>

               <p>Hvala lepa.</p>
               <p>Spoštovana gospa ministrica, letos v mesecu marcu sva se že pogovarjali na to temo,
               ko sem vam zastavila poslansko vprašanje na temo priprave stanovanjske zakonodaje.
               Sprejeta Resolucija o nacionalnem stanovanjskem programu 2015–2025 tudi predvideva
               spremembo, je napovedala te sistemske spremembe širše zakonodaje. Zakaj je to zelo
               pomembno? Ker ta zakonodaja ščiti pravice etažnih lastnikov in omogoča etažnim
               lastnikom nadzor nad načinom upravljanja, nad upravnikom. Marca sem nekako dobila
               odgovor o časovnici sprejemanja te zakonodaje, bi pa posebej želela še enkrat odgovor
               na to temo, ravno zaradi vseh primerov, ki se pojavljajo na terenu. Ne pozabimo, da
               se je v Celju zgodil Atrij, ne pozabimo, da se dogajajo podobne stvari v Ljubljani, v
               Mariboru in še kje. Sama zelo podrobno spremljam tudi medije na to temo. Etažni
               lastniki so zelo aktivni, se dejansko pojavljajo dnevno, opozarjajo na določene
               stvari. Ker pa opozarjajo tudi na to, da niso slišani in da jim je dejansko
               onemogočeno sodelovati pri pripravi te zakonodaje, se zdaj s tem vprašanjem obračam
               na vas.</p>
               <p>Zanima me:</p>
               <p>Ali ste prejeli kakšne pripombe, predloge, sugestije etažnih lastnikov?</p>
               <p>Ali ste preučili tisto, kar ste prejeli?</p>
               <p>Ali bo kaj od tega tudi upoštevano pri konkretnih vsebinskih rešitvah? Kateri
               predlogi oziroma sugestije bodo upoštevane?</p>
               <p>Zakaj vsakič znova, še vedno dobivamo informacije s strani etažnih lastnikov, s
               strani različnih združenj etažnih lastnikov, da niso slišani?</p>
               <p>Hvala.</p>
            </sp>
            <sp xml:id="SDZ7-Redna-34-2017-10-16.sp173">

               <speaker>PREDSEDNIK DR. MILAN BRGLEZ:</speaker>

               <p>Ministrica za okolje in prostor gospa Irena Majcen, imate besedo za odgovor.</p>
            </sp>
            <sp xml:id="SDZ7-Redna-34-2017-10-16.sp174">

               <speaker>IRENA MAJCEN:</speaker>

               <p>Spoštovani predsednik dr. Milan Brglez, spoštovani poslanke in poslanci! Spoštovana
               gospa Janja Sluga, hvala za vprašanje.</p>
               <p>MOP je s strani Združenja etažnih lastnikov Slovenije prejel okoli 20 različnih
               dopisov. Nanje smo se tudi odzvali bodisi neposredno v obliki odgovora na dopis,
               bodisi preko odgovorov na vprašanja varuhinje človekovih pravic, bodisi odgovorov na
               pisna ali ustna poslanska vprašanja. Ravno tako je bilo združenje vabljeno na javne
               razprave in razgrnitve, povezane s stanovanjsko zakonodajo; in sprejeti so bili tudi
               na sestanku. V okviru priprave nove stanovanjske zakonodaje se bodo v največji možni
               meri upoštevali predlogi strokovne in širše javnosti ter etažnih lastnikov, ki se jih
               stanovanjska problematika dotika. V tem okviru bo podrobno proučena tudi možnost
               povečanja nadzora inšpekcijskih služb nad delom upravnikov. V okviru priprave novega
               zakona bodo oblikovane konkretne zakonodajne rešitve na podlagi projektne naloge
               Osnutek izhodišč za prenovo stanovanjske zakonodaje po posameznih področjih;
               predlogov in pripomb, ki smo jih prejeli na Predlog zakona o spremembah in
               dopolnitvah Stanovanjskega zakona na področju upravljanja večstanovanjskih stavb in
               kazenskih določb na področju upravljanja v letu 2016 – potem smo tiste spremembe mi
               umaknili, ampak predloge in pripombe bomo obravnavali –, ter ostalih predlogov in
               pripomb, ki smo jih prejeli in so povezani s področjem stanovanjske zakonodaje, in na
               podlagi Resolucije o nacionalnem stanovanjskem programu 2015–2025, ki predvideva
               uvedbo stroškovne najemnine in stanovanjskega dodatka. Osnutek izhodišč za prenovo
               stanovanjske zakonodaje ponuja nekaj novih predlogov in rešitev na področju pravnih
               razmerij med etažnimi lastniki ter tudi na področju pravnih razmerij med etažnimi
               lastniki in upravniki. Rešitve bodo naslavljale nekatere probleme v zvezi z rezervnim
               skladom, pogodbo o medsebojnih razmerjih, načinom odločanja skupnosti etažnih
               lastnikov, pravnim položajem skupnosti etažnih lastnikov, vlogo nadzornega odbora
               oziroma zastopnika etažnih lastnikov. Ravno tako je predlaganih nekaj rešitev, ki bi
               povečale transparentnost in jasnost poslovanja upravnikov, jasneje opredelile
               postopek imenovanja in odpoklica upravnikov.</p>
               <p>Med možnimi rešitvami so v Osnutku izhodišč za prenovo stanovanjske zakonodaje po
               posameznih področjih omenjena na področju upravljanja. Razmislek glede prepovedi
               zalaganja plačil za neplačnike iz prejetih plačil etažnih lastnikov in zlasti
               sredstev upravnika; možnost zunanje revizije poslovanja; imenovanje nadzornega odbora
               za dobo dveh let, ki bi izvajal nadzor nad delom upravnika ter dajal soglasje k
               izbiri ponudnikov in pogojev za izvedbo posameznih storitev oziroma del, kamor bi
               sodila tudi dobava elektrike, vode; prepoved sklepanja poslov upravnika s povezanimi
               osebami brez soglasja zbora etažnih lastnikov ali nadzornega odbora. Zbor etažnih
               lastnikov lahko sklene, da mora upravnik dobiti soglasje nadzornega odbora ali
               predsednika nadzornega odbora za izbiro izvajalcev posameznih storitev oziroma del.
               Predlog o mesečnem poročanju etažnim lastnikom o stroških obratovanja in vzdrževanja
               ter upravljanja skupnih delov, stalnih sredstev rezervnega sklada, o rabi sredstev
               rezervnega sklada in stanju neplačanih terjatev. Podrobnejša opredelitev obveznosti
               upravnika ob prenehanju pogodbe. Glede rezervnih skladov je predvideno, da je
               odločanje o porabi sredstev rezervnega sklada lahko le po sklepu etažnih lastnikov,
               razen v primeru nujnih opravil, ko sklep ni mogoč; takrat je soglasje nadzornega
               odbora. Predlog, da bi vsaka stavba imela ločen račun rezervnega sklada, ki je v
               lasti skupnosti etažnih lastnikov in ne upravnika. Podrobnejša opredelitev postopka
               odločanja etažnih lastnikov s podpisovanjem listine v izogib nejasnostim. Morebitno
               licenciranje upravnikov oziroma opredelitev pogojev, potrebnih za opravljanje
               upravniških storitev. Hvala.</p>
            </sp>
            <sp xml:id="SDZ7-Redna-34-2017-10-16.sp175">

               <speaker>PREDSEDNIK DR. MILAN BRGLEZ:</speaker>

               <p>Gospa Janja Sluga, imate besedo za obrazložitev zahteve za dopolnitev odgovora.</p>
            </sp>
            <sp xml:id="SDZ7-Redna-34-2017-10-16.sp176">

               <speaker>JANJA SLUGA (PS SMC):</speaker>

               <p>Hvala lepa.</p>
               <p>To so vse stvari, ki so prišle na dan skozi vse te primere, ki smo jih spremljali na
               terenu; in to so ravno tiste vsebine, na katere etažni lastniki vseskozi opozarjajo.
               Sama trdno verjamem, da je pri pripravi teh zakonskih rešitev absolutno treba
               poslušati etažne lastnike, saj so zaradi vseh teh izkušenj, ki so se jim dogajale,
               katere sem jaz ravno pri primeru Atrij tudi zelo podrobno spremljala na terenu. Sem
               prepričana, da to, kar oni govorijo, je seveda treba absolutno upoštevati in
               poslušati. Verjamem, da bodo te rešitve, ki ste jih zdaj naštevali, prinesle neke
               premike v pravo smer.</p>
               <p>Ampak moje vprašanje se je nanašalo:</p>
               <p>Ali so s pripombami dovolj vključeni v pripravo teh rešitev?</p>
               <p>Ali se njihove sugestije, predlogi upoštevajo in kateri se upoštevajo?</p>
               <p>To bi rada zelo konkretno slišala in potem še časovnico sprejemanja zakonodaje.</p>
            </sp>
            <sp xml:id="SDZ7-Redna-34-2017-10-16.sp177">

               <speaker>PREDSEDNIK DR. MILAN BRGLEZ:</speaker>

               <p>Ministrica za okolje in prostor gospa Irena Majcen, imate besedo za dopolnitev
               odgovora.</p>
            </sp>
            <sp xml:id="SDZ7-Redna-34-2017-10-16.sp178">

               <speaker>IRENA MAJCEN:</speaker>

               <p>Pri delu na Ministrstvu za okolje in prostor je javnost vedno vključena, ker mi imamo
               take predpise, ki se nanašajo na javnost. Zadovoljstvo javnosti z vključitvijo,
               mogoče je tudi gledanje na to vključenost drugačno, še posebej, ko želi nekatere dele
               zakona ta javnost kar sama spisati. Priznam, da z Združenjem etažnih lastnikov še
               nisem govorila. Neposredni razgovor je pomemben; je pa res, ko se bom z njimi
               srečala, želim te rešitve imeti že tako spisane, da bo meni lažje voditi ta razgovor.
               So se pa z njimi srečevali in se še srečujejo moji sodelavci.</p>
               <p>Pri časovnici je predvideno, bo pa to odvisno od kvalitete priprave tega predloga,
               da bi ta stanovanjski zakon konec leta ali pa prve mesece naslednjega leta dali v
               javno obravnavo, da se potem začne v roku dveh mesecev zbirati odziv na pripravljeno
               zakonodajo. Za tisti postopek je pa tudi z moje strani pripravljenost oziroma se tega
               zavedam, da moram to storiti – srečanje z etažnimi lastniki. Natančni odgovor vam
               lahko podam po tistem, ko se bom z njimi srečala. Dejstvo pa je, da v primeru Atrij
               in pri podobnih primerih gre za predvidoma kriminalno dejanje. Kriminalnih dejanj
               seveda tudi nov zakon ne bo mogel preprečiti. Mi bi ga radi spisali na način, da bo v
               največji možni meri preprečeno, da bi do takih dogodkov prihajalo tudi v prihodnje.
               Hvala.</p>
            </sp>
            <sp xml:id="SDZ7-Redna-34-2017-10-16.sp179">

               <speaker>PREDSEDNIK DR. MILAN BRGLEZ:</speaker>

               <p>Gospod Bojan Podkrajšek, imate besedo, da zastavite vprašanje ministrici za okolje in
               prostor gospe Ireni Majcen.</p>
            </sp>
            <sp xml:id="SDZ7-Redna-34-2017-10-16.sp180">

               <speaker>BOJAN PODKRAJŠEK (PS SDS):</speaker>

               <p>Spoštovani predsednik Državnega zbora, hvala za dano besedo. Cenjeni kolegice in
               kolegi, lep pozdrav; še posebej pa ministrici za okolje!</p>
               <p>Spoštovana ministrica, moje vprašanje se nanaša na problematiko izvajanja
               dimnikarske službe v Republiki Sloveniji. Oba veva, da je bilo v preteklosti na to
               temo veliko dvignjenega prahu, veliko sej odborov v Državnem zboru. Mnogi od tistih,
               ki izvajajo to službo v Republiki Sloveniji, so imeli takšne ali drugačne interese,
               kar se včasih tudi zdi prav, ko gre za neko kvaliteto, izboljšanje neke službe, v tem
               primeru dimnikarske službe. Novi sistem izvajanja dimnikarske storitve, spoštovana
               ministrica, pa skrbi mene in tudi mnoge državljanke in državljane, ker znatno
               povečuje ceno te storitve v Republiki Sloveniji. Na zadnji 64. nujni seji Odbora za
               infrastrukturo in okolje in prostor ste tudi razlagali, da se to ne bo zgodilo
               oziroma da boste naredili vse, da bo to v nekih mejah normale. V Uradnem listu RS,
               št. 48/17 z dne 8. 9. 2017, so se ti normativi znatno podražili. Moram tudi reči, da
               je to, če to drži, potem oderuška podražitev. Naj omenim, da se je cena dimnikarske
               ure spremenila z 30,77 evra na 40,26; kar pomeni 31 %, redno čiščenje dimovodne
               naprave s 7,07 evra na 16,77 evra, kar pomeni, da je 137-odstotna povišica.</p>
               <p>Mogoče kakšen podatek, v katerem se motim, je pa dejstvo; če smo v novem sistemu
               zavili v celofan višje oderuške cene; potem vas sprašujem, spoštovana ministrica:</p>
               <p>Kaj boste storili, da do teh povišic ne bo prišlo?</p>
               <p>Hvala za vaš odgovor.</p>
            </sp>
            <sp xml:id="SDZ7-Redna-34-2017-10-16.sp181">

               <speaker>PREDSEDNIK DR. MILAN BRGLEZ:</speaker>

               <p>Ministrica za okolje in prostor gospa Irena Majcen, imate besedo za odgovor.</p>
            </sp>
            <sp xml:id="SDZ7-Redna-34-2017-10-16.sp182">

               <speaker>IRENA MAJCEN:</speaker>

               <p>Spoštovani poslanec gospod Podkrajšek, hvala za vprašanje.</p>
               <p>Res je, da smo imeli prejšnji teden na Odboru za infrastrukturo, okolje in prostor
               obsežno razpravo glede nove zakonodaje oziroma novega načina izvajanja dimnikarskih
               storitev. Iz tiste razprave sem razbrala, da civilne iniciative ter tudi bivši
               koncesionarji še vedno vztrajajo na svojih pripombah. Priznam, zelo vesela sem, da
               ste me vi konkretno vprašali o cenah. To meni pomaga, da lahko sedaj o cenah in
               stroških nekaj več povem. Res hvala lepa. Ta licenčni sistem, ki nam lastnikom
               kurilnih naprav dopušča, da si izberemo izvajalca dimnikarja, je postavil najvišje
               možne cene, ki nam jih lahko nek dimnikar zaračuna. Ob strokovnem sodelovanju strojne
               fakultete v Mariboru so bili tudi izdelani novi normativi za posamezno storitev, ki
               jo izvaja dimnikar. Pri navajanju teh podražitev bi samo še to povedala, to so
               najvišje cene, ki jih je v skladu s temi normativi in določeno urno postavko možno
               zaračunati. Če pa sedaj grem na posamezne primere, pa je znesek za čiščenje male
               kurilne naprave do 50 kilovatov, torej dimnik in peč na tekoča goriva, lahko po novem
               največ 31,54 evrov; čeprav je bila do zdaj ta cena 39,28 evrov in gre za pocenitev za
               20 %. Če grem na drug primer, ko govorimo o skupni vrednosti pregleda za kurilne
               naprave na trda goriva, je sedaj ta vrednost 23,67 evrov, torej gre za posamezno
               storitev; ne tako, kot je bilo do sedaj, ko se je ta posamezna storitev nanašala na
               tri določbe iz prejšnje zakonodaje in so se te določbe seštevale. To govorim zaradi
               tega, ker takšna primerjava cen, kot jo je pripravila civilna iniciativa, ni možna;
               predvsem zaradi novih normativov Fakultete za strojništvo Maribor, ki so bili
               pripravljeni in so del tega obračuna. Ko govorim recimo o dimovodni napravi, jaz
               nisem pravi poznavalec dimnikarskih storitev, to moram priznati, pri nas pride
               dimnikar, nam očisti peč in dimnik ter izstavi račun in se tega zdaj priučujem. Če
               govorimo o starih pravilnikih, se je tam govorilo: čiščenje samostojnega dimnika,
               čiščenje iztočnice dimnika in čiščenje dimovoda; po novem pa je to dimovodna naprava.
               In tu dejansko gre tudi pri obračunu za znižanje stroškov. To, kar sedaj tu razlagam,
               bomo mi jutri dali na spletno stran. Predvsem si sama prizadevam, da bi bili ti
               izračuni pripravljeni tako, da bi jih lahko uporabniki pregledovali, kajti njim je to
               namenjeno. Dejstvo je tudi, da po tej razpravi v Državnem zboru sem pričakovala nekaj
               več odziva s terena, pa saj ne da koga nagovarjam, ampak v resnici odziva ni bilo
               velikega. Kdorkoli pa je mi pisal, pa priznam, če bodo predloženi računi, pri katerih
               bomo mi pri pregledu ugotovili, da so izdani na napačen način, da presegajo te naše
               pocenitve, ki sem jih sedaj navajala, bo prijava na ustrezno inšpekcijo takoj podana.
               V nadaljevanju si predstavljam, da vam še kakšno stvar razložim. Hvala.</p>
            </sp>
            <sp xml:id="SDZ7-Redna-34-2017-10-16.sp183">

               <speaker>PREDSEDNIK DR. MILAN BRGLEZ:</speaker>

               <p>Gospod Bojan Podkrajšek, imate besedo za obrazložitev zahteve za dopolnitev
               odgovora.</p>
            </sp>
            <sp xml:id="SDZ7-Redna-34-2017-10-16.sp184">

               <speaker>BOJAN PODKRAJŠEK (PS SDS):</speaker>

               <p>Spoštovana ministrica, hvala za vaš trud in vaš odgovor.</p>
               <p>Jaz vem, da velikokrat niste v lahki situaciji, dejstvo je, da nisem jaz od vas
               pričakoval, da ste strokovnjakinja na področju dimnikarstva, mislim, da to niti ni
               potrebno; tudi sam nisem. Me pa skrbi nekaj; se bom potrudil, da vam bom kak izračun,
               če seveda gre v tisto smer, za katero jaz trdim, osebno dostavil; v prid tistih, da
               ne bodo te storitve plačevali predrago. Tukaj se midva razhajava z najinimi podatki.
               Vi govorite, da bodo šle storitve navzdol. Moja trditev je, da bodo šle navzgor.</p>
               <p>Spoštovana ministrica, ko ne bova več na teh sedežih, če bo ta nov sistem, ki je bil
               v preteklosti sprejet, veljal, mogoče se bo kateri od naših državljank in državljanov
               ukvarjal z inšpektorjem, prijavljal to storitev, ampak dejstvo je in moj dvom je
               vedno globlji, da smo mogoče pri novem sistemu izvajanja dimnikarske službe zavili v
               celofan nove, oderuške cene. Tega se jaz bojim, veva pa oba, da nekateri težko
               živijo, težko plačujejo položnice, čakajo na povišico kakšnih 5 evrov za pokojnine.
               Poklicni gasilci so nedavno morali pred vlado, da se borijo za neke evre. Se ne zdi
               prav, zato še enkrat ponavljam, da smo te oderuške cene zavili v celofan. Sam se bom
               pa osebno potrudil, da bom dobil dokument, ki moje trditve potrjuje. Hvala.</p>
            </sp>
            <sp xml:id="SDZ7-Redna-34-2017-10-16.sp185">

               <speaker>PREDSEDNIK DR. MILAN BRGLEZ:</speaker>

               <p>Ministrica za okolje in prostor gospa Irena Majcen, imate besedo za dopolnitev
               odgovora.</p>
            </sp>
            <sp xml:id="SDZ7-Redna-34-2017-10-16.sp186">

               <speaker>IRENA MAJCEN:</speaker>

               <p>Hvala.</p>
               <p>Po mojem vedenju je danes Gospodarska zbornica imela tiskovno konferenco, kjer so
               govorili ravno obratno, da pod takimi pogoji, ki smo jih zapisali, družbe ne morejo
               poslovati. Ni moja navada česarkoli ovijati v celofan, jaz pa bom skupaj s svojimi
               strokovnimi službami – in vesela bom, če boste poslanci pri tem pomagali – izvajala
               skrb na terenu. Resnično je treba pri vsakem od naših državljanov, ki bo presegel
               svoje strokovne in tudi finančne sposobnosti, takoj ustrezno ukrepati. Prepričana
               sem, da bo pri lastnikih kurilnih naprav v takih primerih izveden nemudoma
               inšpekcijski nadzor. Več se nas bo za to zavzemalo, bolj je jasna zaveza, da bo delo,
               izvajanje te javne službe ugodno sprejeto ne samo na terenu, ampak tudi pri izvajanju
               protipožarne varnosti; zaradi katere dejansko s temi ukrepi nastopamo. Moji sodelavci
               z Ministrstva za okolje bi pa rekli, da je tudi naloga okoljskega ministra, da skrbi
               za čisto ozračje; in je to tudi del te naloge. Hvala.</p>
            </sp>
            <sp xml:id="SDZ7-Redna-34-2017-10-16.sp187">

               <speaker>PREDSEDNIK DR. MILAN BRGLEZ:</speaker>

               <p>Gospa Ksenija Korenjak Kramar, imate besedo, da zastavite vprašanje ministru za
               gospodarski razvoj in tehnologijo gospodu Zdravku Počivalšku.</p>
            </sp>
            <sp xml:id="SDZ7-Redna-34-2017-10-16.sp188">

               <speaker>KSENIJA KORENJAK KRAMAR (PS SMC):</speaker>

               <p>Hvala lepa. Spoštovani!</p>
               <p>Jutri je slavnostna prireditev ob začetku gradnje tovarne Magna Nukleus v občini
               Hoče-Slivnica. Jutri je za nas, ki prihajamo s tega področja, prelomni dogodek.
               Prelomni dogodek zato, ker naj bi s tem začeli neko novo, bolj pozitivno obdobje. Na
               žalost sem danes slučajno, morda pa tudi ne, prejela scenarij jutrišnje prireditve,
               na katerem pa kot predstavniki Republike Slovenije niti z eno besedo nismo zapisani
               poslanci tega državnega zbora. Mnogi izmed nas, predvsem midva s kolegom iz Stranke
               modernega centra gospodom Ivanom Prelogom, tudi vsi vi, tudi vsi mi, smo začeli
               tlakovati to pot takrat, ko smo sprejeli ta zakon o strateški investiciji. Zato
               pričakujem, da bo tudi na takšnih dokumentih izkazano spoštovanje do nas, izvoljenih
               predstavnikov ljudstva, in spoštovanje do te institucije. Predstavljamo ljudi,
               predstavljamo Republiko Slovenijo; zato je prav, zato je kulturno, da smo na takšnih
               seznamih prisotni tudi poslanci Državnega zbora in da je prisotna institucija, brez
               katere ne bi bilo prvega koraka. V znamenje ogorčenosti nad tem, spoštovani minister,
               danes vprašanja ne bom postavila. Hvala lepa.</p>
            </sp>
            <sp xml:id="SDZ7-Redna-34-2017-10-16.sp189">

               <speaker>PREDSEDNIK DR. MILAN BRGLEZ:</speaker>

               <p>Potem gremo naprej.</p>
               <p>Mag. Andrej Šircelj, imate besedo, da zastavite vprašanje ministrici za finance mag.
               Matej Vraničar Erman, ki je opravičeno odsotna; zato vas tudi sprašujem, ali želite
               ustni ali pisni odgovor.</p>
            </sp>
            <sp xml:id="SDZ7-Redna-34-2017-10-16.sp190">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik, za vprašanje.</p>
               <p>Jaz postavljam vprašanje v povezavi z 68.a členom Zakona o davčnem postopku; to je
               člen, ki je ustavno sporen. To je tudi ocenilo Upravno sodišče in zaradi tega želim
               imeti v zvezi s tem tudi določeno mnenje Ustavnega sodišča oziroma da Ustavno sodišče
               določi, ali je ta člen v skladu z Ustavo ali ne. Za kaj gre? Gre za prekomerno, lahko
               rečemo zelo visoko obdavčitev, to je 70-odstotna obdavčitev. V zvezi s tem se
               postavlja vprašanje, ali ne gre za previsoko obdavčitev tako imenovanih
               neprijavljenih dohodkov. Še posebej v tej povezavi, ker naj bi po nekaterih merilih,
               tudi po merilih ustavnega sodišča Nemčije, znašala najvišja davčna stopnja 50 %.
               Drugo, kar je, je to, tudi na podlagi mnenj Finančne uprave in tako naprej, se je ta
               člen razširil glede zastaralnega roka. Ta zastaralni rok zdaj traja 10 let. Prej je
               bil 5 let, kar pomeni, da so nekateri zavezanci prišli pod to, da se jim je sredi
               postopka ta rok podaljšal.</p>
               <p>Zaradi tega me zanima mnenje Vlade oziroma mnenje Ministrstva za finance v zvezi s
               tem členom.</p>
               <p>Ali meni, da bi bilo ta člen treba spremeniti?</p>
               <p>Ne samo v zvezi s tem, da se zagotovi popolno izpolnjevanje ustavnih določb, ampak
               tudi v povezavi s tako imenovano davčno preiskavo, ki pa je druga težava. Ta davčna
               preiskava pa lahko poteka na način, da zavezanec sploh ne ve, da ta davčna preiskava
               poteka. Tudi tukaj gre za podaljšanje inšpekcijskega postopka na 10 let. V tej
               povezavi se ocenjuje oziroma nekateri ocenjujejo, da davčnemu zavezancu niso
               zagotovljene pravice, ki izhajajo iz davčnega postopka in ki so del človekovih
               pravic. V zvezi s tem bi prosil za pisni odgovor, ker je ministrica odsotna. Hvala
               lepa.</p>
            </sp>
            <sp xml:id="SDZ7-Redna-34-2017-10-16.sp191">

               <speaker>PREDSEDNIK DR. MILAN BRGLEZ:</speaker>

               <p>Matjaž Hanžek, imate besedo, da zastavite vprašanje generalni sekretarki Vlade mag.
               Lilijani Kozlovič.</p>
            </sp>
            <sp xml:id="SDZ7-Redna-34-2017-10-16.sp192">

               <speaker>MATJAŽ HANŽEK (NeP):</speaker>

               <p>Hvala lepa. Spoštovana generalna sekretarka!</p>
               <p>Spomladi sta Vlada in za njo Državni zbor zavrnila predlog zakona Združene levice, s
               katerim bi popravili že desetletja stare napake prejšnjega Zakona o romski skupnosti
               v Republiki Sloveniji. Napake in pomanjkljivosti, za katere že ves čas ve slovenska
               politika, obljublja, da jih bo popravila; a jo vsakokrat prehitijo volitve. Vedno ji
               zmanjka časa. Bodimo realni. Vsa slovenska politika se v resnici otepa tega, da bi
               neko najbolj diskriminirano narodno manjšino naredila približno enakopravno vsem
               prebivalcem Slovenije. Vlada je o predlogu Združene levice sicer napisala, da razume;
               razume marsikaj in ničesar ne more spremeniti; ampak bo naredila svoj boljši zakon,
               ki bo celovit. V pripravo bo vključena romska skupnost ter tudi strokovnjaki, so bili
               argumenti ob zavrnitvi. Bojim pa se, da so ta prizadevanja za celoviti pristop le
               póza in da imate na vladi hude miselne pridržke; da je bilo bistvo političnega
               problema nereševanje ključnih problemov romske skupnosti pri nas v tem, da se lahko
               izgubijo kakšne volitve, če bo kdo poskušal resno presekati začarani vozel in
               začarani krog izključevanja ter segregacije romske skupnosti.</p>
               <p>Zdaj je že preteklo kar nekaj mesecev, pa me zanima. Znano mi je, da je vlada
               ustanovila medresorsko delovno skupino, ki pripravlja predloge sprememb in dopolnitev
               Zakona o romski skupnosti. Kot vem, ima delovna skupina začrtan rok za dokončanje
               svoje naloge v začetku novembra 2017; STA pa je 21. septembra poročala, da naj bi
               le-ta z delom zaključila šele maja prihodnjega leta.</p>
               <p>Ali to pomeni, da se ta zakonski predlog dela v resnici s figo v žepu po časovnici,
               ki realno onemogoča, da bi bil ta zakon sprejet pred volitvami?</p>
               <p>Ali je res, da Vlada zainteresiranim noče posredovati niti prvega osnutka predloga
               zakona, na katerem dela medresorska komisija, oziroma da celo po pozivu informacijske
               pooblaščenke preprosto molči?</p>
               <p>Ali je skrivanje priprave sprememb zakona način nevključevanja romske skupnosti in
               strokovnjakov transparenten način delovanja te vlade?</p>
               <p>Kako to nezakonitost, če je res, komentirate?</p>
               <p>Resne kritike so znane praktično od sprejetja zakona. Spremembe se na vladi
               pripravlja že leta, pred štirimi leti je bila o izhodiščih javna razprava.</p>
               <p>Ali je Vlada tokrat dala kakšne specifične usmeritve?</p>
               <p>Zanima me tudi:</p>
               <p>Kaj se zatika pri sprejemanju tega zakona?</p>
               <p>Hvala lepa.</p>
            </sp>
            <sp xml:id="SDZ7-Redna-34-2017-10-16.sp193">

               <speaker>PREDSEDNIK DR. MILAN BRGLEZ:</speaker>

               <p>Generalna sekretarka Vlade mag. Lilijana Kozlovič, imate besedo za odgovor.</p>
            </sp>
            <sp xml:id="SDZ7-Redna-34-2017-10-16.sp194">

               <speaker>MAG. LILIJANA KOZLOVIČ:</speaker>

               <p>Spoštovani poslanec gospod Hanžek!</p>
               <p>Strinjam se z vami, da je to izredno težko vprašanje, ki so se ga v preteklosti
               vlade, kot ste tudi sami rekli, dejansko otepale. V naši vladi z reševanjem te
               tematike nimamo težav, se pa zavedamo, da je to izjemno težka problematika, saj gre
               za veliko medkulturno različnost med romsko skupnostjo in tudi ostalimi skupnostmi;
               ampak ni razloga, da ne bi država ter tudi lokalne skupnosti in tudi vsi
               zainteresirani želeli rešiti ta problem. Naj povem, da smo s tem namenom v vladi
               organizacijsko umestili urad za narodne skupnosti pod Generalni sekretariat, da lahko
               dosežemo večjo medresorsko povezanost, da lažje vključujemo tudi ostale, ki so
               vključeni v to tematiko, to so občine in tudi vse organizacije, od Sveta romske
               skupnosti, zveze in foruma romskih skupnosti. In tudi intenzivno sodelujemo pri
               reševanju teh vprašanj z varuhinjo človekovih pravic, ki jo tudi redno seznanjamo z
               našimi ukrepi. Kar se tiče samega zakona, vlada je predvidela, da najprej sprejme
               Nacionalni program ukrepov, pri tem programu so sodelovale občine in tudi vse zveze
               Romov. To je bil ključni dokument, s katerim želimo operativno na terenu doseči večjo
               vključenost romske skupnosti. Tisto, kar je do sedaj manjkalo, smo ugotovili, da je
               potrebna evalvacija, da torej ni dovolj, da se samo izvedejo neki ukrepi, ampak je
               treba na koncu tudi ugotoviti, kaj dejansko se je tudi realiziralo. Poleg tega se
               zelo velik poudarek v tem programu daje bivanjskim razmeram in tudi večji
               zaposlenosti, večji izobrazbeni sposobnosti oziroma večji izobraženosti Romov pa tudi
               ohranjanju njihove kulture.</p>
               <p>Glede samega zakona, kot ste rekli, imenovana je bila delovna skupina, ki ima
               nalogo, da do začetka novembra pripravi osnutek zakona. Novelacija zakona gre v javno
               razpravo v novembru. V njej predvidevamo prav tiste spremembe, ki so jih nakazale
               tudi romske skupnosti, Svet romske skupnosti ter tudi ostale organizacije; in so pri
               tem tudi sodelovale. Tista organizacija, ki je že po samem zakonu neposredno zavezana
               k sodelovanju, je Svet romske skupnosti in ta je bil neposredno vključen. Prejšnji
               teden smo imeli sestanek z vsemi zvezami romskih skupnosti in Svetom romske skupnosti
               ter Forumom romskih svetnikov, ki smo jim predstavili tudi izhodišča zakona in jih
               pozvali, da podajo pripombe, ko bo javna razprava. Ne drži, da se Vlada Republike
               Slovenije pod vodstvom Mira Cerarja tega problema otepa. Celo več, naredili smo
               delovno skupino za reševanje bivanjskih razmer; njena naloga je, da za vsako naselje
               posebej ugotovi, kakšno je stanje, in pripravi potrebne ukrepe. Njihova naloga je, da
               v sodelovanju z občinami predvidijo, ali so potrebne zakonske spremembe ali
               katerikoli drugi ukrepi. Naj pa povem, da je zelo dober primer sodelovanja z lokalno
               skupnostjo, to je občino Novo mesto, kjer bomo tudi kot primer dobre prakse lahko
               pokazali in bo na vladi v sredo podpisana pogodba o tem, da se izvede projekt
               infrastrukture, komunalne ureditve v vrednosti 3,5 milijonov. Sprejet je tudi
               dogovor, da se spremeni oziroma sprejme OPN in pripravi časovnica, kdaj se bo ta
               zadeva dejansko tudi rešila. Prav tako je tudi glede reševanja pitne vode. Po naših
               podatkih je na Dolenjskem 23 naselij, ki že imajo pitno vodo, dve naselji nimata; eno
               pa je, ampak se prebivalci ne želijo priključiti na to pitno vodo. Nekoliko več težav
               imamo, ampak se tudi tam rešujejo, v Škocjanu; največ pa trenutno vidimo v Ribnici
               zaradi nesodelovanja lokalne skupnosti. Želimo pa skupaj s to delovno skupino in z
               občinami ugotoviti, kakšno je dejansko stanje, in na podlagi tega potem tudi reševati
               to problematiko. Toliko morda v tem trenutku, za dopolnitev sem vam na voljo.</p>
            </sp>
            <sp xml:id="SDZ7-Redna-34-2017-10-16.sp195">

               <speaker>PREDSEDNIK DR. MILAN BRGLEZ:</speaker>

               <p>Matjaž Hanžek, imate besedo za obrazložitev zahteve po dopolnitvi odgovora.</p>
            </sp>
            <sp xml:id="SDZ7-Redna-34-2017-10-16.sp196">

               <speaker>MATJAŽ HANŽEK (NeP):</speaker>

               <p>Z generalno sekretarko oziroma celo z vlado se zelo strinjam, da je to zelo zapletena
               stvar, reševanje vseh teh problemov, ki so nastali. Ampak čudno pa je, da se je vlada
               lotila tega šele spomladi, je to medresorsko komisijo postavila skoraj tri leta po
               tem, ko je vlada nastala. In potem so takšni problemi. Jaz sem sicer zdaj dobil
               odgovor na to, da bo zanesljivo zakon pred oziroma do novih volitev sprejet. Jaz še
               vedno dvomim, tako kot je, ampak pustimo to za nekaj mesecev, ko bo bolj natančno
               videno.</p>
               <p>Predvsem mi je problematična analiza. Zdaj delati analizo bivanjskih pogojev, tri
               leta zamude, jaz trdim, da ni variante. Predvsem pa mi je problematično to, kakor sem
               razbral iz teh zapisnikov, ki sem jih slučajno dobil, ta medresorska komisija kar
               reče – zakon je zakon, mi ne moremo narediti moratorija. Evropsko sodišče za
               človekove pravice je vsaj v dveh primerih odločilo, da je v takih primerih, kjer
               ljudje, Romi živijo že desetletja na neki zemlji, kjer so jih pustili, ker so jih tja
               dali, treba delati drugače, kot pa zakon mrtvo hladno reče – treba je podreti celo
               naselje. Samo zamislite si, kaj bi bilo pri denacionaliziranih stanovanjih, če bi
               novi lastniki prišli in zmetali vse, tistih 20, 30 tisoč delavcev na cesto. Pri Romih
               se to lahko naredi. Predvsem to bi rad vedel, kaj je.</p>
            </sp>
            <sp xml:id="SDZ7-Redna-34-2017-10-16.sp197">

               <speaker>PREDSEDNIK DR. MILAN BRGLEZ:</speaker>

               <p>Generalna sekretarka Vlade mag. Lilijana Kozlovič, imate besedo za dopolnitev
               odgovora.</p>
            </sp>
            <sp xml:id="SDZ7-Redna-34-2017-10-16.sp198">

               <speaker>MAG. LILIJANA KOZLOVIČ:</speaker>

               <p>Hvala.</p>
               <p>Kar se tiče zakona, predvidevamo, da bo v nekaj mesecih v Državnem zboru. Potem
               verjamem, da bo Državni zbor dosegel konsenz, da bo ta zakon tudi dokaj hitro lahko
               sprejel, ker so dejansko vse spremembe, ki jih predvidevamo, soglasne oziroma so
               predlogi, ki so jih dale same romske skupnosti; in potreba po tej spremembi. Kar se
               tiče bivanjskih razmer, nikakor ne. Ne želimo, da teh naselij, kot pravite, preprosto
               ni več; ampak želimo, da se ta naselja legalizirajo. Morda bo lahko zelo dober primer
               projekt, ki se pelje trenutno na Dolenjskem, torej Žabjak-Brezje, kjer je namen, da
               se sprejme OPN, da se to območje dejansko prostorsko uredi, da država odstopi
               zemljišče lokalni skupnosti, potem pa se naprej uredi s stavbno pravico ali kako
               drugače lastnina Romov, ki imajo nepremičnino. Zakon o graditvi objektov, ki bo v
               mesecu oktobru sprejet v Državnem zboru oziroma bo v drugi obravnavi, predvideva
               legalizacijo objektov, ki so starejši od 20 let; in tukaj je velika možnost. Seveda
               pa je potem vprašanje tistih objektov, ki morda ne bodo izpolnjevali teh pogojev, kaj
               pa tam storiti.</p>
               <p>Kar se tiče komunalne opremljenosti, do sedaj je bilo danih 15 milijonov v okviru
               regionalnega razvoja. Počrpano je bilo 73 % in okoli 20 občin je prav za romsko
               problematiko namenilo ta sredstva, mislim, da je bilo okoli 11 milijonov; in so
               uredili to infrastrukturo do naselij. Treba je potem še od naselja do konkretne hiše
               urediti situacijo. Verjamem in upam, da bodo tudi romske skupnosti prevzele
               odgovornost do svoje lastnine, da se bodo zavedale, da je to njihova last in da je
               napeljava elektrike možna takrat, kadar je objekt varen. Kajti če bomo elektriko
               napeljali v objekt, ki ni varen, v takem primeru bomo odgovorni za posledice, ki bodo
               nastale. Kar se vode tiče, vsekakor je možno, predvidevamo tudi začasno rešitev, da
               bi postavili sanitarne bokse, kjer bi bila voda in tudi sanitarni objekti in bi bil
               recimo en boks za dve družini. Res se zdi, da je morda nekoliko pozno, ampak mislim,
               da edino na tak legalen način, ob sodelovanju romske skupnosti, ki bo prevzela tudi
               svoj del obveznosti, bomo to situacijo nedvomno rešili. Hvala.</p>
            </sp>
            <sp xml:id="SDZ7-Redna-34-2017-10-16.sp199">

               <speaker>PREDSEDNIK DR. MILAN BRGLEZ:</speaker>

               <p>Matjaž Hanžek, imate besedo za postopkovni predlog, da Državni zbor na naslednji
               seji opravi razpravo o odgovoru.</p>
            </sp>
            <sp xml:id="SDZ7-Redna-34-2017-10-16.sp200">

               <speaker>MATJAŽ HANŽEK (NeP):</speaker>

               <p>Hvala lepa.</p>
               <p>Jaz bi v tem primeru bil zaradi …, da bi se motil; moram pa vseeno reči, da sem
               vesel ob teh pozitivnih dejanjih, vaših besedah. Nisem pa prepričan, da bo to vse
               štimalo. Za Žabjek vem, že pred 15 leti je bil zelo navdušen, so celo en del uredili,
               ampak je tam država med drugim tudi blokirala zemljišče, zato državi ne verjamem.
               Najmanj 15 let, kar sem jaz bil tam, in je še vedno isti problem, ki ga boste pa
               sedaj kar naenkrat rešili. Ne vem, zakaj država ni mogla v 15 ali še več letih tega
               rešiti. Gre pa samo za prenos zemljišča. Druga stvar, imamo pa recimo občino Škocjan,
               kjer formalno, zakonito sploh niso narisali nekega naselja, ki 50 let stoji, ker so
               Romi tam. Po zakonu lahko pridejo buldožerji in vse povozijo, ker tam tako ali tako
               nikogar ni – ni ne hiš, ne barak, ne ljudi. To so stvari, ki mene skrbijo. Žabjek in
               te stvari boste najbrž lepo rešili, ampak to so pa druge stvari, sedaj tega ne vem.</p>
               <p>Še ena stvar je, ki me zelo tukaj moti, tudi v teh zapisnikih sem videl, vprašanje
               avtohtonosti. To je ena najbolj zmešanih stvari, ki jih imamo v Sloveniji,
               avtohtonost. Če že rečemo avtohtona narodna manjšina, ne more biti posamezni
               pripadnik neke manjšine avtohton, drugi sosed pa neavtohton. Avtohtonost velja lahko
               za celo narodno manjšino, ne pa tisti, ki je 50 let. Kaj pa tisti, ki se sedaj rodi?
               Tisti pa ni. Upam, da boste tudi to v tem zakonu rešili; čeprav tukaj, kot sem videl,
               na Ministrstvu za delo, družino in socialne zadeve ter na ministrstvu za, mislim da,
               upravo ali nekaj podobnega, saj je vseeno, zelo nasprotujejo, da bi ta zakon pomagal
               rešiti probleme, ki jih imajo neavtohtoni Romi. Ta zgodba je diskriminacija znotraj
               diskriminacije. Ene ljudi, ene manjšince nagrajevati z malo boljšim statusom kot
               druge. Upam, da boste tudi to rešili. Ustava ne govori o teh stvareh, o dveh romskih
               skupnostih – avtohtoni in neavtohtoni. Moram pa povedati, da je pred kakšnimi 20 ali
               več leti Dimitrij Rupel, ko je bil še zunanji minister, na zahtevo Sveta Evrope, ko
               so zahtevali, kdaj so pri nas manjšine avtohtone, rekel – ko živita dve generaciji.
               Se pravi, vsi so že tukaj. Zato bi jaz prosil, da se o tem v Državnem zboru
               pogovorimo. Hvala lepa.</p>
            </sp>
            <sp xml:id="SDZ7-Redna-34-2017-10-16.sp201">

               <speaker>PREDSEDNIK DR. MILAN BRGLEZ:</speaker>

               <p>Sem že mislil, da ne bo zahtevka na koncu.</p>
               <p>Matjaž Hanžek, o vašem predlogu bo Državni zbor odločil jutri, 17. oktobra 2017, v
               okviru glasovanj.</p>
               <p>Gospod Uroš Prikl, imate besedo, da zastavite vprašanje ministru za javno upravo
               gospodu Borisu Koprivnikarju.</p>
            </sp>
            <sp xml:id="SDZ7-Redna-34-2017-10-16.sp202">

               <speaker>UROŠ PRIKL (PS DeSUS):</speaker>

               <p>Hvala lepa za besedo, spoštovani predsednik. Spoštovane kolegice in spoštovani
               kolegi, spoštovani minister Koprivnikar!</p>
               <p>Moje vprašanje je v kontekstu ali pa v duhu sprejemanja državnega proračuna in
               hkratnega evidentnega, vidnega nezadovoljstva predstavnikov občin oziroma lokalnih
               skupnosti. Le-ti vedno znova izpostavljajo, da se nahajamo v situaciji, ko so mediji
               polni novic o koncu krize, stopnja rasti GDP v Sloveniji je med najvišjimi v Evropi;
               na drugi strani pa se občinam preko novih zakonskih obveznosti, novih zadolžitev
               nalagajo posledično tudi višji stroški, sredstva pa praktično stagnirajo. Proračun je
               sigurno eden izmed najpomembnejših, če že ne najpomembnejši akt, ki ga Državni zbor
               sprejema. Običajno je tako, da s proračunom nihče ni v popolnosti zadovoljen. Tudi
               tokrat je temu tako, čeprav mnoga ministrstva, izjema je ministrstvo za delo,
               dobivajo v proračunu za leto 2018 več sredstev, kot je bilo prvotno planirano. Rdeča
               nit tega proračuna je predstavniki Skupnosti občin, Združenja občin in Združenja
               mestnih občin nezadovoljni. Kolegice in kolegi, vsi poslanci prihajamo iz občin, ne
               glede na našo politično barvo. Prihajamo iz občin, ki morajo biti uspešne, zadovoljne
               in progresivno naravnane. Posledica zadovoljstva teh občin pa so seveda zadovoljni
               državljani, zadovoljni uporabniki storitev, ki jih občine nudijo; in seveda v končni
               fazi tudi uspešna celotna država na dolgi rok. Dejstvo je namreč, da morajo občine
               deliti usodo, to je treba tudi izpostaviti na tem mestu, države v smislu vzdržnosti
               javnih financ. To narekuje tudi finančno fiskalno pravilo, ki smo ga v tem državnem
               zboru sprejeli.</p>
               <p>Spoštovani minister, okviru javnofinančne vzdržnosti me zanima:</p>
               <p>Kakšni so konkretni ukrepi, ki so oziroma bodo sprejeti v kontekstu razbremenitve
               nalog občin, razbremenitev občin generalno; saj le-te opravljajo vedno širši spekter
               nalog, nalagajo se jim določene zadolžitve, razbremenitev pa je bore malo ali pa
               praktično nič?</p>
               <p>In še to, vedeti je treba, da so občine v preteklosti nemalokrat bile in, verjamem,
               da tudi v prihodnosti bodo generator investicijskih ciklov; tudi takrat, ko je država
               na tej točki nekoliko zaostala.</p>
               <p>Zanima me:</p>
               <p>Kaj je v funkciji države v mislih, da se bo naredilo, da se občine razbremenijo
               nekaterih obveznosti in nekaterih nalog; ali pa da se jim po drugi strani zagotovi
               nekoliko višji kolač v deležu sredstev?</p>
            </sp>
            <sp xml:id="SDZ7-Redna-34-2017-10-16.sp203">

               <speaker>PREDSEDNIK DR. MILAN BRGLEZ:</speaker>

               <p>Minister za javno upravo gospod Boris Koprivnikar, imate besedo za odgovor.</p>
            </sp>
            <sp xml:id="SDZ7-Redna-34-2017-10-16.sp204">

               <speaker>BORIS KOPRIVNIKAR:</speaker>

               <p>Hvala, spoštovani predsednik. Poslanke in poslanci! Hvala, poslanec Prikl, za to
               vprašanje.</p>
               <p>Najprej naj povem malce na splošno. Ja, občine dobivajo več nalog in naloge so vedno
               bolj kompleksne, tako kot država in vsi tisti, ki se soočamo z vedno bolj zahtevnim
               poslovnim okoljem. Občine delujejo, tudi ugotavljamo pri strategiji razvoja lokalne
               samouprave, dobro. Lokalna samouprava deluje in zato sem tudi vesel kazalnikov, s
               katerimi se soočamo v zadnjem času, da povprečnina raste, da se finančno stanje občin
               izboljšuje, zadolženost upada, čeprav v času krize je v primerjavi med občinskimi in
               državnim proračunom prihajalo do razhajanja, saj se občinski proračuni niso krčili,
               tudi število zaposlenih ne; medtem ko na državni strani pa kar precej. In kot
               pravilno ugotavljate, seveda lahko v tem času, ko nam gre bolje, tudi popuščamo pri
               teh ukrepih. Se pa vedno soočamo s tem, da so jasno zahteve vseh strani – občinskih,
               sindikalnih, številnih drugih – bistveno večje, kot pa so dejanske zmožnosti države,
               ki je omejena tudi s fiskalnim pravilom in drugimi finančnimi omejitvami. Pa vendar,
               da sva bolj konkretna. Z Zakonom o ukrepih za uravnoteženje javnih financ smo posegli
               na področje enajstih zakonov, ki prinašajo trajne pozitivne učinke za delovanje
               občin. Mi smo takrat v dogovorih z občinskimi združenji ocenili, da so ti učinki
               okoli 22,8 milijona evrov. Poleg tega smo tudi pristojnim ministrstvom naložili, da
               predložijo konkretne rešitve za znižanje stroškov posebej za delovanje občin za
               odpravo ugotovljenih administrativnih ovir.</p>
               <p>Na kratko bom še omenil, kaj vse smo na tem področju naredili. Celoten proces
               zniževanja stroškov občin posega v področje zakonodaje, ki se nanaša na občine. Tukaj
               smo stalno sodelovali v vseh pogajanjih in v celotnem procesu z vsemi tremi ključnimi
               občinskimi združenji, kjer smo povečini uspeli dosegati konsenz; seveda pa je težko
               doseči konsenz v samem obsegu financiranja, ker zaradi zagotavljanja javnofinančne
               vzdržnosti in zahtev občine tukaj težko pričakujemo konkreten konsenz. Pa vendar smo
               uvedli tudi posebno orodje v enotni zbirki ukrepov za izboljšanje poslovnega okolja,
               ki ga imamo zato, da sledimo, kako se izvajajo odprave administrativnih ovir in
               poenostavitve. Smo posebej za občine uvedli poseben del, kjer spremljamo učinke teh
               ukrepov za občine. Te rešitve so celo objavljene na spletu, tako da lahko občani,
               župani in tudi vsi ostali spremljamo, kaj dejansko se dogaja na odpravi teh ukrepov.
               V Zakonu o lokalni samoupravi smo omogočili, da lahko občine ustanavljajo občinsko
               ali medobčinsko pravobranilstvo, ki je predstavljalo občinam velik strošek. To je
               bila tudi ena velika zahteva občin, čeprav mislim, da je zelo malo občin potem to
               tudi realiziralo, ampak zakonska možnost je odprta. Potem smo omogočili predpisovanje
               občinske takse za dejavnosti, ki pomenijo posebno rabo javnih površin v lasti občine;
               to je bila tudi ena od zahtev, ki je bila vložena. Potem zelo pomembno, da lahko
               občine samostojno vložijo zemljiškoknjižni predlog tudi v elektronski obliki, da se s
               tem izognejo notarski pristojbini, ki je okrog 30 evrov. Glede na število teh
               zemljiškoknjižnih predlogov je samo ta ukrep sam po sebi vreden okoli 2 milijona;
               hkrati pa je bila zagotovljena tudi možnost brezplačnega ustanavljanja služnosti med
               državo in občinami, kar je bila tudi ena velika zahteva in tudi predstavlja kar
               precejšen prihranek.</p>
               <p>Na področju kmetijskih zemljišč, stvarna služnost za nepremičnine, ki so v lasti
               Republike Slovenije, s katerimi upravlja gospodarski sklad, je lahko v korist občin
               neodplačna, to je bila tudi noviteta v zakonodaji. Pri Zakonu o vrtcih, ki je bil en
               velik problem glede vplivanja občin na plačevanje, je bilo omogočeno, da občine same
               vzpostavijo evidenco upravičencev; in je to v povezavi z Zakonom o uveljavljanju
               pravic iz javnih sredstev tudi omogočeno, da so udeleženi v teh postopkih. Potem so
               tu ugodnosti na področju javnih naročil, skupnih naročil, ponovitve postopka, enotni
               zakladniški račun, souporaba MFERAC in številne druge poenostavitve, tudi na področju
               računalniške podpore občinam in njihovemu delovanju. Teh ukrepov je kar veliko in
               aktivno tudi nadaljujemo v tej smeri, da v čim večji meri omogočimo občinam
               racionalno poslovanje.</p>
            </sp>
            <sp xml:id="SDZ7-Redna-34-2017-10-16.sp205">

               <speaker>PREDSEDNIK DR. MILAN BRGLEZ:</speaker>

               <p>Gospod Uroš Prikl, imate besedo za obrazložitev zahteve za dopolnitev odgovora.</p>
            </sp>
            <sp xml:id="SDZ7-Redna-34-2017-10-16.sp206">

               <speaker>UROŠ PRIKL (PS DeSUS):</speaker>

               <p>Hvala lepa.</p>
               <p>Minister, pozdravljam vse te napore, zagotovo niso enostavni, zagotovo je bilo mnogo
               energije vložene s strani vladnih predstavnikov in na drugi strani predstavnikov vseh
               treh občinskih organizacij. Dejstvo je, da tisto minimalno zadovoljstvo na strani
               občin še ni doseženo. Jaz verjamem, da se lahko temu približate. Jaz tukaj želim,
               hočem, ne smem seveda zahtevati, da dialog nadaljujete, da si vsi skupaj, ki boste v
               tem dialogu sodelovali, resnično po najboljših močeh prizadevate priti vsaj na tisto
               minimalno skupno točko, kjer bo vsaj minimalno zadovoljstvo na obeh straneh. Ne glede
               na to, iz katere občine prihajamo, lahko smo Mariborčani nezadovoljni nad svojim
               nesposobnim vodstvom v Mariboru, govorim o občinski upravi, lahko prihajate, kolegice
               in kolegi ali pa državljani iz katere druge občine, v kateri ste navdušeni nad svojim
               vodstvom, nad svojimi župani, skupni imenovalec, skupna želja vseh državljanov, ki
               prihajamo iz lokalnih sredin, pa seveda je, da bo občina tista, ki bo učinkovito
               opravljala svoje naloge za svoje državljane, za svoje občane, kakorkoli hočete. In
               šele v tako uspešni občini bodo lahko državljani zadovoljni in tudi država bo seveda
               neko korist od tega imela.</p>
               <p>Verjamem, da v tem trenutku pri nekaj sekundah, ki so mi še ostale, ni časa, da bi
               kaj rekel o Zakonu o pokrajinah, prepričan pa sem, da je to sigurno eden bistvenih
               korakov naprej. In vlada, ki ji bo uspelo na področju uvedbe Zakona o pokrajinah
               narediti preboj, si bo zagotovila ne samo všečnost, ampak tudi uspešnost, nesporno
               uspešnost na dolgi rok.</p>
               <p>Kot rečeno, želim, minister, da se s svojo pogajalsko ekipo s predstavniki občin
               pogovarjate, nadaljujete svoja prizadevanja, da se poslušate in da se pri teh svojih
               pogovorih tudi slišite. Hvala lepa.</p>
            </sp>
            <sp xml:id="SDZ7-Redna-34-2017-10-16.sp207">

               <speaker>PREDSEDNIK DR. MILAN BRGLEZ:</speaker>

               <p>Minister za javno upravo gospod Boris Koprivnikar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-34-2017-10-16.sp208">

               <speaker>BORIS KOPRIVNIKAR:</speaker>

               <p>Hvala, predsednik.</p>
               <p>Če še dopolnim, dialog, sodelovanje je ne nazadnje meni osebno, če želite, ključno
               politično poslanstvo, ki se ga trudim vsak dan uveljavljati. Tudi dialog z občinami
               je nekaj, k čemur smo se zavezali, ne nazadnje v času te vlade je bil po dolgem času
               podpisan sporazum z občinami, ki prej leta in leta ni bil dosežen. Tudi v letošnjem
               letu nadaljujemo z dialogom. Prav v sredo imamo ponovno sestanek z občinskimi
               združenji, kjer se bomo ukvarjali tudi z zakonskimi osnovami, kjer temeljito
               usklajujemo vsak predlog občinskih združenj in ga poskušamo uveljaviti, če je seveda
               možno in ni kakšnih posebnih zadržkov. Imamo pa seveda s tem tudi nemalo težav, ker
               so stališča različnih občin, ne nazadnje tudi stanja v različnih občinah zelo
               različna. Imamo super uspešne občine in občine, ki so v velikih težavah, ne nazadnje
               pa tudi med občinskimi združenji pogosto obstajajo diametralno nasprotna stališča, pa
               kljub temu mi vztrajamo v dialogu in iščemo konsenz, sodelovanje. Od tega ne bomo
               odstopili.</p>
               <p>In če ste omenili tudi pokrajine, na tem področju regionalizacije države se trudimo
               predvsem določiti, kaj so tiste izvorne pristojnosti pokrajin, ker to je po našem
               trdnem prepričanju razlog, da do sedaj še ni prišlo do regionalizacije. Da ne prihaja
               do podvajanja nalog med državo, regijo in občino. Na tak način bomo zagotovili, da bo
               tudi regijsko upravljanje delovalo učinkovito, bolje kot sedaj, in to je najhitrejša
               pot tudi do regionalizacije Slovenije v takem smislu, da bo res učinkovito in dobro
               delovala. Hvala.</p>
            </sp>
            <sp xml:id="SDZ7-Redna-34-2017-10-16.sp209">

               <speaker>PREDSEDNIK DR. MILAN BRGLEZ:</speaker>

               <p>Mag. Marko Pogačnik, imate besedo, da zastavite vprašanje ministru za gospodarski
               razvoj in tehnologijo gospodu Zdravku Počivalšku.</p>
            </sp>
            <sp xml:id="SDZ7-Redna-34-2017-10-16.sp210">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik!</p>
               <p>Spoštovani minister za gospodarstvo, v nadaljevanju bi vam rad zastavil vprašanje,
               in sicer v zvezi z javnim razpisom, ki ga je objavila vaša agencija SPIRIT, agencija
               za spodbujanje podjetništva, internacionalizacije, tujih investicij in pa
               tehnologije, v Uradnem listu 29. 9. 2017, in sicer javni razpis za financiranje
               izvajanja celovitih podpornih storitev za potencialne podjetnike in podjetja v okviru
               Slovenskih poslovnih točk za obdobje od leta 2018 do leta 2022, okrajšano Spot regije
               2018–2022.</p>
               <p>Želel bi, da kot minister za gospodarstvo podate kratek komentar k temu razpisu.
               Nekateri deležniki, ki se tičejo tega razpisa, namreč ugotavljajo, da SPIRIT oziroma
               na koncu koncev tudi država s tem razpisom ne upošteva podpornega okolja, ki je že
               razvito in dobro deluje – vrsto let tudi na lastne stroške izvaja brezplačne storitve
               svetovanja e-V EM – da na nek način ta razpis, ki uvaja en spot regije, eno tako
               imenovano slovensko poslovno točko za regijo, uvaja tudi en del centralizacije, da na
               nek način vsem, ki se bodo posluževali teh svetovanj, otežuje zadevo, kajti morali
               bodo priti na eno točko, ter da na silo postavlja novo mrežo svetovalnih točk in
               predvsem da se pri pripravi tega razpisa ali ministrstvo ali agencija nista dovolj
               posvetovala z deležniki, ki že v danem trenutku ponujajo takšen način svetovanja.</p>
            </sp>
            <sp xml:id="SDZ7-Redna-34-2017-10-16.sp211">

               <speaker>PREDSEDNIK DR. MILAN BRGLEZ:</speaker>

               <p>Minister za gospodarski razvoj in tehnologijo gospod Zdravko Počivalšek, imate
               besedo za odgovor.</p>
            </sp>
            <sp xml:id="SDZ7-Redna-34-2017-10-16.sp212">

               <speaker>ZDRAVKO POČIVALŠEK:</speaker>

               <p>Spoštovani predsednik Državnega zbora!</p>
               <p>Spoštovani poslanec, najlepša hvala za vprašanje. Predmetni razpis je bil v Uradnem
               listu Republike Slovenije objavljen 29. 9. 2017, kot ste povedali. Predmet razpisa je
               financiranje izvajanja brezplačnih storitev na 12 slovenskih poslovnih točkah <stage>(spot
               regije)</stage>. Ob tem je treba povedati, da jih je bilo prej 36. Objava razpisa oziroma
               vzpostavitev slovenskih poslovnih točk je vezana na realizacijo vladnega strateškega
               projekta 6.3 VEM za poslovne subjekte. Regijske točke spot regije bodo na enem mestu
               zagotavljale brezplačne informacije, osnovno svetovanje, usposabljanja in delavnice
               ter izvajanje aktivnosti povezovanja regionalnega okolja. Ciljna skupina, ki so ji
               namenjene storitve spot regije, ki so predmet financiranja po tem javnem razpisu, so
               potencialni podjetniki in obstoječa podjetja. Cilj javnega razpisa je povečanje
               informiranosti in znanja za reševanje izzivov na podjetniški poti v vseh fazah
               podjetniškega ciklusa in povečanje zgodnje podjetniške aktivnosti, kar bo prispevalo
               k večjemu nastajanju in izboljšanju rasti in razvoja podjetij. Obdobje izvajanja
               aktivnosti je od 1. 1. 2018 do 31. 12. 2022, torej 5 let. Razpisanih je 13 milijonov
               875 tisoč 600 evrov za celo petletno obdobje. Do zdaj so bili ti razpisi na enoletnem
               nivoju. Na razpis se je mogoče prijaviti v roku 45 dni od objave v Uradnem listu
               Republike Slovenije, to je do 13. 11. 2017. Upravičeni stroški so: stroški plač in
               povračil v zvezi z delom za osebje, posredni stroški v obliki pavšalne stopnje do 15
               % upravičenih neposrednih stroškov osebja, stroški storitev zunanjih izvajalcev.</p>
               <p>Javni razpis Spot 2018–2022 predstavlja nadgradnjo javnega razpisa VEM 2016 in 2017.
               Pomembnejše razlike oziroma poudarki so pa naslednji – in tudi upam, da bom tukaj
               delno odgovoril na to, kar je bilo vprašanje – financirali bomo samo storitve 12
               spotov regij, praviloma v obliki konzorcijev. Spodbuditi želimo povezovanje subjektov
               podpornega okolja, ki se bodo na ravni regije povezovali v konzorcij ter tako dosegli
               sinergijo znanja. Gre za to, da so ti subjekti podpornega okolja GZS, OZS, RRI in da
               so ti dobro razpredeni, kot ste povedali, s svojo mrežo po celi Sloveniji. Vendar na
               vseh točkah niso enako dobro usposobljeni. Aktivnosti se bodo izvajale na sedežu
               spota, torej na enem mestu v regiji, seveda pa je treba povedati tudi to, da ni
               pravne podlage, da bi zdaj enemu od teh v obstoječem sistemu lahko dodelili direktno,
               brez razpisa, mrežo. Oni se lahko prijavijo tudi sami, vendar je treba povedati še
               to, da vsaj eden iz teh organizacij podpornega okolja, dokler je imel obvezno
               članstvo, ni bil zainteresiran za to zadevo, po izgubi pravice do obveznega članstva
               oziroma po prestrukturiranju pa je interes za to zadevo definitivno postal večji. V
               vsakem primeru mi želimo spodbuditi vse te organizacije podornega okolja k temu, da
               se zorganizirajo na lokalnem nivoju na način, da bodo kot konzorcij lahko svoje delo
               opravljali najbolje.</p>
               <p>Z namenom približevanja storitev uporabnikom pa bodo svetovalci del aktivnosti lahko
               izvajali v obliki mobilnih svetovanj tudi pri upravičencih na terenu. Delavnice,
               usposabljanja in tudi mobilna svetovanja se bodo izvajali tako, da bo zagotovljena
               pokritost regije, financirali bomo tudi polne zaposlitve svetovalcev, za katere bodo
               predpisana tudi izobraževanja in usposabljanja. Tako bo zagotovljena višja
               usposobljenost svetovalcev ter posledično višje kakovosti storitev za podjetnike.</p>
               <p>Da zaključim v tem prvem delu. Podporne organizacije se bodo na ta razpis lahko
               prijavile same ali pa v konzorciju. Mi mislimo, da bodo bolj uspešni, če bodo, glede
               na to, da so razpršeni po celem teritoriju Slovenije, zmogli najti konsenz in se
               prijaviti v obliki konzorcija.</p>
            </sp>
            <sp xml:id="SDZ7-Redna-34-2017-10-16.sp213">

               <speaker>PREDSEDNIK DR. MILAN BRGLEZ:</speaker>

               <p>Mag. Marko Pogačnik, imate besedo za obrazložitev zahteve za dopolnitev odgovora.
           </p>
            </sp>
            <sp xml:id="SDZ7-Redna-34-2017-10-16.sp214">

               <speaker>MAG. MARKO POGAČNIK (PS SDS):</speaker>

               <p>Spoštovani minister, zahvaljujem se za vaše odgovore. Deloma sem zadovoljen, deloma
               pa bi še vseeno rad določene poudarke tukaj podal, da mi potem v nadaljevanju
               poskušate še na te odgovoriti. Saj sem vedel, očitki nekaterih, ki se ukvarjajo s
               tem, da ta razpis v določenem segmentu ni korekten in da se bo tukaj s tem razpisom –
               gre pa za obdobje štirih let, 2018–2022 – sistem bolj kot ne centraliziral. Recimo,
               ne vem, v razpisu so nekateri pogoji, da morajo vsi svetovalci imeti pisarno na
               sedežu spota, ko bo. To pomeni, če bo ena regija, če govorimo za gorenjsko regijo,
               lahko potem rečemo, da bo verjetno ta spot regija v Kranju in se bodo morali
               podjetniki ali pa tisti, ki se bo zanimal za te informacije, iz Škofje Loke, z
               Jesenic voziti v Kranj.</p>
               <p>Zanima me:</p>
               <p>Zakaj je obvezno, da imajo svetovalci sedež prav na tem spotu?</p>
               <p>Lahko bi ga imeli tudi nekje drugje. Recimo, zahteva se seznam projektov, ki so jih
               partnerji konzorcija izvajali skupno v zadnjih dveh letih in je njihova vrednost
               najmanj dva tisoč evrov neto. Primer obrtne zbornice, točka e-VEM je brezplačna. In
               imajo, bi rekel, kvalitetne svetovalce, kvalitetno znanje. Tudi na drugih področjih.
               Recimo, v razpisu imate, da mora imeti regija showroom, sobo tridesetih kvadratnih
               metrov za predstavitev regije. Kup takih stvari, zaradi katerih se mi zdi, da res
               nekako razpis nakazuje, da ta razpis preferira določene svetovalce, po drugi strani
               se mi zdi, da se pa predvsem oddaljuje od uporabnikov teh storitev, kajti zadeva se
               centralizira, in da se za nekatere, ki nujno potrebujejo te informacije, zadeva na
               nek način otežuje.</p>
            </sp>
            <sp xml:id="SDZ7-Redna-34-2017-10-16.sp215">

               <speaker>PREDSEDNIK DR. MILAN BRGLEZ:</speaker>

               <p>Minister za gospodarski razvoj in tehnologijo gospod Zdravko Počivalšek, imate besedo
               za dopolnitev odgovora.</p>
            </sp>
            <sp xml:id="SDZ7-Redna-34-2017-10-16.sp216">

               <speaker>ZDRAVKO POČIVALŠEK:</speaker>

               <p>Še nekaj dodatnih informacij pa tudi, upam, odgovor na to, kar ste zdaj dodatno
               postavili. Želel bi povedati, da ne ustvarjamo nove vzporedne mreže, temveč v mrežo
               povezujemo že obstoječe deležnike, zbornici OZS, GZS, RRI in ostale, ki bodo
               izpolnjevali pogoje, da bi dosegli sinergijo znanja. Spoti regij bodo izvajali
               bistveno večji obseg storitev, kot to do sedaj delajo financirane točke VEM.
               Upoštevane bodo potrebe, izkazane s strani uporabnikov, upoštevana bo tudi
               specifikacija regij, saj lahko spoti izbirajo obseg posameznih aktivnosti, ki jih
               bodo izvajali. Poenostavljena je tudi sama prijava na razpis in predvideno poročanje.</p>
               <p>Izhodišča projekta pa so naslednja. V Sloveniji že obstajajo nekateri deli sistema
               VEM, kot ste povedali, posamezni deli sistema VEM ne delujejo usklajeno in jih
               uporabniki ne prepoznavajo kot celoto, nesodelovanje subjektov sistema VEM, zmeda
               zaradi poimenovanja točk VEM. Naloge posameznih delov sistema VEM niso jasno
               razmejene, zato uporabniki nimajo jasne slike o tem, kje in kakšne brezplačne
               storitve lahko pričakujejo. Ni zagotovljena stalnost subjektov in storitev sistema
               VEM, predvsem mreže regionalnih točk. Strateški cilj vladnega projekta 6.3 VEM za
               poslovne subjekte je: povezati posamezne dele sistema v smiselno celoto, zagotoviti
               stalnost ter kakovost storitev in prepoznavnost podpornih storitev sistema, razmejiti
               naloge oziroma storitve posameznih delov sistema. Projekt, na koncu koncev, ta 6.3
               VEM, sestavljajo štirje nivoji. Nacionalni nivo predstavlja SPIRIT Slovenija,
               regionalni nivo 12 regijskih točk, spotov, objavljen razpis, to, kar smo zdaj
               govorili. Registracijski nivo so točke spot, ki izvajajo e-VEM postopke za podjetja,
               cirka 140 teh točk je v državi na upravnih enotah, izpostavah Ajpesa, v zbornicah, se
               pravi, da s tem pokrivamo ta regionalni del, o katerem ste rekli, da ga
               centraliziramo. In zadnja zadeva, četrti nivo – portal, enotna kontaktna točka na
               spletu, portal, preko katerega lahko potencialni podjetniki in podjetja sami izvedejo
               e-VEM postopke.</p>
               <p>Kljub vsemu mislim, da gre pri tem sistemu za nadgradnjo obstoječega sistema, za
               večjo povezanost, seveda pa ta sistem zahteva vsaj nekaj truda in pa usklajevanja na
               regionalnem pa tudi na vertikalnem nivoju znotraj vseh štirih nivojev. Hvala.</p>
            </sp>
            <sp xml:id="SDZ7-Redna-34-2017-10-16.sp217">

               <speaker>PREDSEDNIK DR. MILAN BRGLEZ:</speaker>

               <p>Gospod Marko Ferluga, imate besedo, da zastavite vprašanje ministrici za delo,
               družino, socialne zadeve in enake možnosti dr. Anji Kopač Mrak.</p>
            </sp>
            <sp xml:id="SDZ7-Redna-34-2017-10-16.sp218">

               <speaker>MARKO FERLUGA (PS SMC):</speaker>

               <p>Hvala za besedo. Pozdrav ministrici in obema ministroma ter ekipi, ki je še
               ostala!</p>
               <p>Govorila bova o Pravilniku o standardih in normativih socialnovarstvenih storitev,
               konkretneje o 8. členu tega, ki določa bivalni standard. Vedno je bilo tako, da so
               bile definirane enoposteljne, dvoposteljne sobe za odrasle in seveda starejše ter
               enoposteljne, dvoposteljne in triposteljne za otroke in mladostnike. V tej konkretni
               določbi za primer doma za starejše veljajo precej stroga pravila. Ne vem, ali se
               strinjava, ampak to vprašanje sem dobil direktno s terena in mislim, da je treba
               nekako videti, kaj se da približati prebivalstvu.</p>
               <p>Novozgrajeni domovi niso problematični, ti, ki so bili v zadnjih 10 letih narejeni,
               ker tukaj se je nekako dala standardom, bom rekel, prednost. V starejših domovih so
               bili stanovalci tudi v triposteljnih sobah, in ti stanovalci tudi zdaj, ko so novi
               standardi v veljavi, zavračajo selitve v enoposteljne sobe. Vsem nam je jasno, da
               tudi zaradi samih standardov in penzij, ki so, se nikakor ne morejo za to odločiti,
               tudi se bojijo zaradi tega zastavljanja, ki je bilo nekako zdaj tudi dano na stran.
               Ampak saj veste sami, kako so ti starejši, dejansko nekako ne želijo imeti tega. V
               standardni dvoposteljni sobi se odraža tudi, jasno, višina oskrbnine. In tu je to
               vprašanje, ki nekako vse najbolj moti. V praksi, vsaj tako, kakor sem jaz dobil
               informacije, je bilo zaznati ravno obratno željo oskrbovancev, raje bi bili v teh
               večjih triposteljnih sobah, pač iz raznoraznih razlogov, tudi socialnih. Jasno nam pa
               je vsem, da si vsi želimo boljšega standarda, višjega standarda. Eno z drugim najbolj
               tudi ne gre, jasno je, da je tudi cena.</p>
               <p>Zato predlagam in vas prosim, gospa ministrica, da v primerih sob za starejše od 65
               let preverite možnost dopustitve tudi triposteljnih sob, kot je to dovoljeno za
               mladostnike in otroke. Toliko z moje strani.</p>
               <p>Se pravi, apeliram na vas, da pogledate, ali bi se ta pravilnik mogoče lahko nekako
               prikrojil, približal dejansko socialno ogroženim, če lahko tako rečem. Hvala.</p>
            </sp>
            <sp xml:id="SDZ7-Redna-34-2017-10-16.sp219">

               <speaker>PREDSEDNIK DR. MILAN BRGLEZ:</speaker>

               <p>Ministrica za delo, družino, socialne zadeve in enake možnosti dr. Anja Kopač Mrak,
               imate besedo za odgovor.</p>
            </sp>
            <sp xml:id="SDZ7-Redna-34-2017-10-16.sp220">

               <speaker>DR. ANJA KOPAČ MRAK:</speaker>

               <p>Hvala, spoštovani predsednik, za besedo.</p>
               <p>Hvala, spoštovani poslanec, za vprašanje. Govorimo o pravilniku, ki naj bi stopil v
               veljavo 2021. Ta pravilnik je bil sprejet že, mislim da, več kot 10 let nazaj in je
               bila njegova uveljavitev že kar nekajkrat prestavljena. Torej, mi smo se kot država,
               kot celota odločili, da je primeren standard za bivanje starejših, za njihovo
               kakovost življenja, da imajo pravico na starost bivati v eno- ali dvoposteljnih sobah
               in da se tisti domovi, ki imajo kapacitete tri, štiri, pet in šest sob, postopoma
               preoblikujejo. Zato je veljavnost tega pravilnika pokrivala daljše časovno obdobje.
               Tako kot ste povedali, večina novih domov, novozgrajenih, predvsem koncesionarjev, je
               gradila že tako, da je samo eno- in dvoposteljna soba kot standard. Večina domov za
               starejše, tudi javnih socialnovarstvenih, zdaj že v tem obdobju izvaja s sredstvi, ki
               jih imajo, adaptacijo obstoječih sob, nekateri tudi dograjujejo, da lahko nadomeščajo
               tiste prostore, ki jih z zmanjševanjem s šest- na dvoposteljne sobe zmanjšajo, ne
               morejo pa vsega na ta način rešiti. Vemo pa, da bo zaradi staranja prebivalstva na
               tem področju potreba velika.</p>
               <p>Glede tega imam zelo načelno mnenje. Jaz ne bi mešala kakovosti s socialo. In v
               bistvu, da bi pristali na standard, da starostniki bivajo v tri-, štiri-, pet- ali
               šestposteljnih sobah zato, ker si tega ne morejo privoščiti – ker namreč morate se
               zavedati, da moramo kot država postaviti določen standard, in že sedaj je v sistemu,
               da pri tistem, ki ne zmore plačevati s svojo pokojnino, za to poskrbi njegova družina
               ali država oziroma občina. Torej, tu ne bi šla preveč v tem smislu in primerjala
               vseeno starostnike z mladoletnimi osebami, ker če si predstavljate, si verjetno
               deliva mnenje, da ne bi na starost bivala v tri-, štiri- ali petposteljni sobi s še
               drugimi. Dejstvo pa je, da bo treba ob uveljavitvi dolgotrajne oskrbe pregledati
               mrežo obstoječih domov in pogledati tudi v povezavi z vzpostavljanjem mreže
               negovalnih bolnic, kaj se bo na tem področju storilo. Ker dejstvo je, da v negovalni
               bolnici nekdo, ki ni pokreten, lahko potrebuje en standard, medtem ko nekdo, ki se
               premika, ki ima potrebo po določnem – mu je treba zagotavljati določeno privatnost v
               sobi. Bi bilo pa prav, da se do 2021 ti standardi zagotovijo.</p>
               <p>Se pa zavedam, da je seveda eno tisto, kar naj bi se zgodilo, drugo je pa, kaj je
               lahko v realnosti pričakovati. Tudi ko sem na terenu, mi domovi povedo, na primer v
               Novi Gorici je tako zgrajen dom, da sama adaptacija ni mogoča v tej smeri, da bo to
               zagotovila. V takih primerih, ko dejansko ne bo mogoče tega storiti, bo seveda
               reševanje tovrstnih težav določeno in dogovorjeno z vodstvom domov, ne bi pa že sedaj
               pristali, da dovolimo kar počez, da ohranimo v sistemu tri-, štiri- in večposteljne
               sobe. Gremo torej v smeri, da morajo domovi zagotavljati standard kot eno- in
               dvoposteljna soba, pri čemer pa se s tistimi domovi, ki bodo imeli še vedno težavo in
               ne bodo mogli te težave rešiti, dogovorimo o točnem načrtu tega in kaj to pomeni,
               tudi v povezavi z negovalnimi bolnicami.</p>
               <p>To je odgovor, ki ga v tem trenutku lahko dam. Je pa glede domov z … Smo pred
               pomembnim vprašanjem, kako, na kakšen način se bodo ti domovi, ki so bili v 70. in
               80. letih zgrajeni, adaptirali. Večina se je vsaj delno adaptirala, stanje nekaterih
               pa ni tako, da bi bilo zadovoljivo, gradbeno gledano, medtem ko vsebinsko načini dela
               in to so vsi lahko primerljivi s katerimkoli avstrijskim ali nemškim domom. In bo
               potrebna neka odločitev, tudi države, ki je lastnica teh domov, ali bomo investirali.
               Naša investicija – mislim, da ima MDDSZ za leto 2018 4 milijone 800 evrov za
               investicije. Za vse investicije, ki jih pokrivamo na našem področju. Potem si pa
               lahko predstavljate, kakšne so pa realne potrebe na tem področju.</p>
            </sp>
            <sp xml:id="SDZ7-Redna-34-2017-10-16.sp221">

               <speaker>PREDSEDNIK DR. MILAN BRGLEZ:</speaker>

               <p>Gospod Marko Ferluga, imate besedo za obrazložitev zahteve za dopolnitev
               odgovora.</p>
            </sp>
            <sp xml:id="SDZ7-Redna-34-2017-10-16.sp222">

               <speaker>MARKO FERLUGA (PS SMC):</speaker>

               <p>Hvala.</p>
               <p>Se strinjam z vami, ministrica, in podpiram to vaše razmišljanje, ki vodi v to, da
               se bo standard dvigoval. Mislim, da tudi Desus ne bo imel nič proti, tako kot
               marsikdo ne, za te zadeve. In ja, res je, treba je nekako gledati na to, da bodo
               imeli tudi starostniki, bom rekel, lepo jesen in da bo, jasno, iz tega tudi na naši
               strani, se pravi tudi pri nas v parlamentu in s pomočjo Vlade, nekako standard rasel.
               Je pa nedvomno ta prehod, kot ste že povedali, verjetno – in to kar ste povedali, da
               bodo tudi negovalni domovi pa potem tisti dnevni centri in to – eden od teh
               elementov, ki bodo nekako ublažili te zadeve. Tako da se absolutno strinjam z vami,
               je pa za to prehodno obdobje, ko ste rekli, da se ne sme mešati vseh teh standardov,
               vseeno mogoče treba pogledati malo v realnosti, kako se bo to dalo nekako obremeniti.
               Je pa jasno, da je tudi na sorodnikih in vseh ostalih nek del odgovornosti, da bodo
               poskrbeli za svoje, da bodo imeli prijetno jesen svojega življenja.</p>
               <p>Absolutno se strinjam z vami, da je treba gledati na to, da bi imeli, ja, boljši
               standard, ne nižji standard, ampak kolikor sva oba verjetno hodila okoli in sva
               videla, je treba pa vseeno imeti to realno življenje pred seboj, da vidimo, kje se da
               približati in kje priti naproti. Toliko z moje strani. Hvala.</p>
            </sp>
            <sp xml:id="SDZ7-Redna-34-2017-10-16.sp223">

               <speaker>PREDSEDNIK DR. MILAN BRGLEZ:</speaker>

               <p>Ministrica za delo, družino, socialne zadeve in enake možnosti dr. Anja Kopač Mrak,
               imate besedo za morebitno dopolnitev odgovora.</p>
            </sp>
            <sp xml:id="SDZ7-Redna-34-2017-10-16.sp224">

               <speaker>DR. ANJA KOPAČ MRAK:</speaker>

               <p>Hvala.</p>
               <p>Lahko se samo strinjam glede tega. Jaz sem že na ministrstvu naročila, da pregledamo
               celotno vse domove, kaj se dogaja, kakšno je stanje, in da se naredi neka celovita
               ocena. Ker vemo v tem trenutku, da nekateri javni socialnovarstveni zavodi verjetno
               ne bodo mogli do 2021 teh standardov zagotoviti. Treba se je pa tudi vprašati, ali je
               možnost, kaj lahko storimo, da jim pomagamo, ker vseeno smo lastnik in ustanovitelj
               teh domov. V bistvu idealno bi bilo, da bi javnim socialnovarstvenim zavodom
               zagotovili, da lahko izpolnijo ta standard. Ne bi pa že sedaj rekla, da pristanem na
               to, da se ne zgodi nič in da ponovno prestavimo uveljavitev teh standardov še za
               naslednje desetletje, ker mislim, da bi to predstavljalo nazadovanje. Je pa treba
               najti dovolj manevra, da se za določene skupine, ki pa niso z gmotnim položajem
               povezane, ampak predvsem z zdravstveno oceno, zagotovi tudi možnost bivanja v več
               sobah, kar je blizu nekega negovalnega koncepta. Tu je torej treba najti nek
               strokovni odgovor, predvsem z zdravstvenim resorjem. Hvala.</p>
            </sp>
            <sp xml:id="SDZ7-Redna-34-2017-10-16.sp225">

               <speaker>PREDSEDNIK DR. MILAN BRGLEZ:</speaker>

               <p>Gospod Marjan Dolinšek, imate besedo, da zastavite vprašanje ministru za
               infrastrukturo dr. Petru Gašperšiču ter ministrici za okolje in prostor gospe Ireni
               Majcen, pri čemer opozarjam, da je dr. Peter Gašperšič upravičeno odsoten, zato se
               opredelite tudi, ali od njega želite ustni ali pisni odgovor v nadaljevanju.</p>
            </sp>
            <sp xml:id="SDZ7-Redna-34-2017-10-16.sp226">

               <speaker>MARJAN DOLINŠEK (PS SMC):</speaker>

               <p>Hvala, predsednik. Lep pozdrav vsem skupaj! Spoštovani ministri, ministrica!</p>
               <p>Najprej, se bom opredel do odgovora ministra dr. Gašperšiča, bi prosil, če mi lahko
               v pisni obliki odgovori.</p>
               <p>Moje vprašanje se bo navezovalo na izgradnjo energetskega objekta hidroelektrarne na
               srednji Savi. Kot vemo, v svetu ravno tako pa v Sloveniji potreba po električni
               energiji nenehno narašča. Primanjkljaj proizvedene električne energije je posledica
               visoke rasti potrošnje na eni strani, na drugi strani pa premajhne razpoložljivosti
               proizvodnih zmogljivosti. Z vstopom Slovenije na evropski trg in trg električne
               energije pa je postalo za Slovenijo tudi obvezujoče, da sama izpolni določene
               kriterije oziroma zahteve deleža električne energije, proizvedene iz obnovljivih
               virov energije. Vemo, problem zmanjševanja toplogrednih plinov. Moje vprašanje gre v
               tej smeri: v Sobotni prilogi Dela je 9. 9. 2017 generalni direktor HSE Matjaž Marovt
               dal naslednje izjave. Izjavil je, da bo HSE po letu 2022 ponovno investicijsko
               sposoben.</p>
               <p>Sprašujem vas:</p>
               <p>Ali to pomeni, da do takrat do gradnje hidroelektrarn na srednji Savi sploh ne bo
               prišlo?</p>
               <p>V istem intervjuju je prav tako povedal, da bo investiral v hidroelektrarne na
               srednji Savi samo, če bo projekt ekonomsko opravičljiv.</p>
               <p>Zanima me:</p>
               <p>Ali obstaja ocena te ekonomske upravičenosti? In če obstaja, vaju prosim, da nam jo
               posredujete.</p>
               <p>Ali nam lahko predstavite terminski plan izgradnje, vire financiranja, torej višino
               in dinamiko, odnose z družbenikom Gen energija oziroma njegov del financiranja?</p>
               <p>Ker je HSE dobil koncesijo za izgradnjo hidroelektrarn na srednji Savi, vaju prosim
               za informacijo:</p>
               <p>Kdaj naj bi HSE in Vlada oziroma, spoštovana ministrica za okolje in prostor, vaše
               ministrstvo, ki je pristojno za umeščanje v prostor, podpisala koncesijske pogodbe?</p>
               <p>Hvala.</p>
            </sp>
            <sp xml:id="SDZ7-Redna-34-2017-10-16.sp227">

               <speaker>PREDSEDNIK DR. MILAN BRGLEZ:</speaker>

               <p>Ministrica za okolje in prostor gospa Irena Majcen, imate besedo za odgovor.</p>
            </sp>
            <sp xml:id="SDZ7-Redna-34-2017-10-16.sp228">

               <speaker>IRENA MAJCEN:</speaker>

               <p>Hvala, spoštovani predsednik Državnega zbora. Lep pozdrav tudi poslankam in
               poslancem!</p>
               <p>Spoštovani poslanec gospod Marjan Dolinšek, hvala za vprašanje. Pri tem vašem
               vprašanju bi želela povedati – da bo mogoče mene bolj razumeti – predvsem to, da je
               energetika vsebinsko v pristojnosti Ministrstva za infrastrukturo. Minister mene ni
               pooblastil za podajanje odgovora, tako da se bom omejila na vprašanja, ki se dotikajo
               Ministrstva za okolje in prostor.</p>
               <p>Mogoče bi začela tako, da HSE, vsaj na našem ministrstvu, ni dobil koncesije za
               izgradnjo hidroelektrarn na srednji Savi, dobil pa je, in to je pri nas običajno, ni
               nič posebnega, Uredbo o koncesiji za rabo vode za proizvodnjo električne energije na
               delu vodnega telesa reke Save od Ježice do Suhadolega, in sicer je bila ta uredba s
               podelitvijo pravzaprav načelne možnosti koriščenja te vode sprejeta na Vladi v letu
               2005. V tej uredbi je tudi navedeno, da pa je treba koncesijsko pogodbo podpisati med
               koncendentom in koncesionarjem. Do podpisa te pogodbe še ni prišlo. Gospod Dolinšek,
               vi ste sodelovali tudi v skupini v letu 2015, ki se je veliko ukvarjala s tem
               vprašanjem, in jaz mislim, da ste imeli vsaj 10 srečanj. Do zaključka oziroma do
               zagotovitve uspeha v teh dogovarjanjih na žalost ni prišlo. Tako smo v letošnjem letu
               obnovili te dogovore oziroma pogovore. Bilo je kar nekaj srečanj, na žalost še sama
               pogodba, ki govori o izvedbi te koncesije, ni zapisana v takem smislu, da bi jo vsaj
               Ministrstvo za okolje in prostor podpisalo. Dogovori še potekajo. Lahko pa povem,
               tako kot ste že tudi vi navedli, umeščanje v prostor investicij na pobudo
               investitorja, to pa je HSE, pa je postopek, ki ga vodimo na našem ministrstvu, zato
               sem se tudi sama udeležila vsaj 2 srečanj z bivšim direktorjem HSE, gospodom
               Skubinom. Priznam, da se ne morem spomniti, ali ste bili prisotni ali pa so bili
               prisotni drugi poslanci. Takrat smo v tistih razgovorih nakazali pot, kako ob
               sprejemanju DPN za izgradnjo hidroelektrarn, seveda, umestiti še potek ceste skozi
               Zasavje. Prepričana sem, da bodo ti postopki tudi v skladu z dogovori sklenjeni
               oziroma bodo zagotovljeni.</p>
               <p>Sama se lahko odzovem v zvezi s tem ekonomsko upravičljivim projektom, da na našem
               ministrstvu ne razpolagamo s takim projektom oziroma s tako izvedeno nalogo. Kaj več
               bo povedal minister za infrastrukturo. Se pa strinjam prav s tem, kar ste povedali,
               torej da to pa je skupni interes, tudi interes Ministrstva za okolje in prostor, da v
               duhu zmanjševanja podnebnih sprememb skrbimo za obnovljive vire energije, kar prav
               gotovo izgradnja hidroelektrarn je. Da ta, bi rekla, pozornost do takšnega vira
               energije ni samo načelna, kaže tudi to, da na spodnji Savi, kjer se sedaj izvajajo
               investicije, Ministrstvo za okolje in prostor financira tudi del investicije iz
               podnebnega sklada, ker je to dopustno, je to mogoče, prav tako pa del investicije,
               kjer se zagotavlja protipoplavna varnost okoliških krajev. Zagotavljamo iz Sklada za
               vode, ostali manjkajoči del investicije pa zagotavljamo preko integralnih sredstev
               proračuna. Hvala.</p>
            </sp>
            <sp xml:id="SDZ7-Redna-34-2017-10-16.sp229">

               <speaker>PREDSEDNIK DR. MILAN BRGLEZ:</speaker>

               <p>Gospod Marjan Dolinšek, imate besedo za obrazložitev zahteve za dopolnitev
               odgovora.</p>
            </sp>
            <sp xml:id="SDZ7-Redna-34-2017-10-16.sp230">

               <speaker>MARJAN DOLINŠEK (PS SMC):</speaker>

               <p>Hvala.</p>
               <p>Spoštovana ministrica, ta zgodba se vleče že dvanajst let. Dvanajst let. Vaša
               ugotovitev je bila na mestu, decembra 2005 je bila izdana odločba Vlade, s katero se
               je HSE podelila koncesija. Pogodba pa do danes še ni bila podpisana, kar pomeni,
               normalno, minila so debela leta. Ne smemo pozabiti tudi nečesa, da je prejšnja vlada
               sprejela sklep, in sicer o pripravi državnega prostorskega načrta, to je bilo avgusta
               leta 2013, za hidroelektrarne Suhadol, Trbovlje in pa Renke. Prvi paket, ki naj bi se
               začel pripravljati. In dogovorjeno je bilo, da se to obravnava prednostno, kar
               pomeni, na vaše ministrstvo … Upam, da ne raztrgate vseh sklepov prejšnjih vlad pa v
               koš vržete, pa saj to se ne more tako delati. In minila so – začelo je teči četrto
               leto, ja, res je, na veliko sestankih sem bil zraven, ampak nič ne pomaga jamrati,
               moledovati in sem in tja. Hidroelektrarne, skladno s strategijo in z našimi načrti je
               povsem jasno, kdaj bo podpisana koncesijska pogodba. Napore morata vložiti, normalno,
               obe strani, vendar država je tista, ki mora zagotavljati in tudi izpolnjevati
               evropske direktive. Mi smo se zavezali, mi bomo plačevali kazni. Katera oseba bo
               takrat odgovorna, ko bomo dobili kazen iz Evrope? Ker ne bomo zagotavljali 25 %
               obnovljivih virov do leta 2020, kasnimo pa že krepko krepko. Dvanajst let se vleče ta
               projekt pa še kar se dogovarjamo … <stage>/ izklop mikrofona/</stage></p>
            </sp>
            <sp xml:id="SDZ7-Redna-34-2017-10-16.sp231">

               <speaker>PREDSEDNIK DR. MILAN BRGLEZ:</speaker>

               <p>Ministrica za okolje in prostor gospa Irena Majcen, imate besedo za dopolnitev
               odgovora.</p>
            </sp>
            <sp xml:id="SDZ7-Redna-34-2017-10-16.sp232">

               <speaker>IRENA MAJCEN:</speaker>

               <p>Hvala.</p>
               <p>Pri umeščanju v prostor je investitor tisti, ki pripravlja ustrezno dokumentacijo za
               vodenje postopka državnega prostorskega načrta. Teh dokumentov ne pripravljamo na
               Ministrstvu za okolje in prostor. Če dajem za primerjavo drugi tir, torej za drugi
               tir se je vsa potrebna dokumentacija za pripravo in potem za zaključek državnega
               prostorskega akta pripravila na resorju, ki je pristojno za to infrastrukturo. Tako
               da razumem, gospod Dolinšek, da imate idejo, da je za vse kriv MOP, mi smo odgovorni
               za vodenje postopka pri umeščanju v prostor. Kar se pa tiče uredbe o koncesiji za
               rabo vode za proizvodnjo električne energije, je pa, tako kot ste povedali, pogodba
               dvostranska in je seveda v nadaljevanju treba narediti tisto, kar ni uspelo nikomur v
               12 letih. Če nam bo uspelo sedaj, bo to res velik uspeh. Dogovarjanja potekajo, je pa
               nekaj razkorakov predvsem pri koncesiji za rabo vode, ki ne pomeni istočasno
               koncesije za gradnjo. In v tem delu je pravzaprav največji razkorak med koncendentom
               in nami na Ministrstvu za okolje in prostor. Hvala.</p>
            </sp>
            <sp xml:id="SDZ7-Redna-34-2017-10-16.sp233">

               <speaker>PREDSEDNIK DR. MILAN BRGLEZ:</speaker>

               <p>Gospod Marjan Dolinšek, imate besedo za postopkovni predlog, da Državni zbor na
               naslednji seji opravi razpravo o odgovoru.</p>
            </sp>
            <sp xml:id="SDZ7-Redna-34-2017-10-16.sp234">

               <speaker>MARJAN DOLINŠEK (PS SMC):</speaker>

               <p>Hvala.</p>
               <p>Ministrica, res je, drži, vendar zdaj smo na točki, kjer je treba podpisati
               koncesijsko pogodbo. Ne more je Ministrstvo za infrastrukturo. Zdaj ste vi na potezi.</p>
               <p>Ne smemo pozabiti še nečesa, mi smo aprila 2015 poslali Nacionalni reformni program
               v sklopu Junckerjevega načrta. Noter smo to umestili. Ali se mi malo hecamo?! Kaj pa
               bomo rekli?! Pač, malo smo nekaj napisali? V koalicijski pogodbi imamo tudi to, da
               bomo nadaljevali, zdaj če smo samo na papir izlili, ne bom še enkrat ponovil,
               prejšnja vlada je sprejela sklep in naložila Ministrstvu za okolje in prostor, da
               začne postopke DPN za te tri hidroelektrarne. Obveza do leta 2020, 25 % moramo
               zagotoviti iz obnovljivih virov. Kdo bo odgovoren za plačevanje kazni? Kazni pa se
               bodo plačevale, jasno, s strani države – se pravi davkoplačevalci. In ne vem, ne
               morem razumeti, četrto leto je začelo teči, seveda vmes pa se ni pol leta, več kot
               pol leta, da ne bom rekel eno leto, nič dogajalo. Ali nekdo ni imel interesa ali kaj
               drugega … V glavnem, država je odgovorna, ne HSE. Država je odgovorna. Resorno
               ministrstvo, tako infrastruktura kot tudi vaše, ker zdaj je … Še enkrat pravim, vi
               ste zdaj na potezi, ker gre za podpis koncesijske pogodbe, kar pa je naloga MOP.</p>
               <p>Menim, da ni več časa za sprenevedanje. Terja se odgovornost do državljank,
               državljanov, predvsem pa do Zasavja. Predvsem do Zasavja! Dvanajst let se nam laže.
               Dvanajst let. Povejmo jasno in glasno. Jaz mislim, da zmoremo te napore in da bodo ti
               napori v kratkem tudi narejeni, da pride do tega končnega podpisa koncesijske
               pogodbe, potem pa nadaljnji koraki.</p>
               <p>Ne bom zahteval. Ne bom zahteval razprave, vendar pričakujem do 30. oktobra, da se
               bo to tudi zgodilo. Hvala.</p>
            </sp>
            <sp xml:id="SDZ7-Redna-34-2017-10-16.sp235">

               <speaker>PREDSEDNIK DR. MILAN BRGLEZ:</speaker>

               <p>Mislim, da bom vašo zadevo razumel kot zahtevo, ki se nanaša odločanje o predlogu o
               razpravi o odgovoru, čeprav boste del odgovora šele pisno dobili od druge strani.
               Tako da bo o vašem predlogu Državni zbor odločil jutri, 17. oktobra 2017, v okviru
               glasovanj.</p>
               <p>Prehajamo na drugi krog vprašanj poslank in poslancev.</p>
               <p>Violeta Tomić, imate besedo, da zastavite vprašanje ministru za kulturo gospodu
               Antonu Peršaku.</p>
            </sp>
            <sp xml:id="SDZ7-Redna-34-2017-10-16.sp236">

               <speaker>VIOLETA TOMIĆ (PS Levica):</speaker>

               <p>Hvala za besedo, spoštovani predsednik.</p>
               <p>Moje vprašanje je povezano z najbolj kompleksnim prevzemom na slovenskem medijskem
               področju v zadnjih 20 letih ali točneje, kako je Adem Skender, državni sekretar na
               Ministrstvu za kulturo, nezakonito omogočil medijski megaprevzem za vrtoglavih 230
               milijonov evrov. Luksemburški Slovenia Broadband, ki je v 100-odstotni lasti
               ameriškega medijskega konglomerata United Group, je namreč od vašega ministrstva
               dobil zeleno luč za prevzem Pro Plusa, vodilne medijske hiše, ki ima v 100-odstotni
               lasti TV-programe POP TV, Kanal A, BRIO, OTO in KINO ter tudi najbolj obiskano
               spletno stran, 24ur. Ker je ista družba tudi lastnica drugega največjega ponudnika
               telekomunikacijskih storitev, Telemacha, gre v resnici za združitev Telemacha in Pro
               Plusa, to pa je v jasnem nasprotju z določili Zakona o medijih, ki govorijo o
               nezdružljivosti opravljanja telekomunikacijske ter radijske in televizijske
               dejavnosti. Zakon namreč določa, da operater, ki izvaja telekomunikacijske storitve,
               v tem primeru Telemach, ne more biti tudi izdajatelj radijskega in televizijskega
               programa in ne sme razširjati programskih ali oglaševalskih vsebin. Pri opisanem
               primeru gre za jasno združitev drugega največjega kabelskega operaterja, Telemacha,
               in TV-hiše, ki obvladuje 75 % trga in dosega kar 48 % gledalcev. Posledica tega po
               mojem mnenju nezakonitega prevzema bo nastanek najvplivnejše gospodarske družbe v
               državi in tudi oblikovanje monopola na slovenski medijski sceni.</p>
               <p>Kot je bilo razbrati iz različnih medijev, ste na ministrstvu ocenili, da Slovenia
               Broadband za prevzem ne potrebuje soglasja, in to ste naredili, kljub temu da v
               zakonu jasno piše, kdo so povezane osebe, kjer je nedvoumno, da Pro Plus, POP TV in
               Kanal A sodijo pod povezane osebe. S tem ste tujemu velikanu omogočili, da je
               preskočil vse ovire nacionalne zakonodaje ter niste opravili svoje z zakonom določene
               funkcije, to je zaščita javnega interesa.</p>
               <p>Zato vas v zvezi s tem sprašujem:</p>
               <p>Kako je mogoče, da ste na ministrstvu dovolili tovrstno z zakonom prepovedano
               navzkrižje, čeprav ste po zakonu pristojni za izdajanje soglasja za tovrstne
               prevzeme?</p>
               <p>Prosim vas, da glede tega primera podate zelo natančna pojasnila in odgovore.
               Hvala.</p>
            </sp>
            <sp xml:id="SDZ7-Redna-34-2017-10-16.sp237">

               <speaker>PREDSEDNIK DR. MILAN BRGLEZ:</speaker>

               <p>Minister za kulturo gospod Anton Peršak, imate besedo za odgovor.</p>
            </sp>
            <sp xml:id="SDZ7-Redna-34-2017-10-16.sp238">

               <speaker>ANTON PERŠAK:</speaker>

               <p>Najprej najlepša hvala za vprašanje, ki omogoča, da nekatere stvari vendarle
               razjasnimo in v bodoče bolj natančno beremo zakon. Naj povem, da imenovano
               luksemburško podjetje ni dobilo zelene luči od Ministrstva za kulturo, ampak je
               ministrstvo ugotovilo, da ni pristojno za odločanje o tej zadevi. V prvem odstavku
               61. člena Zakona o medijih je določeno, da operater, ki izvaja telekomunikacijske
               storitve, določene v 111. členu tega zakona ali v zakonu, ki ureja telekomunikacije,
               ne sme biti tudi izdajatelj radijskega ali televizijskega programa in ne sme
               razširjati programskih ali oglaševalskih vsebin, razen kadar pridobi dovoljenje za
               izvajanje radijske ali televizijske dejavnosti iz 105. člena tega zakona.
               Nespoštovanje te prepovedi predstavlja prekršek, ki se kaznuje z ustrezno globo in
               tako naprej, pri čemer se kaznuje za prekršek pravna oseba ali samostojni podjetnik
               posameznik, ki je operater in izdaja tak ali drugačen program. Morebitna kršitev te
               zakonske določbe oziroma prepovedi iz 61. člena Zakona o medijih se ugotavlja v
               postopku inšpekcijskega nadzora, za katerega je v konkretnem primeru na podlagi 108.
               člena zakona v povezavi z 21. členom Zakona o državni upravi pristojen Inšpektorat
               Republike Slovenije za kulturo in medije.</p>
               <p>Takšen nadzor v konkretni zadevi še ni mogel biti izveden, saj po podatkih Ajpesa do
               omenjenega lastniškega prevzema družbe Pro Plus sploh še ni prišlo. Prav tako pa mora
               o njegovi skladnosti s pravili koncentracije najprej odločiti še Javna agencija
               Republike Slovenije za varstvo konkurence. Glede na navedeno se ministrstvo v tem
               trenutku še ne more vnaprej opredeljevati do morebitne kršitve 61. člena Zakona o
               medijih v zadevi, katere dejansko stanje dejansko še ni nastopilo. Če bo v zvezi z
               omenjenim lastniškim prevzemom prišlo do suma kršitve Zakona o medijih, bo pristojni
               inšpektorat gotovo ustrezno ukrepal.</p>
               <p>V zvezi s prepovedjo po 61. členu Zakona o medijih pa natančno pojasnjujemo, da
               zakonska določba jasno prepoveduje le primer, ko bi bil operater hkrati tudi
               izdajatelj radijskega ali televizijskega programa. Ta določba ne govori o prepovedi
               lastništva nad operaterjem oziroma izdajateljem, saj o tem, kot rečeno, ni v zakonu
               in v tem členu niti besede. Tudi iz prekrškovne določbe po 137. členu Zakona o
               medijih jasno in določno izhaja, da je prekršek samo to, da operater, ki izvaja
               telekomunikacijske storitve, izdaja radijski ali televizijski program brez dovoljenja
               za opravljanje televizijske ali radijske dejavnosti. Tudi prekrškovna določba torej
               ne govori o prepovedi na ravni lastništva nad enim in drugim. Prepoved se nanaša samo
               na hkratno izvajanje dveh nezdružljivih dejavnosti s strani istega podjetja.
               Definicija operaterja je podana v 118. členu zakona, ne bom je bral, zato ker bo
               zmanjkalo časa. Iz definicije je popolnoma jasno, s čim se ukvarja operater, to je
               Telemach v tem primeru.</p>
               <p>Izdajatelj medija pa je v skladu z 9. členom Zakona o medijih pravna ali fizična
               oseba, ki izvaja dejavnost razširjanja programskih vsebin v skladu s tem zakonom. V
               skladu s prvim odstavkom 10. člena zakona se lahko za izvajanje dejavnosti
               razširjanja programskih vsebin v Republiki Sloveniji ustanovi in vpiše v sodni
               register in tako naprej pač firma, ki izpolnjuje naslednje pogoje: ima sedež v
               Republiki Sloveniji ali pa stalno bivališče, če gre za fizično osebo. V skladu s
               prvim odstavkom 12. člena mora izdajatelj pred začetkom izvajanja dejavnosti
               priglasiti medij pri Ministrstvu za kulturo. Iz uradne evidence izhaja, da je
               operater družba Telemach, ki ni izdajatelj nobenega medija, in da je izdajatelj POP
               TV in Kanal A, ki nista operaterja. Hvala.</p>
            </sp>
            <sp xml:id="SDZ7-Redna-34-2017-10-16.sp239">

               <speaker>PREDSEDNIK DR. MILAN BRGLEZ:</speaker>

               <p>Violeta Tomić, imate besedo za obrazložitev zahteve za dopolnitev odgovora.</p>
            </sp>
            <sp xml:id="SDZ7-Redna-34-2017-10-16.sp240">

               <speaker>VIOLETA TOMIĆ (PS Levica):</speaker>

               <p>Spoštovani minister, hvala, ker ste mi brali zakon, tudi mi smo ga brali in žal je
               vaša utemeljitev, razumevanje tega zakona res čudno. Kaj pa je lastništvo drugega kot
               izvajanje dejavnosti? Družba Pro Plus je 100-odstotna lastnica tako POP TV kot Kanala
               A, in to je dejstvo. Sama nisem pravnica, to dobro veste, vi tudi niste, ampak vseeno
               kar dobro razumem neke določbe Zakona o medijih in dovolite mi, da vam kot
               opozicijska poslanka razložim, kaj določa zakon, ki bi ga moralo vaše ministrstvo
               spoštovati. Skratka, določba Zakona o medijih o omejevanju koncentracije jasno
               določa, da mora vsak, ki želi kupiti 20-odstotni delež v družbi POP TV, d. o. o.,
               pridobiti soglasje Ministrstva za kulturo. Pri tem pa, pozor, četrti odstavek 58.
               člena določa, da se v ta delež štejejo tudi deleži obvladujočih in odvisnih podjetij.
               V našem primeru je obvladujoče podjetje Pro Plus, saj je 100-odstotni lastnik POP TV,
               POP TV pa je v tem primeru odvisno podjetje. In še več! Zakon določa, da lahko
               ministrstvo izdajo soglasja zavrne tisti osebi, ki bi s pridobitvijo lastninskega
               deleža sama ali skupno po povezanih osebah imela prevladujoč položaj na oglaševalskem
               trgu. Skratka, družba, ki si že lasti drugega največjega kabelskega operaterja in si
               želi prevzeti najbolj vplivno medijsko hišo v državi, ima nedvoumno prevladujoč
               položaj.</p>
               <p>Zato še enkrat sprašujem:</p>
               <p>Kako boste pred javnostjo opravičili to protizakonito monopolizacijo slovenskega
               medijskega trga?</p>
               <p>Ali se zavedate, da ste na ministrstvu bodisi zaradi nesposobnosti bodisi zaradi
               skorumpiranosti pomagali ustvariti nov medijski imperij?</p>
               <p>Hvala za odgovore.</p>
            </sp>
            <sp xml:id="SDZ7-Redna-34-2017-10-16.sp241">

               <speaker>PREDSEDNIK DR. MILAN BRGLEZ:</speaker>

               <p>Minister za kulturo gospod Anton Peršak, imate besedo za dopolnitev odgovora.</p>
            </sp>
            <sp xml:id="SDZ7-Redna-34-2017-10-16.sp242">

               <speaker>ANTON PERŠAK:</speaker>

               <p>Hvala.</p>
               <p>Najbrž ni mogoče kar vseh členov brati na ta način, da kar določbe iz enega člena
               prenašamo v drug člen in rečemo, kadar nam ustreza, da je treba uporabljati en člen,
               kadar pa ne, pa ne. Tukaj so bile navedene določbe iz več členov, ampak mi bi lahko
               izdali soglasje oziroma nesoglasje samo v enem primeru. Kadar bi šlo za to, da
               družba, ki je operater, postane tudi izdajatelj. V tem primeru se to ne bo zgodilo,
               kajti Telemach se bo še naprej ukvarjal s svojo dejavnostjo, ker je kadrovski
               operater, izdajatelj je pa POP TV. Niti ne Pro Plus, ki je pač družba, ki je lastnica
               POP TV, zdaj bo pa stopila v to verigo tretja družba.</p>
               <p>Mi se lahko strinjamo in tudi jaz se strinjam s tem, da bo, če se bo ta posel
               realiziral, prišlo do zelo velikega vpliva na slovenski medijski trg na ravni
               televizije, vendar je za presojo tega pristojna AVK, ne Ministrstvo za kulturo.</p>
            </sp>
            <sp xml:id="SDZ7-Redna-34-2017-10-16.sp243">

               <speaker>PREDSEDNIK DR. MILAN BRGLEZ:</speaker>

               <p>Violeta Tomić, imate besedo za postopkovni predlog, da Državni zbor na naslednji seji
               opravi razpravo o odgovoru.</p>
            </sp>
            <sp xml:id="SDZ7-Redna-34-2017-10-16.sp244">

               <speaker>VIOLETA TOMIĆ (PS Levica):</speaker>

               <p>Enostavno ne verjamem ministru, da verjame v svojo preohlapno interpretacijo
               zakonskih določil, ki so mu jih pripravili po mojem mnenju skorumpirani uradniki. Ena
               plus ena je dva. Telemach in POP TV je enako United Group. Mislim, to je … Skratka,
               jasno je, in to so potrdili tudi pravniki, da je odločitev Ministrstva za kulturo
               nepravilna. Posledice neodgovornega ravnanja Ministrstva za kulturo v primeru
               medijskega prevzema družbe United Group bodo za slovenski medijski trg ogromne in
               usodne. Monopolizacija in popolno obvladovanje tega trga bosta povzročila velike in
               nepovratne spremembe, ki bodo imele negativne posledice za neodvisno, kakovostno
               novinarstvo, kvaliteto in ceno storitev. Predvsem pa bo to pomenilo izrivanje vseh
               ostalih igralcev na medijskem trgu, vključno z državnim Telekomom. Zadeva pa niti
               slučajno ni nedolžna.</p>
               <p>Naj spomnim, da je lastnik skupine United Group ameriški sklad, ki ga vodi nekdanji
               direktor Cie in poveljnik koalicijskih sil v Iraku in Afganistanu in član
               pronatovskega možganskega trusta Atlantic Council general David Petraeus. Prav on je
               v Srbiji dosegel spremembo medijske zakonodaje, ki po novem dopušča kabelskim
               operaterjem, da so tudi izdajatelji televizijskih programov. Prav on je maja letos
               obiskal tudi Mira Cerarja, Borisa Koprivnikarja in Matejo Vraničar Erman, samo dva
               meseca kasneje pa je omenjeni sklad preko skupine United Group prevzel lastništvo Pro
               Plusa in postal največji medijski igralec na Balkanu. Ergo predlagam, da o
               okoliščinah in ozadjih ter o neupoštevanju zakonodaje na tem področju Državni zbor
               opravi splošno razpravo, kajti – kar je bistveno – kontrolo nad telekomunikacijskimi
               storitvami in medijskimi vsebinami dobivajo tuja podjetja, povezana z ameriško vojsko
               in tajnimi službami. Velja si ogledati na WikiLeaksu, kako ameriške obveščevalne
               službe preko Googla in Facebooka nadzirajo osebne komunikacije večine prebivalcev
               zahodnih držav, in seveda jih zdaj mika tudi vzhod. Slovenski telekomunikacijski
               medijski trg operativno obvladuje poslovnež, ki prek finančne hobotnice podjetij v
               davčnih oazah utajuje davke v matičnih državah, pri tem pa se šlepa na največji
               svetovni finančni sklad, ki mu s svojim dostopom do vrha politike daje imuniteto.</p>
               <p>Te zadeve bi morale vznemiriti regulatorje trga, obveščevalno-varnostno službo in
               finančno upravo, saj gre za strateške zadeve nacionalnega pomena. Hvala.</p>
            </sp>
            <sp xml:id="SDZ7-Redna-34-2017-10-16.sp245">

               <speaker>PREDSEDNIK DR. MILAN BRGLEZ:</speaker>

               <p>Violeta Tomić, o vašem predlogu bo Državni zbor odločil jutri, 17. oktobra 2017, v
               okviru glasovanj.</p>
               <p>Gospod Marko Ferluga, imate besedo, da zastavite vprašanje ministrici za okolje in
               prostor gospe Ireni Majcen.</p>
            </sp>
            <sp xml:id="SDZ7-Redna-34-2017-10-16.sp246">

               <speaker>MARKO FERLUGA (PS SMC):</speaker>

               <p>Hvala za besedo.</p>
               <p>Pozdrav ministrici in ministru in še ostalim delavcem v Državnem zboru!</p>
               <p>Ministrica, vprašanje se nanaša na urejanje Jernejevega kanala v Seči. Oba sva
               seznanjena, kako tam stvari potekajo. Običajno je vedno tako, da občina, bom rekel,
               prenaša in se sklicuje na ministrstvo za okolje, ministrstvo za okolje nazaj na
               občino, tako da ta gordijski vozel je tudi Računsko sodišče prerezalo in naložilo
               vašemu ministrstvu, da nekako poskušate sanirati. Oba veva, da je nesprejemljivo v
               takem okolju in takem turističnem biseru, kot ga imamo, kot so Sečoveljske soline, da
               se stvari ne odvijajo, kot bi se morale. En korak naprej je naredila občina s tistim
               svojim odlokom, ki je ladje in barke, ki so ostale pol na suhem in pol zunaj, nekako
               poskušal urediti, ostajajo še tisti pomoli, ki so narejeni, kakor se je vsakemu
               posamezniku zdelo. Veliko Ljubljančanov si je tam prisvojilo ta del kanala kot neko
               svoje privatno parkirišče.</p>
               <p>Moje vprašanje se glasi:</p>
               <p>Kako vi vidite načrt urejanja tega kanala, da bi bil zgleden, da bi se lahko obenem
               tudi tržil in da bi bil urejen po vseh naravovarstvenih in drugih potrebnih
               parametrih in za zgled tudi prihodnjim rodovom?</p>
               <p>Hvala.</p>
            </sp>
            <sp xml:id="SDZ7-Redna-34-2017-10-16.sp247">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica Irena Majcen, izvolite.</p>
            </sp>
            <sp xml:id="SDZ7-Redna-34-2017-10-16.sp248">

               <speaker>IRENA MAJCEN:</speaker>

               <p>Spoštovani podpredsednik Državnega zbora gospod Primož Hainz, spoštovani poslanec
               Marko Ferluga, spoštovani poslanec gospod Dolinšek, lepo pozdravljeni!</p>
               <p>Zaključujemo s sejo in res nas ni veliko. Je pa, če govoriva o Jernejevem kanalu,
               treba veliko postoriti. In začela bi s tem, da je bila Občina Piran nosilec delnega
               vodnega dovoljenja, ki je prenehalo veljati konec leta 2015. Občina takrat, v času,
               ko je bila nosilec delnega vodnega dovoljenja, ni naredila, kar se je predvidevalo,
               da se naj naredi, zato smo na Direkciji RS za vode po uradni dolžnosti uvedli
               postopek prenehanja vodnega dovoljenja. V okviru revizije, ki ste jo, gospod Ferluga,
               tudi vi navedli, pa imamo za postoriti dve zadevi, in sicer pozvati lastnike
               vsakokrat odloženih plovil na kopnem, posebej na zemljiščih v lasti Republike
               Slovenije, in plovila odstraniti, gre pa tudi za plovila, ki so ali potopljena ali
               poškodovana v samem Jernejevem kanalu. Pri našem delu je bila glede odloženih plovil
               na kopnem pristojna Inšpekcija za okolje in naravo, zato so bili v letu 2016 odrejeni
               odvozi tistih plovil, ki so dejansko v takšnem stanju, da se jih je smatralo kot
               odpadek, torej ne več kot plovila, ki so sposobna plovbe na morju. Tako je družba
               Soline, d. o. o., izvedla te odvoze, in ker je zavezanec odločbo izvršil, je bil
               inšpekcijski postopek potem ustavljen. Torej, odpadkov, če tako rečemo, na področju
               Jernejevega kanala ni več. Prav tako je Inšpekcija za okolje in naravo Medobčinskemu
               inšpektoratu in redarstvu Občine Piran in Občine Ankaran poslala ali posredovala v
               mesecu novembru lanskega leta pristojno reševanje zadeve, vezane na parkirana
               priklopna vozila in plovila na javnih površinah priobalnega zemljišča Jernejevega
               kanala. Občinski redarji so odredili odvoz in tudi ta je bil že izveden. Torej, nekaj
               se je premaknilo.</p>
               <p>Sedaj želimo odstraniti potopljena, plavajoča ali pa delno plavajoča plovila v samem
               Jernejevem kanalu. Ta odvoz se ureja s tistimi lastniki, ki so po evidencah še živeči
               in jih lahko pozovemo, da odstranijo ta plovila. So pa težave s tem naborom lastnikov
               oziroma z evidenco, ker ni obveznosti lastnika plovila, da spremeni ali pa da javi
               vsakokratno spremembo lastnika takega plovila, tako da bo delo prav na tem področju
               verjetno najbolj težko oziroma ga bo težko izvesti. Bomo pa poskušali tudi z javno
               objavo nekako nagovoriti te lastnike in potem ustrezno plovila, za katera ne bodo
               lastniki sami ukrenili ničesar, odstraniti, verjetno na stroške Direkcije Republike
               Slovenije za vode. Hvala.</p>
            </sp>
            <sp xml:id="SDZ7-Redna-34-2017-10-16.sp249">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Marjan Dolinšek bo postavil vprašanje ministrici za okolje in prostor gospe
               Ireni Majcen.</p>
               <p>Izvolite, gospod Dolinšek.</p>
            </sp>
            <sp xml:id="SDZ7-Redna-34-2017-10-16.sp250">

               <speaker>MARJAN DOLINŠEK (PS SMC):</speaker>

               <p>Hvala.</p>
               <p>Še zadnje vprašanje. Spoštovana ministrica, v Dnevniku sem 19. septembra letošnjega
               leta z veseljem prebral vaše izjave in sem bil presenečen v zvezi s financiranjem
               infrastrukture hidroelektrarne Mokrice in pa srednjesavskih hidroelektrarn, da ni pod
               nikakršnim vprašajem.</p>
               <p>Zdaj me zanima:</p>
               <p>Ali obstajajo, in če obstajajo, ali mi lahko obrazložite oziroma predstavite višino
               letnih prilivov v vodni in v podnebni sklad ter do zdaj sprejete zaveze za
               financiranje projektov iz teh dveh skladov?</p>
               <p>Iz česa, kdaj in v kakšni višini bo financirana infrastruktura za hidroelektrarno
               Mokrice?</p>
               <p>Kakšna je dinamika in višina sredstev za financiranje infrastrukture za
               hidroelektrarne na srednji Savi?</p>
               <p>Hvala.</p>
            </sp>
            <sp xml:id="SDZ7-Redna-34-2017-10-16.sp251">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica Irena Majcen, izvolite.</p>
            </sp>
            <sp xml:id="SDZ7-Redna-34-2017-10-16.sp252">

               <speaker>IRENA MAJCEN:</speaker>

               <p>Spoštovani poslanec gospod Marjan Dolinšek!</p>
               <p>Prihodki Sklada za podnebne spremembe so prilivi iz naslova prodaje emisijskih
               kuponov na evropski dražbi, cene emisijskih kuponov variirajo, niso vedno enake, tako
               da je točno napovedovanje prihodkov Sklada za podnebne spremembe nemogoče. To je pri
               nas poznano, je pa približna ocena, da bodo v ta sklad prihodki v naslednjem letu 16
               milijonov evrov. Sklad za vode se uporablja za financiranje … Oziroma, vas zanimajo
               prihodki, se opravičujem. Sredstva so od prodaje vodnih in priobalnih zemljišč, ki
               jim je prenehal status naravnega vodnega javnega dobra, potem so v tem skladu
               nadomestila za ustanavljanje stvarne služnosti ali stavbne pravice v skladu z Zakonom
               o vodah in plačila za vodne pravice in vodna povračila. Tu gre v tem smislu tudi za
               del koncesnin. Ocena prihodkov za leto 2017 oziroma za naslednja leta je približno 42
               milijonov evrov.</p>
               <p>Če sem prav razumela vprašanje in govoriva o spodnjesavskih elektrarnah, izgradnja
               elektrarn na spodnji Savi je podprta z zakonom o izgradnji teh hidroelektrarn, v
               samem zakonu pa je tudi določilo, da se za izgradnjo akumulacij za hidroelektrarne
               zagotavljajo sredstva iz podnebnega sklada in iz vodnega sklada in seveda tudi
               integralna sredstva proračuna. Tako je tudi za Mokrice pripravljena taka
               investicijska struktura, ki jo je Vlada potrdila. Višina stroškov izgradnje same
               akumulacije je približno 74 milijonov, natančne razporeditve, koliko je predvidenega
               iz Sklada za vode, če zaokrožim, je nekaj čez 20 milijonov in iz Sklada za podnebne
               spremembe približno 15 milijonov, integralnih virov je predvidenih tudi 20 milijonov,
               ostali viri pa dokončujejo to investicijo za Mokrice. Se opravičujem, če kakšna
               številka ni povsem točna, lahko potem še v pisnem odgovoru dopolnimo te podatke.</p>
               <p>Za investicije v izgradnjo hidroelektrarn oziroma akumulacij na srednji Savi niti ni
               sprejetega kakšnega zakona, ki bi o tem govoril, niti ni predvidenih investicij, kot
               je bilo za spodnjo Savo, zato vam na ta del vprašanja ne morem odgovoriti. Upam, da
               ne boste preveč hudi na mene, gospod Dolinšek, zaradi tega ker zdaj prideva spet na
               tisto stvar, ki sem jo že prej povedala. Pri teh vprašanjih se na nek način
               pristojnosti dveh ministrstev ali prekrivajo ali se dotikajo, zdaj tudi jaz ne najdem
               ustreznega vprašanja, vendar kot sem že prej povedala, energetika je v pristojnosti
               Ministrstva za infrastrukturo, na Ministrstvu za okolje in prostor, verjetno po neki
               logiki, ker je včasih energetika spadala pod to ministrstvo, se je ohranil ta del,
               torej izgradnja akumulacijskih jezov, čeprav je pri tem vseeno treba povedati, da pri
               izgradnji akumulacij gre v mnogo primerih tudi delno za zagotavljanje protipoplavne
               varnosti. In v tem delu je po spremembi Zakona o vodah seveda pristojno financiranje
               iz Sklada za vode, kar pomeni, če poenostavim, da bodo tudi za srednjo Savo ta dva
               vira plus integralni vir prav gotovo zagotovljeni za izgradnjo akumulacije.
               Hvala.</p>
            </sp>
            <sp xml:id="SDZ7-Redna-34-2017-10-16.sp253">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Marjan Dolinšek, zahtevate dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-34-2017-10-16.sp254">

               <speaker>MARJAN DOLINŠEK (PS SMC):</speaker>

               <p>Hvala.</p>
               <p>Razumem, ministrica, da ne morete za hidroelektrarne na srednji Savi, predvsem za to
               trojko, prve tri, dati podatkov, vendar obstajajo številke in tudi pogovarjanja,
               dogovarjanja, ki jih je bilo nešteto. So bila. Kolikor je meni znano, govorimo o
               infrastrukturnem delu, ko govoriva za vse te tri v prvi fazi zasavske
               hidroelektrarne, govoriva o nekem znesku, ki se že kar nekaj let vrti okoli 72
               milijonov evrov. Kar pomeni to, kar ste rekli, se pravi tako rekoč urejanje
               protipoplavnih ukrepov, jezov oziroma vsega, kar je treba. Tu ne govorimo o nobeni
               cesti, ker cesta, konkretno, je bila tudi že v tem primeru z letošnjim letom – ta, ki
               je bila kar dolga leta spor, se pravi Hrastnik–Zidani Most – izvzeta in se ne veže na
               noben del izgradnje hidroelektrarn, ampak bo svoj infrastrukturni projekt na
               direkciji za infrastrukturo. Tako da če izhajamo iz tega, to pomeni, da bi bilo treba
               dobrih 7 milijonov evrov na leto s strani države zagotoviti za ta del, kar pa pomeni
               … In tudi ne takoj, ampak šele v naslednjih treh do štirih letih, ker vemo, kdaj
               nastajajo ti učinki. S tem tudi nima nobenega vpliva na uravnoteženost oziroma
               državni proračun, za kar moramo tudi, normalno, skrbeti. Hvala.</p>
            </sp>
            <sp xml:id="SDZ7-Redna-34-2017-10-16.sp255">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica Irena Majcen, izvolite.</p>
            </sp>
            <sp xml:id="SDZ7-Redna-34-2017-10-16.sp256">

               <speaker>IRENA MAJCEN:</speaker>

               <p>Priznam, da tu pač ne morem komentirati gospoda Dolinška. 7 milijonov na leto – jaz
               ne razpolagam s tako številko. Je pa vsekakor res, da naj bi spremembe, premestitve
               obstoječe infrastrukture, ki se tičejo tako železnic kot cest, prevzelo Ministrstvo
               za infrastrukturo, če zdaj govoriva o tej številki, potem je to pač stvar Ministrstva
               za infrastrukturo, tega si res ne upam komentirati. Za samo izgradnjo akumulacij pa
               je bila podeljena koncesija za 10 hidroelektrarn, tako da pri nas bo vodna pravica
               oziroma ta pogodba verjetno zavzemala vse te hidroelektrarne. Tu priznam, da zdaj
               nisem najbolj razumela vprašanja. Hvala.</p>
            </sp>
            <sp xml:id="SDZ7-Redna-34-2017-10-16.sp257">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dobro. S tem smo končali tudi drugi krog vprašanj. Ministricam in ministrom ter
               generalni sekretarki Vlade se zahvaljujem za podane odgovore.</p>
               <p>S tem prekinjam 1. točko dnevnega reda, ki jo bomo nadaljevali jutri, 17. oktobra,
               ko bo Državni zbor glasoval o predlaganih sklepih. Prekinjam tudi 34. sejo Državnega
               zbora, ki jo bomo nadaljevali jutri ob 9. uri. Želim vam lep večer. <stage>(SEJA JE
                  BILA PREKINJENA 16. OKTOBRA 2017 OB 18.18.)</stage>
               </p>
            </sp>
         </div>
      </body>
   </text>
</TEI>
