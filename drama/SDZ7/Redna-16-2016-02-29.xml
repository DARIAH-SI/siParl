<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Redna-16-2016-02-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|D19C5227B97F8D65C1257F6F0049405C</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=D19C5227B97F8D65C1257F6F0049405C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-16-2016-02-29.DZ" n="16">
               <name>Redna</name>
               <date when="2016-02-29"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-16-2016-02-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>REPUBLIKA SLOVENIJA DRŽAVNI ZBOR</head>
            <stage type="session">16. seja</stage>
            <stage type="chairman">Sejo so vodili predsednik Državnega zbora dr. Milan Brglez in podpredsednika
            Primož Hainz ter mag. Bojana Muršič. </stage>
            <stage type="time">Seja se je začela ob 12.02. </stage>
            <sp xml:id="SDZ7-Redna-16-2016-02-29.sp1">
               <speaker>PREDSEDNIK DR. MILAN BRGLEZ:</speaker>
               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam 16. sejo Državnega zbora, ki je bila sklicana na podlagi prvega odstavka 57.
               člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               gospa Andreja Potočnik, gospa Irena Grošelj Košnik, gospa Marija Bačič do 15. ure,
               dr. Simona Kustec Lipicer od 17. ure dalje, dr. Milan Brglez od 17. ure dalje, gospod
               Marijan Pojbič, gospod Andrej Čuš in gospod Igor Zorčič od 13. ure dalje.</p>
               <p>Na sejo sem vabil predsednika Vlade, ministrice in ministre ter generalnega
               sekretarja Vlade k 1. točki dnevnega reda, predstavnika Državnega sveta k 7. točki
               dnevnega reda, ministra za zunanje zadeve, gospoda Karla Viktorja Erjavca k 9. točki
               dnevnega reda, predstavnico Sodnega sveta k 10. točki dnevnega reda ter predstavnike
               Vlade k vsem točkam dnevnega reda.</p>
               <p>Prehajamo na <title>določitev dnevnega reda</title> 16. seje Državnega zbora. Predlog
               dnevnega reda ste prejeli v petek, 19. februarja 2016, s sklicem seje. O predlogu
               dnevnega reda bomo odločali v skladu z drugim odstavkom 64. člena Poslovnika
               Državnega zbora.</p>
               <p>Predlogov za umik točke z dnevnega reda seje nisem prejel. Prehajamo na obravnavo in
               odločanje o predlogu za širitev dnevnega reda seje. Državnemu zboru predlagam, da
               dnevni red 16. seje razširi z 9.a točko, to je s sklepom o razglasitvi odločitve, ki
               je bila sprejeta na zakonodajnem referendumu o Zakonu o spremembah in dopolnitvah
               Zakona o zakonski zvezi in družinskih razmerjih, ki je bil 20. decembra 2015.</p>
               <p>Obvestilo o predlogu za širitev ste prejeli v četrtek, 25. 2. 2016. Želite o predlogu
               za širitev besedo predstavniki poslanskih skupin? Ne. O tem bomo odločali. Torej
               prehajamo na odločanje. Poslanke in poslance prosim, da preverite delovanje
               glasovalnih naprav. Odločamo o predlogu za širitev dnevnega reda.</p>
               <p>Glasujemo. Navzočih je 78 poslank in poslancev, za je glasovalo 75, proti nihče.</p>
               <p><stage>(Za je glasovalo 75.)</stage> <stage>(Proti nihče.)</stage></p>
               <p>Ugotavljam, da je predlog za širitev dnevnega reda sprejet.</p>
               <p>V skladu s časovnim potekom seje bo zbor to točko obravnaval danes takoj po določitvi
               dnevnega reda.</p>
               <p>Prehajamo na določitev dnevnega reda v celoti. Državnemu zboru predlagam, da za
               današnjo sejo določi dnevni red, kot ste ga prejeli s sklicem ter sprejeto
               dopolnitvijo.</p>
               <p>Glasujemo. Navzočih je 80 poslank in poslancev, za je glasovalo 79, proti nihče.</p>
               <p><stage>(Za je glasovalo 79.)</stage> <stage>(Proti nihče.)</stage></p>
               <p>Ugotavljam, da je dnevni red 16. seje Državnega zbora določen.</p>
               <p>Prehajamo na <title>9.A TOČKO DNEVNEGA REDA, TO JE NA OBRAVNAVO SKLEPA O RAZGLASITVI
                  ODLOČITVE, KI JE BILA SPREJETA NA ZAKONODAJNEM REFERENDUMU O ZAKONU O SPREMEMBAH
                  IN DOPONITVAH ZAKONA O ZAKONSKI ZVEZI IN DRUŽINSKIH RAZMERJIH, KI JE BIL 20.
                  DECEMBRA 2015.</title>
               </p>
               <p>Dne 19. februarja 2016 je bilo v Uradnem listu Republike Slovenije številka 13/2016
               objavljeno poročilo Državne volilne komisije o izidu glasovanja in izidu
               zakonodajnega referenduma o Zakonu o spremembah in dopolnitvah Zakona o zakonski
               zvezi in družinskih razmerjih, ki je bil 20. decembra 2015. Iz dopisa Vrhovnega
               sodišča z dne 24. februarja 2016 izhaja, da zoper poročilo Državne volilne komisije v
               zakonitem roku ni bila vložena nobena pritožba, zato je poročilo, ki je bilo
               objavljeno v Uradnem listu številka 13/2016 dne 19. 2. 2016, pravnomočno. Glede na to
               da mora Državni zbor v skladu s 53.b členom Zakona o referendumu in ljudski
               iniciativi v 8 dneh po pravnomočnosti poročila Državne volilne komisije razglasiti
               odločitev, ki je bila sprejeta na referendumu, sem vam 24. februarja 2016 poslal
               sklep, s katerim bo Državni zbor razglasil odločitev, ki je bila sprejeta na
               referendumu.</p>
               <p>Na podlagi 53.b člena Zakona o referendumu in ljudski iniciativi in 112. člena
               Poslovnika Državnega zbora ugotavljam, da se je Državni zbor seznanil z naslednjim
               sklepom: Državni zbor razglaša, da je bila na zakonodajnem referendumu o Zakonu o
               spremembah in dopolnitvah Zakona o zakonski zvezi in družinskih razmerjih, ki je bil
               20. decembra 2015 izveden na podlagi Odloka Državnega zbora o razpisu zakonodajnega
               referenduma o Zakonu o spremembah in dopolnitvah Zakona o zakonski zvezi in
               družinskih razmerjih, sprejeta odločitev volivcev, kot je ugotovljena v poročilu
               Državne volilne komisije o izidi glasovanja in o izidu zakonodajnega referenduma o
               Zakonu o spremembah in dopolnitvah Zakona o zakonski zvezi in družinskih razmerjih,
               ki je bilo objavljeno v Uradnem listu Republike Slovenije številka 13/2016 z dne 19.
               2. 2016, in sicer, da je proti glasovala več kot petina vseh volivk in volivcev, ki
               so imeli pravico glasovati, kar skladno s četrtim odstavkom 90. člena Ustave
               Republike Slovenije pomeni, da je bil Zakon o spremembah in dopolnitvah Zakona o
               zakonski zvezi in družinskih razmerjih, ki ga je sprejel Državni zbor na seji dne 3.
               marca 2015, na referendumu zavrnjen. S tem je odločitev, ki je bila sprejeta na
               zakonodajnem referendumu o Zakonu o spremembah in dopolnitvah Zakona o zakonski zvezi
               in družinskih razmerjih, razglašena. <stage>/ aplavz/</stage></p>
               <p>Zaključujem to točko dnevnega reda.</p>
               <p>Prehajamo na <title>10. TOČKO DNEVNEGA REDA, TO SO MANDATNO-VOLILNE ZADEVE.</title>
               </p>
               <p>Prehajamo na obravnavo <title>Ugotovitve o ponovnem opravljanju funkcije poslanke in o
                  prenehanju opravljanja funkcije poslanca na podlagi 14. člena Zakona o poslancih.</title>
               </p>
               <p>Vlada je Državnemu zboru posredovala odločbo z dne 25. 2. 2016, iz katere izhaja, da
               mag. Margareti Guček Zakošek z 29. 2. 2016 preneha funkcija državne sekretarke v
               Ministrstvu za gospodarski razvoj in tehnologijo. Odločbo Vlade je obravnavala
               Mandatno-volilna komisije, ki na podlagi 36. člena Poslovnika Državnega zbora
               predlaga Državnemu zboru, da se na podlagi 14. člena Zakona o poslancih seznani z
               naslednjima sklepoma:</p>
               <p>Prvič: Državni zbor na podlagi odločbe Vlade z dne 25. 2. 2016 ugotavlja, da mag.
               Margareti Guček Zakošek preneha funkcija državne sekretarke v Ministrstvu za
               gospodarski razvoj in tehnologijo zato z današnjim dnem ponovno opravlja funkcijo
               poslanke.</p>
               <p>Drugič:Gospod Saša Tabaković, ki je opravljal funkcijo poslanca namesto poslanke mag.
               Margarete Guček Zakošek v času, ko je ta opravljala funkcijo državne sekretarke, z
               današnjim dnem preneha opravljati funkcijo poslanca.</p>
               <p>Prehajamo na obravnavo <title>Ugotovitve o prenehanju mandata poslanki Državnega zbora
                  mag. Margareti Guček Zakošek.</title>
               </p>
               <p>V skladu z drugim odstavkom 202. člena Poslovnika Državnega zbora vas obveščam, da me
               je poslanka mag. Margareta Guček Zakošek 25. 2. 2016 obvestila, da z 29. 2. 2016
               odstopa s funkcije poslanke. Ugotavljam, da ji z današnjim dnem v skladu s šesto
               alinejo prvega odstavka in drugim odstavkom 9. člena Zakona o poslancih in tretjega
               odstavka 202. člena Poslovnika Državnega zbora preneha mandat poslanke. O tem bom
               takoj obvestil Državno volilno komisijo in jo zaprosil, da Državnemu zboru sporoči,
               kateri kandidat bo v skladu s 17. členom Zakona o volitvah v Državni zbor postal
               poslanec za preostanek mandatne dobe namesto poslanke, ki ji je prenehal mandat. Na
               podlagi obvestila Državne volilne komisije bo Mandatno-volilna komisija Državnega
               zbora pripravila poročilo in predlagala potrditev mandata ter o svoji ugotovitvi
               poročala Državnemu zboru.</p>
               <p>S tem prekinjam to točko dnevnega reda, ki jo bomo nadaljevali jutri, 1. 3. 2016.</p>
               <p>Postopkovno, gospod Jože Tanko, izvolite.</p>
            </sp>
            <sp xml:id="SDZ7-Redna-16-2016-02-29.sp2">
               <speaker>JOŽE TANKO (PS SDS):</speaker>
               <p>Hvala lepa za besedo. Spoštovani predsednik, Vlada, spoštovani kolegi!</p>
               <p>V nekaj preteklih dnevih so se zgodili številni protesti po Sloveniji. Protest v
               Šenčurju, protest v Lenartu, protest na Vrhniki. Ti protesti proti migrantom so
               potekali zelo dostojanstveno. Na njih je bila zelo velika udeležba mladih, ki so se
               odzvali proti temu, kar namerava storiti Vlada. V soboto se je zgodil tudi protest v
               Ljubljani, kjer so bili prisotni tako tisti, ki vstop migrantov v Slovenijo
               podpirajo, in tudi tisti, ki temu nasprotujejo. Iz tega, kar je bilo vidno v
               Ljubljani, se vidi, da je šlo v enem delu za nadaljevanje teh dostojanstvenih
               protestov izražanj volje ljudi na teh protestih, na drugi strani pa smo imeli skupino
               ljudi, v kateri so bili prisotni tudi nekdanji politiki, nekdanji predsednik
               republike, pa tudi sedanji poslanci, sindikalisti, ki so potekali pod grožnjami. Ti
               protestniki so bili zamaskirani, njihova identiteta ni bila vidna, in pa tudi
               oboroženi so bili eni s palicami, drugi s posebnimi rokavicami, ki so vsebovale tudi
               boksarje. Predsednik Vlade se je na te proteste, ki so potekali zelo mirno v teh
               krajih, odzval zelo ostro, se pravi, nastopil zelo ostro, zelo pokritiziral tiste, ki
               nastopajo in ki so protestirali, medtem ko je ta protest zamaskiranih, oboroženih
               protestnikov šel povsem mimo, na nek način brez odziva predsednika Vlade.</p>
               <p>Jaz bi pozval Vlado, da ob tem naraščanju grozečega levega ekstremizma predlaga sejo
               Državnega zbora, kjer bi obravnavali ta deviantni pojav. Navsezadnje so ti protesti,
               kjer so bili prisotni politiki aktualne koalicije in nekdanji predsednik Vlade,
               potekali tudi ob zelo izrazitem poudarjanju simbolov nekdanjega totalitarnega
               režima.</p>
               <p>Predlagam, gospod predsednik, da naslovite na predsednika Vlade pobudo, da bi Vlada
               le predlagala neko gradivo, kjer bi tak, bom rekel, nedemokratično organiziran
               protest in izraz tega levega ekstremizma obravnavali na plenarni seji Državnega
               zbora.</p>
            </sp>
            <sp xml:id="SDZ7-Redna-16-2016-02-29.sp3">
               <speaker>PREDSEDNIK DR. MILAN BRGLEZ:</speaker>
               <p>Najprej bom odgovoril, potem bom pa dal na drugo. V vašem primeru poziva, gre za
               zlorabo postopkovnega vprašanja, ker, prvič, se ne sklicujete na ničesar v tem
               poslovniku, drugo, možno je bilo najaviti to vprašanje včeraj do 12. ure. Lahko bi to
               obravnavali pod točko postopkovna vprašanja, kjer lahko vsak poslanec pisno ali pa
               ustno zastavi vprašanje. Na tej točki, kjer smo na tej seji, je bilo to vsekakor
               možno realizirati, zaradi tega ni bilo treba zlorabiti postopkovnega vprašanja, da se
               zastavi vprašanje ali pa izrazi poziv.</p>
               <p>Postopkovno, Miha Kordiš, izvolite.</p>
            </sp>
            <sp xml:id="SDZ7-Redna-16-2016-02-29.sp4">
               <speaker>MIHA KORDIŠ (PS ZL):</speaker>
               <p>Najlepša hvala, predsedujoči.</p>
               <p>Moj postopkovni predlog bi bil, da zavrnete ta predlog, s katerim je na mizo prišel
               gospod Tanko. Udeležil sem se shoda v soboto v obrambo gostoljubja ljudem, ki jih je
               iz njihovih domov pognala vojna. Bil sem v prvih vrstah tega shoda, pa, prvič, nisem
               bil ne zamaskiran, drugič, nisem videl nikogar, ki bi posedoval kakršnokoli orožje.
               Tako lahko iz prve roke povem, da Jože Tanko, SDS, laže, kot pes teče. Hvala.</p>
            </sp>
            <sp xml:id="SDZ7-Redna-16-2016-02-29.sp5">
               <speaker>PREDSEDNIK DR. MILAN BRGLEZ:</speaker>
               <p>Ker sem že odgovoril na vprašanje, sploh ne razumem, zakaj je bilo potrebno to
               postopkovno. Tudi v tem primeru gre za zlorabo postopkovnega za izražanje
               stališč.</p>
               <p>Prehajam na <title>1. TOČKO DNEVNEGA REDA, TO JE NA VPRAŠANJA POSLANK IN POSLANCEV.</title>
               </p>
               <p>Postopkovno, gospod Jože Tanko.</p>
            </sp>
            <sp xml:id="SDZ7-Redna-16-2016-02-29.sp6">
               <speaker>JOŽE TANKO (PS SDS):</speaker>
               <p>Hvala lepa za besedo, gospod predsednik.</p>
               <p>Ne gre za nobeno zlorabo postopkovnega predloga. Postopkovni predlog se naslovi vedno
               na predsedujočega in se mu pove kaj in kako naj predlaga ali ukrepa v konkretnem
               primeru. Točno to sem storil. Točno to. Na vas sem naslovil predlog, da ob teh
               ekscesnih pojavih, ki so si jih privoščili nekateri protestniki – tisti, ki ne
               verjamejo, da je to res tako, naj si pogledajo fotografije. Nekateri ste bili slikani
               tam v družbi zamaskiranih oseb in oboroženih, ne vem, s hladnim orožjem, bokserjem in
               podobno. Jaz mislim, da ni nobene težave, da Vlada, ki deluje tako proaktivno, ko je
               treba obsoditi nek miren protest v Šenčurju, na Lenartu ali na Vrhniki, da se
               predsednik Vlade tu izrazito ostro odzove in obsodi taka ravnanja, ki zbujajo zelo
               negativne odzive ljudi in povečujejo strah pri ljudeh predvsem v luči te migrantske
               krize, ki se sedaj napoveduje, in glede tega, kar pričakujejo, kar Vlada poskuša
               pripeljati v Republiko Slovenijo mimo vseh dogovorov.</p>
               <p>Gospod predsednik, predlog je bil zelo korekten. Stoji, ker je preverljiv,
               dokumentiran, zato predlagam, da se to naslovi na Vlado, na predsednika Vlade in da
               Vlada v najkrajšem možnem času pripravi gradivo, kjer se bodo ti ekscesni pojavi tudi
               obravnavali. Policija je bila tam, bi lahko tudi drugače ukrepala, to se pravi, lahko
               bi te osebe, ki so bile zamaskirane in oborožene, odstranila s protesta. Tega ni
               storila. Jaz mislim, da je predlog za tako pobudo več kot umesten in zelo potreben,
               kajti razmere, v katerih smo, je treba na nek način umiriti, ekscesne primere, tudi
               če se zraven levi, poslanci leve provenience in politiki levih političnih opredelitev
               pa obsoditi, ker predstavljajo veliko varnostno grožnjo in spodbujajo dejansko k
               nasilju in ne k umiritvi razmer. Hvala lepa.</p>
            </sp>
            <sp xml:id="SDZ7-Redna-16-2016-02-29.sp7">
               <speaker>PREDSEDNIK DR. MILAN BRGLEZ:</speaker>
               <p>Najprej bom odgovoril na to prvo postopkovno, preden bom dal naslednje.</p>
               <p>V skladu s Poslovnikom Državnega zbora, 240. člen, prvi odstavek: <q>"Vsak poslanec
               lahko vladi ali posameznemu ministru ali generalnemu sekretarju vlade postavi
               vprašanje ali poda pobudo za ureditev posameznih zadev oziroma za sprejem določenih
               ukrepov s področja delovanja vlade oziroma posameznega ministrstva ali vladne
               službe."</q> Drugi odstavek: <q>"Poslanska vprašanja so lahko ustna ali pisna. Poslanske
               pobude so lahko le pisne."</q></p>
               <p>Na podlagi tega sklepam, da sam nimam funkcije posrednika za tisto, kar lahko
               poslanci opravijo sami, in vztrajam pri tem, da je šlo za zlorabo poslovnika.</p>
               <p>Postopkovno, dr. Trček.</p>
            </sp>
            <sp xml:id="SDZ7-Redna-16-2016-02-29.sp8">
               <speaker>DR. FRANC TRČEK (PS ZL):</speaker>
               <p>Hvala za besedo, predsedujoči.</p>
               <p>Tretjina mandata je že mimo in v tej tretjini mandata smo priča pogostim ekscesnim
               primerom zlorabe tovrstnega vprašanja. Jaz sem nov poslanec, ampak vem, da poslovnik
               razlaga predsedujoči, ne gospod Tanko, ne Franc Trček, ne kdorkoli. Moj postopkovni
               predlog je, da se po tretjini mandata končno začnemo držati poslovnika in ne dajete
               komurkoli možnosti tovrstnih zlorab in dejansko dodatne minutaže, ki mu glede na
               poslovnik ne gre. Hvala za besedo.</p>
            </sp>
            <sp xml:id="SDZ7-Redna-16-2016-02-29.sp9">
               <speaker>PREDSEDNIK DR. MILAN BRGLEZ:</speaker>
               <p>V zvezi s 1. točko dnevnega reda sem v poslovniškem roku prejel pisne prijave 45
               poslanskih vprašanj. Vrstni red postavljanja poslanskih vprašanj je določen v skladu
               z 244. členom, drugim odstavkom 245. člena ter 247. členom Poslovnika Državnega
               zbora. Na prva tri vprašanja poslanke in poslanca opozicije in na poslansko vprašanje
               poslanca vladajoče koalicije bo odgovoril predsednik Vlade. Vsak poslanec oziroma
               poslanka ima za postavitev vprašanja na voljo tri minute. Predsednik Vlade,
               ministrice in ministri odgovorijo na vprašanje v največ v petih minutah. Če je
               vprašanje postavljeno več ministrom, imajo vsi skupaj na voljo pet minut za odgovor.
               Poslanec, ki ne bo zadovoljen z odgovorom, lahko zahteva dopolnitev odgovora, ne more
               pa postaviti dodatnega vprašanja. Poslanke in poslance prosim, da ste na to
               pozorni.</p>
               <p>Obrazložitev zahteve za dopolnitev odgovora poslanec predstavi v dveh minutah,
               dopolnitev odgovora pa sme trajati največ tri minute. Poslanec, ki je postavil
               vprašanje, lahko zahteva, da se na naslednji seji opravi razprava o odgovoru
               predsednika Vlade, ministrice ali ministra. O tem odloči Državni zbor brez razprave.
               V primeru, da poslanec na postavljeno vprašanje danes ne bo dobil odgovora, mu morajo
               predsednik Vlade, ministrica in minister v 30 dneh predložiti pisni odgovor.
               Poslanec, ki je postavil vprašanje, na katerega ni bilo odgovorjeno, lahko izjavi, da
               vztraja pri ustnem odgovoru. V tem primeru bom vprašanje uvrstil na naslednjo redno
               sejo Državnega zbora.</p>
               <p>V zvezi s to točko sta se za danes opravičila gospod Karel Viktor Erjavec, minister
               za zunanje zadeve, in gospod Zdravko Počivalšek, minister za gospodarski razvoj in
               tehnologijo.</p>
               <p>Na e-klopi je objavljen pregled poslanskih vprašanj, na katera v poslovniškem roku ni
               bilo odgovorjeno. Prehajamo na predstavitev poslanskih vprašanj. Na prva štiri
               vprašanja bo odgovarjal predsednik Vlade dr. Miro Cerar.</p>
               <p>Prvi mu bo poslansko vprašanje zastavil mag. Matej Tonin.</p>
            </sp>
            <sp xml:id="SDZ7-Redna-16-2016-02-29.sp10">
               <speaker>MAG. MATEJ TONIN (PS NSi):</speaker>
               <p>Spoštovani predsednik Vlade, kolegice in kolegi!</p>
               <p>Najverjetneje ni nobena posebna ugotovitev, če rečem, da je klima v državi slaba. Če
               se vrnem nekoliko nazaj v 90. leta, in sicer natančneje na leto 1990, december, in na
               sam plebiscit. Moram priznati, da me je zelo nagovorila nedavno oddaja na Televiziji
               Slovenija, ki je pokazala, v kakšnem vzdušju, kako zaneseno in veselo je takrat
               celoten narod praznoval rezultate plebiscita. Ni važno, levo, desno, mlado, staro –
               vse generacije slovenskega naroda so se veselila nove prihodnosti. Po 25 letih se pa
               zdi, da je to veselje nekam ušlo, da tega navdušenja, da tega veselja ni nikjer več.
               Ko se pogovarjaš z ljudmi – kje je problem? Če pogledaš statistične kazalce in
               ugotoviš, da na primer je bila povprečna plača leta 1990 304 evre, danes je tisoč
               evrov, ugotoviš, da statistično so se materialni pogoji izboljšali. Ampak
               zadovoljstvo ljudi, upanje, verjetje v prihodnost se je pa bistveno zmanjšala. In
               lahko zelo enostavno ugotovimo, da občutek nepravičnosti oziroma občutek dvojnih
               meril je tisto, kar nam država vsakodnevno uničuje. Ljudje imajo občutek, da ne
               veljajo pravila za vse enako. Zaradi tega se institucije države ne spoštujejo, imamo
               vrsto takšnih primerov. In potem imate podobne ekscesne primere, ki to prepričanje še
               dodatno utrjujejo. Kot na primer da je nekdo, če je oškodoval državo za 100 milijonov
               evrov, obsojen na sedem let, drugi pa za 200 evrov podkupnine na 3 leta. Ali pa –
               državni sekretar za pašteto odide, medtem ko pa ministri kljub dodatkom ostajajo. To
               vse ustvarja občutek nepravičnosti.</p>
               <p>Kaj naj si mislimo, ko danes ljudje, ki so odgovorni za slovensko bančno luknjo,
               ponovno prevzemajo ključne pozicije na Novi Ljubljanski banke, v Slovenskem državnem
               holdingu. Kakšno sporočilo s tem daje Vlada ljudem?</p>
               <p>Zato vas sprašujem, spoštovani predsednik Vlade:</p>
               <p>Kaj boste vi osebno in vaša vlada storili, da bodo odgovorni za slovensko bančno
               luknjo končno odgovarjali?</p>
               <p>Zdi se, da povsod po svetu lahko neko pravično kazen dosežejo. Večkrat je bila
               izpostavljena Islandija. Kot pa kaže, tega niste sposobni v Sloveniji.</p>
            </sp>
            <sp xml:id="SDZ7-Redna-16-2016-02-29.sp11">
               <speaker>PREDSEDNIK DR. MILAN BRGLEZ:</speaker>
               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-16-2016-02-29.sp12">
               <speaker>DR. MIROSLAV CERAR:</speaker>
               <p>Hvala lepa, spoštovani gospod poslanec, za vaše vprašanje.</p>
               <p>Konkretno je Vlada v zvezi s tako imenovano bančno luknjo in nasploh s koruptivnimi
               dejanji sprejela vrsto sistemskih rešitev. Naj jih najprej navedem. Te rešitve bodo
               omogočile učinkovitejše spoprijemanje s tem problemom. Leta 2015, torej lansko leto
               smo sprejeli Program ukrepov za preprečevanje korupcije za obdobje 2015–2016. Med
               ukrepi so tudi ukrepi v zvezi z bančno luknjo za prepoznavanje preteklih koruptivnih
               dejanj pri sklepanju bančnih poslov ter pripravo primernih podlag za njihovo
               preprečevanje in odkrivanje.</p>
               <p>Drugič. V prvi polovici leta 2015 je bil sprejet nov zakon o bančništvu. Ta je uredil
               dostop do podatkov varovanih kot bančna tajnost. V tem zakonu je določeno, da mora
               banka posredovati podatke, varovane kot bančna tajnost, če te podatke pisno zahteva
               Komisija za preprečevanje korupcije ali če jih zaradi izvedbe predkazenskega ali
               kazenskega postopka pisno zahteva tožilstvo, sodišče ali policija. Zakon vsebuje tudi
               določbo o sistemu obveščanja o kršitvah v banki.</p>
               <p>Tretjič. 27. 1. 2016, torej januarja letos je začela veljati novela Zakona o ukrepih
               Republike Slovenije za krepitev stabilnosti bank, ki za osebe, ki so z DUTB v pravnem
               razmerju, vzpostavlja naznanilno dolžnost. Te osebe bodo morale organom odkrivanja
               naznaniti vsako kaznivo dejanje, o katerem so bile obveščene ali so drugače izvedele
               zanj, in to storjeno v povezavi z banko, ki je deležna ukrepov. Ministrstvo za
               finance redno mesečno prejema podatke od DUTB glede naznanil sumov kaznivih dejanj
               oziroma ugotovitev nepravilnosti. Skupno je DUTB do konca leta 2015 zaznala 44
               nepravilnosti in v teh primerih sprožila interne preiskave, v štirih od petih
               primerov pa so ti izsledki preiskav pokazali tudi znake kaznivih dejanj, zato so bile
               tu podane ustrezne ovadbe. Naj omenim še, da je tudi Banka Slovenije ustanovila
               posebno inšpekcijsko skupino, ki se ukvarja s tem področjem. Seveda to ni v
               pristojnosti Vlade, zato naj nadaljujem za naslednjim ukrepom.</p>
               <p>Ministrstvo za pravosodje pripravlja spremembe in dopolnitve Zakona o kazenskem
               postopku, v katerem bo med drugim olajšan tudi pregon kaznivih dejanj, storjenih v
               okviru bančnega sistema. In tudi to gre v smeri odkrivanja tega, kar ste
               vprašali.</p>
               <p>Potem pa bi še poudaril, šestič, da je Vlada poskrbela sedaj za pravzaprav eno
               največjo kadrovsko okrepitev tožilskih vrst v sedanjem obdobju, torej v zadnjem
               obdobju, saj je septembra lani priseglo kar 30 novih tožilk in tožilcev, se pravi, da
               smo s tem tudi močno okrepili tožilske vrste. In ne nazadnje je Vlada v Državnem
               zboru vložila Predlog zakona o sistemskih preiskavah projektov državnega pomena.
               Namen predloga tega zakona je omogočiti celovito in v relativno kratkem času
               omogočiti izvedbo priprave in izvajanje projektov državnega pomena, kamor sodi ne
               samo tako imenovani TEŠ 6, ampak tudi nastanek bančne luknje in podobno.</p>
               <p>Vlada je torej sprejela normativne in konkretne ukrepe lansko leto in letos in s tem
               nadaljuje. Bi pa rekel tako, vaša interpretacija, da je v Sloveniji, kot ste rekli,
               pa bom rekel nekako tako kot vi, da je v Sloveniji premalo veselja ali da ni veselja,
               da je veselje izginilo. To je vaša interpretacija. In te interpretacije, spoštovani
               gospod poslanec, zastrupljajo ozračje med Slovenci. V Sloveniji je še vedno veliko
               veselja, je pa tudi veliko skrbi in dvomov. To pa zato, ker so se v preteklih letih
               nakopičile vse te nepravilnosti, ki jih tudi v času preteklih vlad, in vemo, kdo vse
               je bil v preteklih vladah, niste odkrivali. Bančna luknja je nastala, vemo kdaj, pred
               približno desetimi leti. Zdaj sem govoril o ukrepih, ki jih sprejemamo zdaj, leta
               2015 in 2016 za odkrivanje storilcev in tistih, ki so zanjo odgovorni. Zato težki
               pristanem na to, da so tukaj kakšna dvojna merila ali kaj podobnega. Ta vlada dela,
               ukvarja se točno s tem kar ste vprašali, kako bomo razkrili te dogodke tudi iz
               preteklosti, kako bomo preprečili v prihodnje take stvari.Hvala.</p>
            </sp>
            <sp xml:id="SDZ7-Redna-16-2016-02-29.sp13">
               <speaker>PREDSEDNIK DR. MILAN BRGLEZ:</speaker>
               <p>Mag. Matej Tonin, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp14">
               <speaker>MAG. MATEJ TONIN (PS NSi):</speaker>
               <p>Spoštovani predsednik Vlade, jaz vas spoštujem, imam pa občutek, da vas krog v vašem
               kabinetu na nek način selektivno obvešča in da vas z realnimi stanjem v državi sploh
               ne seznani, ker drugače najverjetneje ne bi mogel podajati takih izjav.</p>
               <p>Slovenci se veselimo, ampak žal samo zaradi uspeha športnikov. Iskrene čestitke Petru
               Prevcu za velik uspeh, ampak tisto, kar pa počnemo, da ne bom sebe izključil za
               odgovornosti v tej hiši, pa ne daje kakšnega velikega upanja ali veselja ljudem. In o
               teh stvareh jaz govorim, o dvojnim merilih in standardih. To, kar ste vi govorili, ko
               ste naštevali ukrepe, kaj vse ste postorili, ampak to vam lahko empirično dokažemo,
               da ti ukrepi ne delujejo. Če bi ti ukrepi, o katerih ste vi govorili, delovali, potem
               bi imeli danes odgovorne za bančno luknjo za zapahi, ne pa, da zasedajo ključne
               položaje v državi. To je bistven problem. Če pogledate svetovno krizo, po drugih
               evropskih državah odgovorni sedijo v zaporih, v Sloveniji pa odgovorni za bančno
               luknjo sedijo po ključnih pozicijah državnih bank in organizacij, ki upravljajo z
               državnim podjetjem. To je tisto, kar nas mori in kar nas boli. Konkretno, poglejte si
               primer Peka ali pa Alpine. Za Peko je bil kupec Baldinini, pa so ga raje spravili v
               stečaj. Za Alpino se je svetovalcem DUTB dalo 80 tisoč evrov na mesec.</p>
               <p>Gospod predsednik Vlade, to niso normalne stvari, to nam država ubija in zato vas
               resnično še enkrat sprašujem:</p>
               <p>Kaj boste storili, da se izboljša upravljanje državnega premoženja in da tisti, ki so
               bili odgovorni za napake, tudi odgovarjajo?</p>
            </sp>
            <sp xml:id="SDZ7-Redna-16-2016-02-29.sp15">
               <speaker>PREDSEDNIK DR. MILAN BRGLEZ:</speaker>
               <p>Predsednik Vlade Republike Slovenije dr. Miro Cerar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-16-2016-02-29.sp16">
               <speaker>DR. MIROSLAV CERAR:</speaker>
               <p>Spoštovani!</p>
               <p>Seveda tudi jaz sem že včeraj čestital športniku Petru Prevcu, Boštjanu Klinetu, Maji
               Vtič, je treba čestitati tukaj ponovno in ni dvoma, da nas športniki tudi spravljajo
               v veselje. So pa tudi druga veselja, in jaz mislim, da ni dobro, da državljani od
               tukaj slišijo takšne destruktivne misli. Naj samo povem, da povsem objektivne
               raziskave in podatki kažejoda je zaupanje potrošnikov in gospodarstvenikov daleč nad
               dolgoletnim povprečjem, spoštovani gospod poslanec. In če si boste pogledali druge
               objektivne podatke, ki kažejo, kje je Slovenija, kje rastemo v pozitivnih kazalcih
               razvoja, potem boste videli, da razlogov za to, da smo tako pesimistični, absolutno
               ni. Razumem pa stiske ljudi in zato smo tu in zato delamo. In ni res, da se Vlada ne
               ukvarja s temi problemi. Izrecno sem navedel sedem ukrepov, s katerimi je Vlada
               pristopila k temu. Seveda so pa tu še policija, tožilstva, sodišča, organi, ki morajo
               tudi opraviti svoje delo. Na njih računamo in verjamemo, da bodo. Zato smo tudi,
               denimo, okrepili tožilstvo, zato tudi veliko več sredstev zdaj ta vlada kot so
               prejšnje vlade namenja za policijo. Bistveno več. Zato so vaše trditve, ki ste jih
               vpletli v vprašanje, po moji oceni neutemeljene. Se pa strinjam s tem, da problemi
               so. Problemi so nastali že pred leti. Ne vem, koliko let je minilo od te bančne
               luknje do danes, mislim, da lahko izračunate, vsekakor ne eno ali dve, in v tem času
               ni bilo storjenega pravzaprav nič, zato pa je situacija taka. Mi pa smo te ukrepe
               pripravili in jih zdaj začenjamo izvajati.</p>
               <p>Mislim, da državljani to zelo dobro razumejo, zato ne morem pristati na neke takšne
               ocene, da nimam predstave o realnem stanju v državi. Spoštovani gospod poslanec, vsak
               dan se še kako trudim, da se pozanimam o realnem stanju v državi in se skupaj z
               ministri in s to vlado trudim, da bi izboljšali vse tisto, v kar smo bili pahnjeni s
               finančno, ekonomsko in socialno krizo pred leti, ki se je zgodila ravno zato, ker
               takih ukrepov ni bilo takrat, kot jih ta vlada sprejema sedaj. Hvala.</p>
            </sp>
            <sp xml:id="SDZ7-Redna-16-2016-02-29.sp17">
               <speaker>PREDSEDNIK DR. MILAN BRGLEZ:</speaker>
               <p>Mag. Matej Tonin, imate besedo za postopkovni predlog, da se na naslednji seji opravi
               razprava o odgovoru.</p>
            </sp>
            <sp xml:id="SDZ7-Redna-16-2016-02-29.sp18">
               <speaker>MAG. MATEJ TONIN (PS NSi):</speaker>
               <p>Očitno s predsednikom Vlade živiva na dveh različnih planetih. Jaz imam popolnoma
               drugačen občutek kot predsednik Vlade. Morda bi bilo tudi za predsednika Vlade
               koristno, da bi v tej hiši opravili temeljito razpravo, kam Slovenija gre in kaj
               sploh hoče. Še posebej o tem, kar sem danes spraševal, v zvezi z upravljanjem
               slovenskega državnega premoženja. Predsednik Vlade, vam bom tudi sam eno konkretno
               stvar povedal. Naša poslanska skupina je predlagala amandma na Zakon o bančništvu,
               kjer bi enostavno preprečili, da tisti, ki so odgovorni za bančno luknjo, dobijo
               licence za delovanje v upravah bank in za delovanje v nadzornih svetih bank, pa je
               vaša koalicija temu nasprotovala. Pri takih zadevah se spet lahko ustvarjajo teorije
               zarote – zakaj? Pa jih ne želim ustvarjati. Želim pa, da skupaj poiščemo odgovore na
               stvari, o katerih nas vsakodnevno sprašujejo ljudje. Jaz sem pač eden izmed tistih
               poslancev, ki veliko hodimo po Sloveniji in me ljudje sprašujejo dan za dnem: <q>"Zakaj
               zame veljajo ena pravila, za tiste elite pa povsem drugačna pravila?"</q> In to je
               ključno vprašanje, s katerim bi se morali ukvarjati.</p>
               <p>Če se dotaknem samo upravljanja državnega premoženja. Mislim, da vrabci na strehah
               čivkajo, da so se teh institucij polastili tisti, ki so dejansko – ne vi, predsednik
               Vlade, ampak ljudje, ki so dejansko Slovenijo spravili na kolena, pa ponovno zasedajo
               te ključne pozicije. Jaz ne trdim, da ste jo vi spravili na kolena, samo trdim, da
               ste vi dovolili, da ljudje, ki so Slovenijo spravili na kolena, ohranjajo ključne
               pozicije in v tej Sloveniji vladajo naprej. Veste, kaj bi bila ključna rešitev, da bi
               tem ljudem pristrigli peruti in jih odrezali od vseh finančnih tokov? Jaz razumem
               levičarje, da ne želijo dati državnega premoženja. Okej, v redu, vendar potem
               naredimo tako, kot je že katera vzhodnoevropska država naredila, enostavno to celotno
               državno premoženje dajmo na podlagi mednarodnega razpisa v upravljanje najboljšemu
               upravljavcu. Še vedno bomo lastniki tega državnega premoženja, še vedno bomo dobivali
               dividende, ampak tega upravljavca plačajmo po učinkovitosti. Če bo državna podjetja
               upravljal dobro, bo plačan, če ne, ne. Ampak ni nobenega veselja za takšno
               rešitev.</p>
               <p>Zato bi si želel, da bi se o teh stvareh iskreno pogovorili v tej hiši in našli neke
               pametne rešitve.</p>
            </sp>
            <sp xml:id="SDZ7-Redna-16-2016-02-29.sp19">
               <speaker>PREDSEDNIK DR. MILAN BRGLEZ:</speaker>
               <p>Mag. Matej Tonin, o vašem predlogu bo Državni zbor odločil jutri, 1. marca 2016, v
               okviru glasovanj.</p>
               <p>Mag. Alenka Bratušek, imate besedo, da zastavite vprašanje predsedniku Vlade dr. Miru
               Cerarju.</p>
            </sp>
            <sp xml:id="SDZ7-Redna-16-2016-02-29.sp20">
               <speaker>MAG. ALENKA BRATUŠEK (PS NP):</speaker>
               <p>Spoštovani predsednik Vlade!</p>
               <p>Približno 14 milijard je vredno premoženje, s katerim v vašem koalicijskem imenu, v
               tem trenutku upravlja SDH. 14 milijard – toliko, kot je težak približno proračun za
               leto in pol. To je vse, kar je Slovencem še ostalo, in s tem v tem trenutku
               upravljate oziroma razpolagate vi, vaša vlada in vaša koalicija. Lahko pa rečem, da
               se tako slabo in netransparentno s slovenskim premoženjem še ni upravljalo. Bom
               izpostavila tri konkretne stvari, ki bodejo v oči.</p>
               <p>Prva, Sava, d. d. S sklepom Vlade določite, da mora ena pravna oseba po ceni, ki ste
               jo določili vi, podjetje prodati drugi pravni osebi. DUTB mora Savo, d. d., prodati
               SDH in Kadu.</p>
               <p>Se zavedate, da je takšen sklep Vlade nezakonit?</p>
               <p>SDH pravi, da mu nihče ne more naložiti tega nakupa in da konec koncev niti ne ve, če
               ima denar za ta posel. DUTB pravi, da ga silite v nezakonitosti, ampak vi
               vztrajate.</p>
               <p>Zakaj, gospod predsednik?</p>
               <p>Če bi vam res šlo za slovenski turizem, bi rešili Lipico Turizem ali pa naložili SDH,
               da kupi vsa slovenska smučišča, ki so v tem trenutku na prodaj, ali pa da kupi
               bohinjske hotele, ki so zaradi težav lastnika prav tako naprodaj.</p>
               <p>Zakaj ravno Sava, d. d.? Zakaj, spoštovani predsednik?</p>
               <p>NLB, kadrovanje v NLB, naša največja sistemska banka je bila v zadnjih petih letih
               deležna izdatne pomoči davkoplačevalcev, in sicer več kot 3 milijarde evrov.
               Seznanjeni ste z zadnjim dogajanjem glede gospoda Gedriha:</p>
               <p>Kako boste ukrepali, gospod predsednik?</p>
               <p>Kadrovanje v NLB je bilo nepregledno in netransparentno, in na to smo vas opozarjali
               od samega začetka. SDH je nadzornike izbral 9. 2., skupščina jih je imenovala 10.
               2.</p>
               <p>Ali veste, da do takrat, se pravi do 9. 2. vsaj dva predlagana nadzornika nista
               izpolnjevala pogojev za nadzornike, med njimi tudi predsednik nadzornega sveta?</p>
               <p>Zakaj dovolite, da Slovenski državni holding naša podjetja prodaja ali razprodaja
               poštnim nabiralnikom na Cipru in Luksemburgu?</p>
               <p>In bom zelo vesela zelo konkretnih odgovorov. Hvala.</p>
            </sp>
            <sp xml:id="SDZ7-Redna-16-2016-02-29.sp21">
               <speaker>PREDSEDNIK DR. MILAN BRGLEZ:</speaker>
               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-16-2016-02-29.sp22">
               <speaker>DR. MIROSLAV CERAR:</speaker>
               <p>Hvala lepa, spoštovana gospa poslanka, za vaša vprašanja.</p>
               <p>Naj povem najprej nekaj zelo na splošno v zvezi z vašim vprašanjem. Slovenija si je
               leta prizadevala, da bi depolitizirala gospodarstvo, da bi upravljanje z državnimi
               naložbami zaživelo v okviru institucije, ki bo spoštovala in narekovala pravila t. i.
               korporativnega upravljanja, dobrega upravljanja z državnimi naložbami. Zato je še
               pred nastankom naše vlade bil ustanovljen Slovenski državni holding, ki je ta
               upravljavec premoženja. S tem je bil prvič v zgodovini Republike Slovenije
               vzpostavljen sodoben in najbolj razvitim državam, torej gospodarsko najbolj razvitim
               državam primerljiv sistem korporativnega upravljanja v državni lasti. S tem smo tudi
               izpolnili vsa priporočila Evropske komisije, kot dobro veste, in vsa popristopna
               poročila OECD. To je pomenilo tisto, kar zdaj poudarjam, depolitizacijo gospodarjenja
               z državnimi podjetji, da se pravzaprav to prepusti v roke neodvisnim strokovnim
               avtonomnim telesom, v tem primeru SDH. Gre za ločitev države oziroma politike od
               upravljanja družb v državni lasti. Skladno s tem, in to sprejemamo, smo sprejeli tudi
               ključne akte upravljanja. Kot veste, smo lansko leto implementirali vse te zadeve za
               strategijo upravljanja z letnimi načrti in merili za merjenje uspešnosti poslovanja
               družb in tako naprej. Vlada je zagotovila, da imamo končno pregleden, jasen, merljiv
               način upravljanja z državnimi naložbami, ki pa je še vedno podvržen tudi odločitvam
               Vlade kot skupščine, kadar gre za nekatere zelo ključne zadeve.</p>
               <p>V tem pogledu moram zdaj odgovoriti na to prvo vprašanje. Kar zadeva Savo, d. d., je
               Vlada morala sprejeti takšen sklep, kot ga je. In ta sklep ni nezakonit, kot pravite.
               O tem smo pridobili ustrezna pravna mnenja tako na ravni vladne službe za zakonodajo
               kot tudi širše. Predhodno smo se s tem veliko ukvarjali. Torej ta sklep ni nezakonit.
               Kaj ta sklep pomeni? Pomeni uresničevanje strategije upravljanja z državnimi
               naložbami, med katerimi je Sava, d. d., opredeljena kot pomembna naložba in jo je
               zato treba prenesti z DUTB na SDH, ki upravlja s takšnimi naložbami. Pričakujem, da
               bo DUTB to odločitev Vlade kot skupščine absolutno spoštoval.</p>
               <p>Nadalje, ko gre za vprašanje NLB. Naj poudarim, kot sem prej povedal, Vlada ni organ,
               ki je za ta postopek pristojen. Ta postopek še poteka, postopek še ni končan, izbira
               še ni dokončna. Vemo, da poteka tudi pod budnim očesom in pravzaprav na iniciativo na
               nek način tudi Evropske centralne banke, ki je sprožila ta postopek, ki ga je potem
               SDH nadgradil z nekimi elementi, seveda v skladu z zakonom, kolikor je meni poznano.
               In ta postopek se bo končal na Banki Slovenije, ki bo nazadnje preverila ustreznost
               kandidatov, ki jih je zaenkrat izbral Slovenski državni holding. V te procedure se
               Vlada ne sme vmešavati. To ni več politika. To se je morda delalo prej in zato Vlada
               prepušča, da ta postopek teče. Seveda pa pozorno spremljam kot predsednik Vlade, kaj
               se dogaja, in pričakujem predvsem to, da bo postopek izveden korektno in pričakujem
               predvsem vsa ustrezna pojasnila tako s strani SDH kot drugih akterjev v tem postopku,
               da se bo na vsa vprašanja, ki so se zadnje čase, tudi zdaj z vaše strani, pojavila v
               javnosti, natančno, odgovorno odgovorilo. To pričakujem, in to se mora zgoditi.</p>
               <p>Glede vašega vprašanja, zakaj si dovolimo, da SDH razprodaja nekaj Cipru in
               Luksemburgu, pa ne vem, na kaj mislite. To boste morali biti bolj konkretni. Takole
               ne moremo povprek odgovarjati na neka vprašanja brez konkretnejših podatkov.</p>
               <p>Naj ponovim. Vlada se ne vmešava v korporativno upravljanje, pozorno pa spremlja
               dogajanje in pričakuje, da bodo ti postopki tekli korektno. Hvala.</p>
            </sp>
            <sp xml:id="SDZ7-Redna-16-2016-02-29.sp23">
               <speaker>PREDSEDNIK DR. MILAN BRGLEZ:</speaker>
               <p>Mag. Alenka Bratušek, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp24">
               <speaker>MAG. ALENKA BRATUŠEK (PS NP):</speaker>
               <p>Spoštovani predsednik, ob imenovanju nadzornega sveta SDH smo vas opozarjali, da ste
               s temi imeni na široko odprli vrata lobijem, ki so enkrat že kopali po našem
               premoženju. Uprava SDH je bila imenovana na seji, ki je bila sklicana pol ure pred
               začetkom seje nadzornega odbora, razpis je bil narejen za enega člana, zamenjali ste
               celotno upravo. Da kadri iz kroga podjetja Sava, d. d., prihajajo na velika vrata
               nazaj, ne glede na več stomilijonske probleme, ki so jih sanirali davkoplačevalci,
               vas opozarjamo praktično vsak dan. V Državnem zboru je bilo sklicanih več sej oziroma
               odborov in komisij. Na žalost brez vaše udeležbe in tudi brez udeležbe ministra za
               finance. Opozarjamo, apeliramo, kričimo v prazno. Vi – nič. Zakaj, spoštovani
               predsednik?</p>
               <p>Zakaj je tako težko udariti po mizi in tudi svojim najožjim sodelavcem, ki so
               pravzaprav režiserji vsega tega, povedati, da tako pač ne gre?</p>
               <p>Še vedno imate čas, da ljudem pokažete, kdo je šef. Šef na Vladi in šef v stranki.
               Kakorkoli obrnete, boste v teh zgodbah srečali svoje najožje sodelavce. Odgovorni ste
               za to. Če ste s tem seznanjeni, ste odgovorni, če pa s tem niste seznanjeni, ste
               odgovorni še bolj, ker se stvari odvijajo mimo vas.</p>
               <p>Zakaj, spoštovani predsednik, to dopuščate?</p>
            </sp>
            <sp xml:id="SDZ7-Redna-16-2016-02-29.sp25">
               <speaker>PREDSEDNIK DR. MILAN BRGLEZ:</speaker>
               <p>Predsednik Vlade Republike Slovenije dr. Miro Cerar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-16-2016-02-29.sp26">
               <speaker>DR. MIROSLAV CERAR:</speaker>
               <p>Hvala lepa.</p>
               <p>Samo dvoje bom še povedal. Vaše trditve, ki so zelo resne, so zelo pavšalne. Tako ste
               rekli, da bom srečal neke najožje sodelavce in tako naprej. Prosim, prinesite mi
               podatke, dokaze, pa bomo preverili. Ampak če bodo tako predstavljeni, kot ste
               predstavili postopek imenovanja uprave SDH, potem bom na to težko pristal, kajti
               takrat sem se o tem izrecno pozanimal, in nikakor ni potekala stvar tako, kot vi
               pravite, tako na hitro čez noč. Tu je bilo več predhodnih faz. Postopek je bil zelo
               pripravljen, izveden tako, kot je treba. Kar takole pavšalno pred državljani
               govoriti, da nek postopek ni bil izveden, v pol ure je bilo sklicano. To ni res. Jaz
               sem se takrat o tem natančno pozanimal, dejstva so se pokazala kot povsem drugačna,
               zato so se tudi takrat taki očitki izkazali za povsem neresnične. Veste, takole nekaj
               na splošno govoriti, ta, oni, tretji, kar neke domneve širiti, da imajo potem ljudje
               občutek, da je vse narobe, na to ne morem pristati. Če pa mi boste dokazali za
               katerokoli osebo, na katero lahko kot predsednik Vlade direktno vplivam, da je
               storila kaj narobe, bom pa nemudoma ukrepal, tako kot sem tudi sedaj, če je bilo to
               nujno potrebno.</p>
               <p>In še to bi rekel. Slovenski državni holding oziroma člani nadzornega sveta tega
               holdinga so bili imenovani tukaj v Državnem zboru na predlog Vlade. Ta premislek,
               kako se je ta organ, to telo oblikovalo, je bil zelo temeljit, predhodno na ravni
               Vlade, potem v Državnem zboru. Ti postopki, ki so tekli naprej do dokončnega
               oblikovanja nove sestave, torej tudi do uprave, niso tekli tako, kot vi pravite,
               površno, na hitro, ampak so bili premišljeni. Bili so v prvi fazi zelo slabo
               skomunicirani, zelo slabo predstavljeni javnosti, do česa sem bil sam zelo kritičen.
               Potem ko se je ta komunikacija končno vzpostavila, smo videli, da so te faze, ki so
               bile nujno potrebne, zakonite in bistvene, bile izvršene. Hvala lepa.</p>
            </sp>
            <sp xml:id="SDZ7-Redna-16-2016-02-29.sp27">
               <speaker>PREDSEDNIK DR. MILAN BRGLEZ:</speaker>
               <p>Mag. Alenka Bratušek, imate besedo za postopkovni predlog, da se na naslednji seji
               opravi razpravo o odgovoru.</p>
            </sp>
            <sp xml:id="SDZ7-Redna-16-2016-02-29.sp28">
               <speaker>MAG. ALENKA BRATUŠEK (PS NP):</speaker>
               <p>Predlagam, da se opravi razprava o odgovoru in o mojih zelo konkretnih vprašanjih, na
               katera seveda nisem dobila odgovora. Gospod predsednik, predlagam vam, da res
               pogledate, kako je tekla seja nadzornega sveta SDH, kjer je bila imenovana uprava. Ta
               seja je bila sklicana pol ure pred začetkom. Razpis je bil narejen za enega člana
               uprave, imenovalo se je celo novo upravo. Transparentno? Ne vem, če vi tako rečete,
               mogoče ja. Paloma je bila prodana poštnemu nabiralniku na Cipru. Nova kreditna banka
               bo prodana poštnemu nabiralniku v Luksemburgu. In Adria Airways bo ali je prodana
               poštnemu nabiralniku v Luksemburgu. To so podatki, s katerimi nam je postregel
               predsednik uprave SDH. Me zanima, ali to podpirate. Ali ta vlada to podpira?</p>
               <p>O Savi, d. d., da odloča Vlada. O Telekomu, ki je ravno tako pomembna naložba,
               skladno s strategijo najdete tisoč in en razlog, da niste SDH pomagali sprejeti
               odločitve. In to so stvari, na katere vas vsakič znova opozarjamo. In to so dvojna
               merila: pri enih da, pri drugih ne.</p>
               <p>V Novi Ljubljanski banki je dejstvo, spoštovani predsednik, da stvari niso tekle
               tako, kot bi naj tekle. Vi se predsednik te vlade, Nova Ljubljanska banka je
               sistemska banka. 3 milijarde davkoplačevalskega denarja smo v zadnjih petih letih
               dali davkoplačevalci v Novo Ljubljansko banko zaradi napak, kaznivih dejanj.
               Kakorkoli, to se mora končati. Ljudje imajo tega dovolj. Pa če vi nam tukaj še toliko
               razlagate, kako so Slovenci srečni. Lahko, super, samo temu naredite konec. Vi pa
               delate, na žalost, ravno nasprotno. Zato je prav, da se o upravljanju
               davkoplačevalskega premoženja, to ni vaše premoženje, davkoplačevalskega premoženja
               in o odgovorih, ki jih je predsednik dal na moje vprašanje, pogovorimo na eni izmed
               naslednjih sej.</p>
            </sp>
            <sp xml:id="SDZ7-Redna-16-2016-02-29.sp29">
               <speaker>PREDSEDNIK DR. MILAN BRGLEZ:</speaker>
               <p>Mag. Alenka Bratušek, o vašem predlogu bo Državni zbor odločil jutri, 1. marca 2016,
               v okviru glasovanj.</p>
               <p>Dr. Vinko Gorenak, imate besedo, da zastavite vprašanje predsedniku Vlade dr. Miru
               Cerarju.</p>
            </sp>
            <sp xml:id="SDZ7-Redna-16-2016-02-29.sp30">
               <speaker>DR. VINKO GORENAK (PS SDS):</speaker>
               <p>Hvala lepa.</p>
               <p>Jaz bom precej eksakten, tako da bo predsednik Vlade imel dosti lažje delo kot do
               sedaj. Namreč, sprašujem o številkah. Evro je pač evro in verjetno, ga bova videla
               enako. Nobenega dvoma pa ni, da je stranka, ki ji pripadam, torej SDS, kar se tiče
               migrantske krize, dala v preteklosti kar veliko pobud. Tako 31. 8., 28. 10., 18. 11.
               smo predlagali vrsto ukrepov, ki bi bili za to državo koristni v pogledu migrantske
               krize. Ampak bili smo zavrnjeni, več ali manj so bile naše pobude z vaše strani,
               gospod predsednik, označene za nedržavotvorne, čeprav ste mnoge po dveh mesecih
               posvojili pa jih celo v Bruslju prodali kot svoje. To je plagiatorstvo, veste.</p>
               <p>Ampak jaz vas danes ne bom o tem spraševal. Moj cilj je, da odgovorite slovenskim
               državljanom, nam vsem tukaj, na izjemno izjemno preprosta vprašanja, ki so vezana na
               finance, povezane z migrantsko krizo. Manjši del pa sem zastavil tudi vprašanje na
               temo varnosti migrantskih centrov. Jaz mislim, da so slovenski državljani upravičeni,
               da iz prve roke dobijo odgovore na naslednja vprašanja.</p>
               <p>Prvič. Koliko je do sedaj strošek vseh migrantov, ki so državo Republiko Slovenijo
               prečkali pravzaprav na naše stroške, ker jim pravzaprav ne računamo nič?</p>
               <p>Drugič. Tukaj pa res prosim za točne podatke, da ne bo kakšnih težav več v
               javnosti.</p>
               <p>Kakšni so stroški, vezani na eno osebo, ki v Republiki Sloveniji zaprosi za
               mednarodno zaščito ali azil?</p>
               <p>In tretjič. Kakšni so stroški za tiste osebe, ki jih imamo v Republiki Sloveniji in
               so v postopku odstranitve iz Republike Slovenije, skratka so v Postojni? Seveda
               stroški za eno osebo.</p>
               <p>In pa seveda tisto, ki se mi zdi tudi pomembno, prav je, da z vaše strani slišimo
               nekaj, kako si predstavljate, da bomo ob tem naraščajočem številu centrov, izpostav
               azilnega doma poskrbeli za varnost tako migrantov kot v prvi vrsti, ker ne nazadnje
               ste predsednik Vlade Republike Slovenije, za varnost državljanov Republike Slovenije.
               Zelo vam bom pa hvaležen, če boste te številke malo primerjali s tistimi številkami,
               ki jih naši državljani tudi poznajo, to so pa recimo najnižje pokojnine, najnižje
               plače itd. Skratka, evro je evro, tukaj sedaj ne moremo reči, da ga eden vidi tako in
               drugi da ga vidi tako. Pričakujem zelo eksaktne odgovore v številkah. Hvala lepa.
            </p>
            </sp>
            <sp xml:id="SDZ7-Redna-16-2016-02-29.sp31">
               <speaker>PREDSEDNIK DR. MILAN BRGLEZ:</speaker>
               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-16-2016-02-29.sp32">
               <speaker>DR. MIROSLAV CERAR:</speaker>
               <p>Hvala, spoštovani gospod poslanec, za vprašanje.</p>
               <p>Res vam bom podal kar konkretne odgovore. Da bom zelo natančen, jih bom prebral. Na
               prvi del vprašanja. Stroški, povezani s prehodom migrantov čez ozemlje Slovenije, se
               nanašajo na stroške različnih ministrstev in Generalnega sekretariata Vlade. Od konca
               septembra 2015 do konca leta 2015 so ti stroški znašali 22,5 milijonov evrov. V
               letošnjem letu pa je do 15. februarja nastalo 9,8 milijonov evrov stroškov. Gre za
               stroške, vezane na stroške dela zaposlenih v državnih in občinskih organih ter javnih
               zavodih, stroške izvedbe ukrepa, sprejema in začasne namestitve migrantov, stroške v
               zvezi z opremo, stroški prostovoljcev in stroški občin so tudi tukaj zajeti. Skupaj
               so stroški, povezani s prehodom migrantov čez ozemlje Republike Slovenije od konca
               septembra do 15. februarja 2016, znašali 32 milijonov 280 tisoč 774 tisoč evrov. Se
               pravi, dobrih 32 milijonov.</p>
               <p>Evropska komisija je 5. novembra 2015 odobrila 10,2 milijona evrov izrednih sredstev
               za soočanje s pritokom beguncev v Slovenijo, torej gre za pomoč. Gre za 4,9 milijona
               evrov iz Sklada za notranjo varnost, ISF, in 5,2 milijona evrov iz Sklada za azil,
               migracije in vključevanje, AMIF. Projekt je odobren do 19. 3. 2016. Ob tem je
               razvojna banka Sveta Evrope odobrila donacijo za Slovenijo v višini 1,5 milijona
               evrov, Visoki komisariat Združenih narodov za begunce pa je doniral 3,6 milijona
               evrov. Poleg tega so bilateralna sredstva prispevali tudi nekateri drugi donatorji.
               To pomeni, da smo si zelo prizadevali, da bi te stroške omilili. Imeli smo veliko
               kontaktov in pobud in se je izkazalo za uspešno v tem obsegu, kot sem povedal, da smo
               dobili kar veliko pomoči, donacij in podobno.</p>
               <p>Drugič. Strošek ene osebe, torej prosilca za mednarodno zaščito, znaša 385,80 evra na
               mesec. V ta znesek je vštet na eni strani oskrbni dan, ki je 12,26 evra, to moramo
               potem pomnožiti s 30 dnevi, torej 12,26 evra na dan, plus 18 evrov mesečne žepnine
               dobi takšen posameznik. Osnovna oskrba vključuje nastanitev v azilnem domu, prehrano,
               oskrbo s sredstvi za osebno higieno, oblačili ter obutvijo. V stroške oskrbnega dne
               pa niso všteti fiksni stroški, se pravi, plače, stroški za delovanje doma in
               podobno.</p>
               <p>Tretjič. Stroška na eno osebo, ki je v postopku odstranitve iz Republike Slovenije,
               ni mogoče opredeliti, ker je vsaka oseba individualno obravnavana glede na možnosti
               vračanja. Največkrat pa gre za stroške prevozov pri vračanju, kar je odvisno od tega,
               kje je država izvora. Sicer pa stroške odstranitve tujca v deležu 75 % krije evropski
               proračun, samo 25 % pa proračun Republike Slovenije. Naj ob tem poudarim, da
               Slovenija ni ciljna država, zato je v naši državi prosilcev za azil bistveno manj kot
               v sosednji Avstriji in Nemčiji ali drugih ciljnih državah. Postopki za azil so še v
               teku. Do sedaj smo vrnili le nekaj več kot ducat ljudi, da tako rečem.</p>
               <p>Glede na to, da ste me zadnjič vprašali tudi o varnosti izpostav centra za tujce in
               azilnega doma, naj najprej pojasnim, da center za tujce nima izpostav. Deluje že
               številna leta in je varnost okoli tega centra primerno urejena, saj do zdaj ni bilo
               zaznati večjih varnostnih problemov zaradi delovanja centra samega. V centrih za
               tujce pa je zagotovljeno tehnično varovanje, se pravi ograja, in fizično varovanje s
               strani policije. Na območju centra za tujce je gibanje omejeno, skladno z določili
               67. člena Zakona o tujcih. In končno, kar zadeva varnost v azilnem domu in
               izpostavah, zanjo skrbi varnostna služba, ki izvaja tako fizično kot tehnično
               varovanje. Varnost v okolici teh objektov tako kot drugo po državi pa zagotavlja
               policija. Hvala lepa.</p>
            </sp>
            <sp xml:id="SDZ7-Redna-16-2016-02-29.sp33">
               <speaker>PREDSEDNIK DR. MILAN BRGLEZ:</speaker>
               <p>Dr. Vinko Gorenak, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp34">
               <speaker>DR. VINKO GORENAK (PS SDS):</speaker>
               <p>Hvala lepa.</p>
               <p>Predsednik, jaz vam nekaj predlagam. Tistega, ki vam je ta odgovor pripravil, danes
               popoldne odpustite, to bo najbolje. Greva po vrsti. Samo o prosilcih za azil bom
               govoril, ker o ostalem mi čas ne bo dopuščal. Ministrica je 25. 2. 2016 povedala, da
               je strošek tisoč 500 evrov na mesec. Vaša ministrica je to. Vaš minister dr. Mramor
               pa je že lani 21. 9. povedal, da je to 833 evrov na mesec. Zdaj pa greva po vrsti,
               zakaj sem rekel, da tistega odpustite. Poglejte, kontingenčni načrt, ki je z vašim
               podpisom sprejet – to je ta dokument – pravi pa takole. 378 evrov, s katerimi hočete
               zdaj mene odpraviti, pa slovenske državljane, je strošek osnovne oskrbe, hrana in
               stanovanje, copati, zobna pasta pa še kaj. Konec. Tu ni zajetih nobenih ostalih
               stroškov. Če sem prištejete stroške za plače zaposlenih, 509 milijonov evrov v enem
               letu, potem to pride 865 evrov na enega prosilca za azil. Če dodaste samo še stroške
               za varnostnike, Varnost Ljubljana, tisti, ki jih varujejo ali kdo jih že varuje, so
               ti stroški 220 tisoč evrov na leto. To nosi vaš podpis, predsednik. Dodajte še to in
               je 90 evrov na mesec na prosilca za azil. Če vse te tri stroške, ki ste jih navedli
               seštejemo, dobimo tisoč 344 evrov na enega prosilca za azil na en mesec. In nisva
               štela naslednjih stroškov: dublinski postopki, stroški prevajanja, stroški brezplačne
               pravne pomoči, zakonitega zastopanja, sofinanciranje programov iz evropskih sredstev,
               kaj šele stroški, recimo izobraževanja, pa seveda zdravstvenega varstva. Vse ti
               stroške v tisoč 344 evrov niso všteti, gospod predsednik.</p>
            </sp>
            <sp xml:id="SDZ7-Redna-16-2016-02-29.sp35">
               <speaker>PREDSEDNIK DR. MILAN BRGLEZ:</speaker>
               <p>Predsednik Vlade dr. Miro Cerar, imate besedo za dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp36">
               <speaker>DR. MIROSLAV CERAR:</speaker>
               <p>Dopolnitev je naslednja. Mislim, da ne bo držalo, tako kot ste rekli. Moji podatki,
               podatki, ki sem jih predstavljal, so popolnoma točni. Res je pa, da želite prikazati
               fiksne stroške kot del stroška na begunce. Poslušajte. Ti fiksni stroški, ki ste jih
               zdaj omenjali, za plače in stroški za delovanje azilnega doma, so fiksni, poudarjam,
               torej nastajajo, ne glede na to, ali je tam en begunec ali jih je 100 ali jih pa ni.
               To so fiksni stroški za te objekte vzdrževanja in za delo teh ljudi tam. Zato je ta
               podatek, ki sem ga pokazal in tudi ostali so v tem smislu povsem korektni. Sem pa
               zelo točno predstavil kontekst teh številk, tako da mislim, da je iz tega mogoče zelo
               jasno razbrati, za kaj gre, tako da ne bi tega še enkrat ponavljal.</p>
               <p>Naj še dodam samo to, kar ste tudi vprašali o teh varnostnih vidikih. Vlada tudi ves
               čas te migrantske krize o vseh načrtovanih ukrepih redno obvešča javnost in občine
               ter skrbi za izmenjavo mnenj in usklajevanje stališč z lokalno skupnostjo. Mi seveda
               razumemo tudi to, da se pojavlja skrb med prebivalstvom in zato bomo tudi za vsako
               novo lokacijo, ki bi jo potrebovali za namestitev katerekoli kategorije migrantov,
               opravili ustrezno oceno varnosti ter po potrebi zagotovili dodatne varnostne ukrepe
               in aktivnosti. To pa sicer policija že tako ali tako izvaja, samo želel sem to
               poudariti, da bo popolnoma jasno, da nam je to vseskozi pred očmi in da bo to
               obveščanje in varovanje vseskozi zagotovljeno. Toliko. Hvala lepa.</p>
            </sp>
            <sp xml:id="SDZ7-Redna-16-2016-02-29.sp37">
               <speaker>PREDSEDNIK DR. MILAN BRGLEZ:</speaker>
               <p>Dr. Vinko Gorenak, imate besedo za postopkovni predlog, da se na naslednji seji
               opravi razprava o odgovoru.</p>
            </sp>
            <sp xml:id="SDZ7-Redna-16-2016-02-29.sp38">
               <speaker>DR. VINKO GORENAK (PS SDS):</speaker>
               <p>Hvala lepa.</p>
               <p>Seveda to tudi predlagam, ker pač preprosto državljani Republike Slovenije ne morejo
               biti dobre volje, če bi predsednik Vlade to želel. Na komando pač ne gre. Zato moram
               pa povedati naslednje. Podatki, ki sem jih jaz navedel, predsednik Vlade, so podatki
               iz leta 2014, ko je tam bilo 49 prosilcev za azil. Si predstavljate? Se pravi, leta
               2014, ko smo imeli v državi Sloveniji 49 prosilcev za azil je tisoč 344 evrov plačal
               slovenski državljan na enega prosilca za azil. Pa vi zdaj to imenujete fiksni stroški
               ali pa nefiksni stroški. Kakorkoli jih imenujete. Stroški so tisoč 344. Zdaj, ko
               ustanavljate vse te izpostave, pa v Ljubljani, pa ne vem kje še vse, bodo to dodatni
               stroški. To bodo dodatni stroški, saj so dodatni varnostniki, elektrika pa voda bosta
               potrebni tudi vsepovsod drugje. Čez ene dve leti ali pa čez kako leto, ko bomo
               sprejemali zaključek proračuna za letošnje leto, bomo te stroške videli. In
               slovenskim državljanom je to treba povedati. Jezi me pravzaprav, da na tako plehek
               način nekdo skuša slovenske državljane okoli prenesti, pa reči, plačate 380 evrov. Če
               pa plačajo tisoč 300 evrov, pa niso šteti mnogi stroški, ki jih tudi plačajo, ki pa
               so precej nepreverljivi.</p>
               <p>Je pa preverljivo še naslednje. Poglejte, najnižja pokojnina za polno delovno dobo,
               podatek je za 31. 12. lansko leto in je nekoliko višji, kot sem jaz do zdaj govoril,
               znaša 440 evrov. Državljan Republike Slovenije, ki je garal 40 let za tekočim trakom,
               mu ta država namenja 440 evrov – podatek je iz ZPIZ in ga ne morete zanikati, je
               trikrat manj kot prosilcu za azil. Torej trikrat manj državljanu kot prosilcu za
               azil, ki je prišel včeraj v državo Slovenijo.</p>
               <p>Dalje. Ne moremo zanikati tega, da je minimalna plača 553 evrov neto. Ali slovenski
               državljan dobi 2,5-krat manj kot prosilec za azil? Ne moremo zanikati podatka, da je
               300 tisoč pokojnin, gospodje nasproti mene, nižjih od 500 evrov oziroma ti ljudje
               imajo 2,7-krat manj, manj poudarjam, kot prosilec za azil. In ne morete zanikati
               podatka, ki ga je vaš statistični urad objavil, da živi 290 tisoč slopenskih
               državljanov pod pragom revščine.</p>
               <p>Jaz mislim, da v razpravi, do katere bomo, upam, prišli, moramo odgovoriti na ta
               vprašanja. Jaz nisem govoril o tem, da je treba ukiniti prosilce za azil, ampak
               stroške je treba znižati pod stroške, ki jih recimo ima človek s polno pokojninsko
               dobo.</p>
            </sp>
            <sp xml:id="SDZ7-Redna-16-2016-02-29.sp39">
               <speaker>PREDSEDNIK DR. MILAN BRGLEZ:</speaker>
               <p>Dr. Vinko Gorenak, o vašem predlogu bo Državni zbor odločil jutri, 1. marca 2016, v
               okviru glasovanj.</p>
               <p>Gospod Jan Škoberne imate besedo, da zastavite vprašanje predsedniku Vlade Republike
               Slovenije dr. Miru Cerarju.</p>
            </sp>
            <sp xml:id="SDZ7-Redna-16-2016-02-29.sp40">
               <speaker>JAN ŠKOBERNE (PS SD):</speaker>
               <p>Najlepša hvala, gospod predsednik. Spoštovani predsednik Vlade, cenjeni ministrski
               zbor, kolegice in kolegi, tudi vam prav prijeten dober dan!</p>
               <p>Drugo leto te koalicijske vlade hkrati pomeni tudi drugo leto stabilne gospodarske
               rasti, stabilnega trenda zniževanja brezposelnosti in ključne spremembe v izvajanju
               politik te države, od sanacij posledic hude gospodarske in finančne krize k
               investicijam v dvig standarda ljudi in razvoja naše države. Ključni ukrepi, ki bi jih
               bilo mogoče povzeti skozi fiskalno stabilizacijo, skozi dvig minimalnega dohodka
               prebivalcev, skozi sproščanje ključnih ukrepov, ki jih je zamejil ZUJF in so pomembni
               za standard ljudi, kot je denimo sproščanje otroških dodatkov in povečanje števila
               štipendij, pa potrebujejo ustrezne nadgradnje, ki jih vsaj Socialni demokrati vidimo
               predvsem skozi davčno reformo, ki mora razbremeniti srednji razred in omogočiti
               delodajalcem, gospodarstvu, da ustrezno razbremenijo strošek dela, da ustrezno
               nagradijo svoje zaposlene, ter da na tak način dosežejo višjo učinkovitost dela,
               višjo produktivnost in posledično ohranjanje doseženega standarda gospodarske rasti
               in doseženega standarda rasti novih delovnih mest zaposlenosti.</p>
               <p>Zato me, spoštovani predsednik Vlade, zanima:</p>
               <p>Kakšne so namere in predvideni ukrepi Vlade v zvezi s finančnimi ukrepi, z davčno
               reformo, ki morajo prinesti razbremenitev srednjega razreda, okrepitev domače
               potrošnje kot njeno posledico in stabilizacijo gospodarske rasti, ki se po podatkih,
               ki so bili predstavljeni v prejšnjem tednu, tudi v prihodnjem letu kaže kot ena izmed
               ključnih posledic ukrepov te koalicijske vlade?</p>
               <p>Hvala lepa.</p>
            </sp>
            <sp xml:id="SDZ7-Redna-16-2016-02-29.sp41">
               <speaker>PREDSEDNIK DR. MILAN BRGLEZ:</speaker>
               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-16-2016-02-29.sp42">
               <speaker>DR. MIROSLAV CERAR:</speaker>
               <p>Spoštovani gospod poslanec, hvala za vprašanje.</p>
               <p>Že s podpisom socialnega sporazuma za obdobje 2015–2016 se je Vlada zavezala k
               izvedbi ukrepov za prestrukturiranje javnofinančnih bremen s ciljem znižanja
               obremenitev dela. Slovenija ima nizko in konkurenčno obdavčitev dohodkov pravnih oseb
               in visoke stroške dela. Če imamo na določenem področju davčno preobremenitev v
               primerjavi z drugimi državami EU razmeroma visoko, drugod pa razmeroma nizko, potem
               moramo opraviti ravno to, čemur rečemo davčno prestrukturiranje. Pri zasledovanju
               cilja takšnega prestrukturiranja bo treba uresničevati tudi cilj konsolidacije javnih
               financ. To pomeni, da bo Vlada v prihodnje pripravila ukrepe za znižanje obremenitve
               dela na eni strani, medtem ko bo na drugi strani pripravila ukrepe, s katerimi bo
               pokrila izpad prihodkov. Zasledovala se bo enakomerna porazdelitev davčnega bremena v
               skladu z ekonomsko močjo zavezancev. Koraki davčne reforme bodo usklajeni v socialnem
               dialogu z delodajalci in delojemalci, saj prav socialni dialog predstavlja temelj za
               doseganje širokega družbenega soglasja o prihodnjem razvoju Republike Slovenije in
               pomembno demokratično vrednoto, ki jo je potrebno utrjevati, razvijati in
               poglabljati.</p>
               <p>Vlada je prve korake v smeri razbremenitve stroškov dela in s tem vzpostavitve bolj
               učinkovitega in rasti prijaznega davčnega sistema ob hkratnem zasledovanju cilja
               doseganja javnofinančne konsolidacije že storila, in to s spremembo dohodninske
               lestvice konec leta 2015, kot veste. V letu 2016 pa bo nadaljevala z ukrepi, ki bodo
               pomenili znižanje obremenitev tistih stroškov dela, ki so mednarodno primerljivo
               nadpovprečno obremenjeni. Primerjalna analiza namreč kaže, da so stroški dela do
               povprečne plače zmerni, breme pa se začne povečevati pri plači, ki znaša 1,6
               povprečne in se z rastjo plač še dodatno povečuje. Imamo nadpovprečno obremenjeno
               delo najbolj produktivnih in najbolj izobraženih kadrov. Vlada načrtuje ukrepe v
               smeri pravičnejše porazdelitve davčnega bremena med potrošnjo, delom in premoženjem,
               to se pravi kapitala. Zastavljeni bodo ukrepi za zmanjšanje obremenitve dela kot
               tistega dejavnika, ki med davčnimi ukrepi negativno vpliva na konkurenčnost in obenem
               predstavlja pomembno oviro za gospodarsko rast. Predvidoma naj bi dosegli 60 do 90
               milijonov evrov razbremenitev pri stroških dela. Vendar pa se bodo rešitve na tem
               področju pripravile le na način prestrukturiranja javnofinančnih bremen z načela
               enakomerne in pravične porazdelitve. Cilj pa je zagotavljanje ključnega ekonomskega
               cilja, torej okrepitve gospodarske rasti ob istočasnem zagotavljanju javnofinančne
               konsolidacije. Posebna pozornost bo pri tem namenjena tudi poenotenju prispevnih
               osnov, od katerih se obračunavajo prispevki za socialno varnost. S tem ukrepom bomo
               dosegli tudi pomembne posredne učinke, ki se lahko pričakujejo skozi administrativno
               poenostavitev in normalizacijo razmer na trgu dela. Konkretni predlogi, ki jih,
               spoštovani gospod poslanec, navajate, pa bodo natančno ocenjeni v skladu s cilji, ki
               jih reforma davčnega prestrukturiranja zasleduje. Hvala lepa.</p>
            </sp>
            <sp xml:id="SDZ7-Redna-16-2016-02-29.sp43">
               <speaker>PREDSEDNIK DR. MILAN BRGLEZ:</speaker>
               <p>Gospod Jan Škoberne, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp44">
               <speaker>JAN ŠKOBERNE (PS SD):</speaker>
               <p>Najlepša hvala, predsedujoči.</p>
               <p>Spoštovani gospod predsednik! Veselijo me besede, ki ste jih povedali ob odgovoru na
               moje vprašanje, ker pomeni, da lahko računamo na dvig konkurenčnosti naše države na
               eni strani in na to, da se Vlada zaveda temeljnega cilja, to je povečanja potrošnje,
               ki mora dvigovati gospodarsko rast, in hkratne razbremenitve naših ljudi, ker brez
               davčne razbremenitve tudi ne moremo pričakovati realnega dviga življenjskega
               standarda in moči potrošnje v državi.</p>
               <p>Me pa kljub temu dopolnilno zanima:</p>
               <p>Kako osebno ali kot Vlada gledate na vprašanje oziroma možnost uvedbe dodatnega
               dohodninskega razreda, ki bi povečal pravičnost dohodninske obremenitve
               prebivalcev?</p>
               <p>Ali lahko morda računamo tudi, kar ocenjujemo Socialni demokrati, da bi bilo ključno,
               na bistveno razbremenitev 13. in 14. plače, kar se je marsikje po svetu izkazalo kot
               zelo pomembna komponenta zagotavljanja notranje potrošnje?</p>
               <p>In še vprašanje, ki je s te strani zelo pogosto:</p>
               <p>Kakšen je sedaj odnos do spremembe ali revitalizacije zakona, ki ureja tudi delitev
               dobička med zaposlene, glede na to da obstoječi zakon ne daje rezultatov, ko smo si
               jih želeli ob njegovem sprejetju ? Hvala lepa za odgovor.</p>
            </sp>
            <sp xml:id="SDZ7-Redna-16-2016-02-29.sp45">
               <speaker>PREDSEDNIK DR. MILAN BRGLEZ:</speaker>
               <p>Predsednik Vlade Republike Slovenije dr. Miro Cerar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-16-2016-02-29.sp46">
               <speaker>DR. MIROSLAV CERAR:</speaker>
               <p>Hvala za to dodatno vprašanje.</p>
               <p>Kot sem rekel, se ta hip ni še primerno izrekati o teh konkretnih rešitvah. Poglejte,
               vse te rešitve so na mizi, tudi vaš predlog. Gre pa za to, da moramo iti tukaj skozi
               nek socialni dialog. Torej povprašati še dodatno delodajalce, delojemalce, se pravi
               sindikate, predstavnike delavcev in drugih. Seveda je ne nazadnje tudi zelo pomembno
               politično okolje. Treba je tudi na političnem polju doseči nek konsenz. Zagotovo, kot
               sami veste, si ta vlada resnično prizadeva za pravičnejšo porazdelitev teh bremen in
               pa takšno, ki bo na eni strani zagotovila večjo učinkovitost gospodarstva in tudi
               preprečila ta beg možganov v tujino, ki se je dogajal v preteklih letih, in na drugi
               strani omogočile razbremenitev, kot smo že lansko leto naredili, srednjega razreda in
               omogočiti delavcem neke spodobne plače, spodobno življenje.</p>
               <p>Seveda so za to potrebni tudi drugi ukrepi, razvoj gospodarstva na sploh, socialni
               ukrepi. Vse to, kar Vlada dela. Se bomo pa zagotovo zavzemali za to, da bomo do teh
               ukrepov prišli skozi nek intenziven dialog v prihodnjih mesecih, da bomo na nek način
               dosegli nek konsenz o tem koraku naprej, ki bo na eni strani, kot sem rekel,
               razbremenil gospodarstvo, da bo še lažje delalo, izvažalo, tako kot dobro delajo
               sedaj. Tudi administrativna bremena moramo zmanjšati in vse ostalo. Na drugi strani
               pa, da bomo tudi pravični do delavcev, torej do delojemalcev na splošno. Tako da se
               ta proces sedaj zelo intenzivira. Hvala lepa.</p>
            </sp>
            <sp xml:id="SDZ7-Redna-16-2016-02-29.sp47">
               <speaker>PREDSEDNIK DR. MILAN BRGLEZ:</speaker>
               <p>Predsedniku Vlade Republike Slovenije dr. Miroslavu Cerarju se zahvaljujem za podane
               odgovore.</p>
               <p>V skladu z 247. členom Poslovnika Državnega zbora prehajamo na poslanska vprašanja,
               postavljena na 14. in 15. seji Državnega zbora. Minister za zunanje zadeve gospod
               Karl Viktor Erjavec bi moral odgovoriti na vprašanji gospoda Mihe Kordiša v zvezi z
               odzivom Slovenije na francosko zaprosilo za vojaško pomoč ter dr. Franca Trčka v
               zvezi z zapletanjem delovanja sindikata ter nekoordinacije dela diplomatskih
               predstavništev, vendar je danes odsoten.</p>
               <p>Poslanca sprašujem, če vztrajate pri ustnem odgovoru ali morda želita pisni odgovor
               ministra. <stage>/ oglašanje iz dvorane/</stage> Torej minister bo na prvo vprašanje odgovoril pisno
               in na drugo ustno.</p>
               <p>Ministrica za notranje zadeve mag. Vesna Györkös Žnidar bo odgovorila na vprašanje s
               prejšnje seje, in to na vprašanje Suzane Lep Šimenko v zvezi z lokacijo migrantskega
               namestitvenega centra v Kidričevem.</p>
            </sp>
            <sp xml:id="SDZ7-Redna-16-2016-02-29.sp48">
               <speaker>MAG. VESNA GYÖRKÖS ŽNIDAR:</speaker>
               <p>Hvala za besedo, predsednik. Spoštovane poslanke, poslanci, spoštovana poslanka
               Suzana Lep Šimenko, ki mi je na prejšnji seji postavila vprašanje!</p>
               <p>Uvodoma je treba poudariti, glede na to da se večina današnjih vprašanj nanaša prav
               na vprašanje nastanitvenih centrov v zvezi z obvladovanjem migrantske krize, da
               dejansko alternativa tem nastanitvenim centrom je razpršitev migrantov po teritoriju
               Republike Slovenije, in to v času, ko je treba premostiti obdobje, ko se država
               dejansko v koordinaciji z državami zahodnega Balkana usklajuje in izvajamo ukrepe
               tako na severni kot tudi na južni meji za uravnavanje migracijskega toka oziroma za
               zmanjševanje števila migrantov na zahodnobalkanski poti, da pridemo do obvladljivega
               števila migrantov. To je ne nazadnje potrebno ne le zaradi zagotavljanja humanitarne
               obravnave, pri čemer se Slovenija je dokazala, ampak tudi za zagotavljanje varnosti,
               seveda ob izpolnjevanju vseh demokratičnih standardov pri obravnavi ljudi. Odločitev
               o tem, ali bo center v nekdanjem vojaškem skladišču v Kidričevem, še ni sprejeta. Na
               podlagi izhodišč širše operativne skupine je bila narejena projektna naloga in do
               sedaj razčiščene tudi nekatere ključne dileme, ki so se ob tem pojavljale. V
               naslednjem obdobju bo potekal proces ocenitve in tudi odločanja glede te lokacije. V
               primeru, da bo ta lokacija ocenjena kot možna in kot realna, bo rešitev tudi
               predstavljena občini. Ministrstvo za notranje zadeve je januarja tudi že objavilo
               poziv, v katerem iščemo tudi druge možne lokacije, primerljive velikosti in
               zmogljivosti, da bi lahko vzdrževali trenutno kapaciteto nastanitev.</p>
               <p>Pri končni odločitvi glede lokacije bo Vlada na eni strani upoštevala ugotovitvene
               rešitve projektne naloge Ministrstva za obrambo ter možnosti zagotovitve dodatnih
               finančnih sredstev, na drugi strani pa bomo upoštevali tudi oceno prihodov migrantov
               v prihajajočem obdobju ter možnost uskladitve z lokalno skupnostjo. To poudarjam
               zato, ker se Ministrstvo za notranje zadeve pred sprejetjem kakršnekoli odločitve o
               lokacijah nastanitvenih ali sprejemnih centrov vedno posvetuje z lokalno skupnostjo,
               se z njo tudi usklajuje in tudi sproti obvešča o vseh novih informacijah. Sodelovanje
               z lokalno skupnostjo je pomembno zato, ker je to tudi eden od načinov za boljše
               obvladovanje migracijskega toka, zagotovljeno je pa tako z osebnimi obiski kot tudi s
               pogovori vladnih predstavnikov in tudi prek sodelovanja z Združenjem občin Slovenije,
               Združenjem skupnosti občin Slovenije, Združenjem mestnih občin Slovenije in
               Ministrstvom za javno upravo, Službo za lokalno samoupravo.</p>
               <p>Poslanka je postavila tudi vprašanje, ali je bil izveden postopek javnega naročanja
               za namen ureditve oziroma predelave namestitvenega centra. Ministrstvo za notranje
               zadeve ni izvedlo nobenega javnega razpisa. Po naših informacijah pa naj bi
               Ministrstvo za obrambo za izdelavo projektne naloge za ureditev tega centra, če bi do
               tega prišlo, izvedlo javni razpis. Hvala.</p>
            </sp>
            <sp xml:id="SDZ7-Redna-16-2016-02-29.sp49">
               <speaker>PREDSEDNIK DR. MILAN BRGLEZ:</speaker>
               <p>Gospa Suzana Lep Šimenko, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp50">
               <speaker>SUZANA LEP ŠIMENKO (PS SDS):</speaker>
               <p>Lepo pozdravljeni!</p>
               <p>Spoštovana ministrica, najlepša hvala za vaš odgovor. Če sem vas prav razumela, je
               lokacija na območju občine Kidričevo še vedno ena izmed potencialnih lokacij
               Ministrstva za notranje zadeve. Sama kot tudi številni občani občine Kidričevo so
               bili veseli, ko so 26. 2. ugotovili, da občina Kidričevo ni med operativnimi
               lokacijami. Zanima me zgolj še sledeče:</p>
               <p>Ali boste dosledno upoštevali željo lokalne skupnosti oziroma … <stage>/ izklop
               mikrofona/</stage></p>
            </sp>
            <sp xml:id="SDZ7-Redna-16-2016-02-29.sp51">
               <speaker>PREDSEDNIK DR. MILAN BRGLEZ:</speaker>
               <p>Mag. Vesna Györkös Žnidar, imate besedo za dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp52">
               <speaker>MAG. VESNA GYÖRKÖS ŽNIDAR:</speaker>
               <p>Spoštovana poslanka, hvala tudi za to dopolnitev vašega vprašanja.</p>
               <p>Kot že rečeno, odločitev še ni sprejeta in tudi sem že v uvodu povedala, da se bo
               Vlada pri sprejemanju te odločitve maksimalno približala tudi zahtevam in željam
               lokalne skupnosti. Seveda pa v celoti razumemo vse pomisleke, vse skrbi. Moram pa
               poudariti, da zagotavljanje nastanitvenih kapacitet v Kidričevem in tudi drugje po
               Sloveniji je del ukrepov, ki jih Vlada Republike Slovenije izvaja za obvladovanje
               migrantskega toka, ker v nasprotnem primeru bi bila alternativa razpršitev migrantov.
               Seveda pa bomo pri vseh teh odločitvah maksimalno upoštevali želje in skrbi lokalnih
               skupnosti in se temu približali, kolikor bo to možno. Hvala.</p>
            </sp>
            <sp xml:id="SDZ7-Redna-16-2016-02-29.sp53">
               <speaker>PREDSEDNIK DR. MILAN BRGLEZ:</speaker>
               <p>Ministrica za notranje zadeve mag. Vesna Györkös Žnidar bo odgovorila še na vprašanje
               Eve Irgl, v zvezi z zagotavljanjem varnosti.</p>
            </sp>
            <sp xml:id="SDZ7-Redna-16-2016-02-29.sp54">
               <speaker>MAG. VESNA GYÖRKÖS ŽNIDAR:</speaker>
               <p>Hvala lepa, predsednik za besedo.</p>
               <p>Odgovarjam na poslansko vprašanje, ki ga je gospa Eva Irgl postavila na eni prejšnjih
               sej, in sicer v zvezi z zagotavljanjem varnosti. Konkretno je izpostavila dogajanja v
               Kölnu, Salzburgu in na Švedskem in pa tudi navezovala v nadaljevanju na dejstvo, da
               prihaja do prečkanja slovenske meje s strani migrantskega toka in v povezavi tega t.
               i. žepa, ki v zadnjem obdobju vse državljane in državljanke skrbi in glede česa tudi
               obveščamo in tudi izvajamo ustrezne ukrepe. Kar se tiče teh ravnanj, vsekakor v
               vsakem primeru, neodvisno od migracijske problematike, gre za zavržna in škodljiva
               ravnanja, glede katerih nobena subjektivna ocena kogarkoli dejansko ni potrebna in je
               odveč. Ta ravnanja po svoji naravi že dejansko izpolnjujejo t. i. bit inkriminacije
               in morajo v vsakem primeru zapasti pod represijo kazenskega prava, ker udejanjajo
               njegovo ultimativno nujnost kot sredstvo ultima racio. Kot že sama poslanka
               ugotavlja, seveda pravilno, ta dejanja so nesporno zavržna, so ponižujoča do žensk in
               tudi strašljiva, ker namreč spolna nedotakljivost in ohranjanje človeškega
               dostojanstva so vrednote, ki se v Sloveniji izjemno visoko cenijo in jih je vsekakor
               treba braniti in ščititi. Ti dogodki še vedno odmevajo in normalno sprožajo tudi
               številna vprašanja, povezana z vidiki varnosti. Zaradi tega je treba tudi veliko
               storiti na preventivi, da do tega niti ne pride.</p>
               <p>Ta ravnanja oziroma te dogodke morajo seveda v vsakem primeru pristojni organi
               temeljito preiskati in storilce privesti pred pravosodne organe, in to brez izjeme,
               ne glede na to, od kod storilci prihajajo. Zaradi dobrega in učinkovitega dela
               policije in pravzaprav njene organizacije dela v času migrantske krize oziroma
               povečanih prehodov čez mejo do takšnih dogodkov ni prihajalo.</p>
               <p>Kar pa se tiče tako imenovanega žepa, kot veste, in to smo tudi poročali na številnih
               sejah v preteklosti, si Vlada z vsemi aktivnostmi tako na mednarodnem kot tudi na
               notranjem nivoju intenzivno prizadeva, da do tega tako imenovanega žepa ne bi prišlo.
               Kljub temu pa pričakujemo, in to smo tudi že večkrat javno povedali, da se bo
               nekoliko povečano število migrantov zaradi različnih vzrokov ustavilo tudi v
               Sloveniji. Posamezne zavrnitve migrantov s strani avstrijskih varnostnih organov
               sicer predstavljajo varnostno tveganje in tudi obremenitev, zato je policija tudi
               pripravljena na različne scenarije, od katerih pa so odvisne tudi vse nadaljnje
               aktivnosti policije za zagotavljanje varnosti. Vsekakor pa je na prvem mestu, kar se
               tiče Ministrstva za notranje zadeve in tudi policije, primarni imperativ varnost, ki
               ga tudi uresničujemo z vsemi ukrepi, policija pa je tudi na različne scenarije
               pripravljena. Hvala.</p>
            </sp>
            <sp xml:id="SDZ7-Redna-16-2016-02-29.sp55">
               <speaker>PREDSEDNIK DR. MILAN BRGLEZ:</speaker>
               <p>Zdaj bo ministrica za delo, družino, socialne zadeve in enake možnosti dr. Anja Kopač
               Mrak odgovorila na vprašanje gospe Ive Dimic v zvezi s koncesijami za institucionalno
               varstvo starejših. </p>
            </sp>
            <sp xml:id="SDZ7-Redna-16-2016-02-29.sp56">
               <speaker>DR. ANJA KOPAČ MRAK:</speaker>
               <p>Hvala za vprašanje.</p>
               <p>Ministrstvo za delo, družino, socialne zadeve in enake možnosti skrbi za mrežo domov
               za starejše od 50 let. V mreži institucionalnega varstva za starejše je 59 javnih
               zavodov in 40 koncesionarjev, vsi pa opravljajo javno službo. Trenutno je v
               institucionalnem varstvu, torej v javnih in zasebnih domovih za starejše in posebnih
               zavodih 20 tisoč nastanitvenih mest, samo za starejše od 65 let je le-teh približno
               17 tisoč 600. V Sloveniji smo od leta 2000 naprej podelili 40 koncesij za izvajanje
               storitve institucionalnega varstva za starejše. Glede števila koncesij, kar ste me
               vprašali, bom dala podatke glede na območne enote Zavoda za zdravstveno zavarovanje
               Slovenije, in sicer: Celje, v tej območni enoti je 6 koncesionarjev, ne bom jih
               brala, morda kasneje, če boste želeli; Koper 2 koncesionarja; Kranj 3 koncesionarji;
               Ljubljana 12 koncesionarjev; Maribor 5 koncesionarjev; Murska Sobota 5
               koncesionarjev; Nova Gorica 2; Novo mesto 1 in Ravne na Koroškem 4 koncesionarji. V
               skladu z Resolucijo o nacionalnem programu za področje socialnega varstva sledimo
               5-odstotni pokritosti z mesti za institucionalno varstvo starejših nad 65 let, kar je
               tudi primerljivo z drugimi evropskimi državami. Na ministrstvu smo v mesecu oktobru
               2014 prejeli vlogo Občine Hoče-Slivnica za podelitev koncesije za izvajanje storitev
               institucionalnega varstva za starejše, drugih vlog nismo prejeli, razen večkratne
               pobude MGC Bistra, ki deluje na podlagi dovoljenja za delo. Imamo pa tudi prošnjo
               koncesionarja Dosor v Radencih za povečanje kapacitete s 120 na 150 mest. Občini
               Hoče-Slivnica smo takoj odgovorili, da zaradi omejenih finančnih sredstev Zavoda za
               zdravstveno zavarovanje Slovenije ne moremo razpisati novih koncesij. Prav tako smo
               se dne 5. 8. 2015 sestali z županom Markom Soršakom in direktorjem občinske uprave,
               kjer smo pojasnili možnosti razpisa koncesij in tudi ostale oblike sodelovanja, na
               primer z Domom upokojencev Danice Vogrinec Maribor.</p>
               <p>V zvezi s čakalnimi dobami za sprejem v domove. Čakalne dobe so se v zadnjem obdobju
               bistveno zmanjšale, predvsem v vzhodnem delu države. V glavnem so v večjih centrih in
               za posamezne specifične potrebe uporabnikov, na primer za osebe z demenco. Če ni
               pogoj, da posameznik želi v točno določen dom, je čas namestitve lahko zelo kratek.
               Vse več je tudi potreb in možnosti za začasne namestitve, na primer, ko gre za zlom
               kolkov in svojci želijo namestitev v dom za določeno obdobje. Skladno s cilji
               resolucije se v naslednjih letih število mest v domovih ne bo bistveno zviševalo,
               temveč bo dan poudarek na višanju kakovosti bivanja stanovalcev. Ukinjamo tri- in
               večposteljne sobe, razvoj novih konceptov dela, prilagajanje storitve stanovalcem
               glede na njihove specifične potrebe, predvsem demenca, paliativa, poškodbe glave in
               drugo.</p>
               <p>Glede na cilje resolucije imamo namreč zavezo hitreje razvijati in širiti storitve v
               skupnosti, torej v domačem okolju, in do leta 2020 zagotoviti primerljivo število
               uporabnikov v domovih in domačem okolju. Danes je specifično, da je trenutno razmerje
               1 proti 2,9 in v tem smo tudi bolj ali manj specifični v evropskem prostoru. Če
               pogledamo staranje prebivalstva, je nujno to razmerje vzpostaviti na drugačni ravni,
               kar je tudi eden izmed ključnih ciljev sprejetja Zakona o dolgotrajni oskrbi in
               osebni asistenci. V okviru evropskih sredstev je zagotovljen projekt
               deinstitucionalizacije, kjer bomo z evropskimi sredstvi poskušali, kolikor bo le
               mogoče, podpreti te pobude.</p>
            </sp>
            <sp xml:id="SDZ7-Redna-16-2016-02-29.sp57">
               <speaker>PREDSEDNIK DR. MILAN BRGLEZ:</speaker>
               <p>Gospa Iva Dimic, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp58">
               <speaker>IVA DIMIC (PS NSi):</speaker>
               <p>Hvala lepa, spoštovani predsednik.</p>
               <p>Zahvaljujem se ministrici za odgovore, vendar bi jaz vseeno želela podatek, kar sem
               tudi navedla v poslanskem vprašanju:</p>
               <p>Koliko teh koncesij je še nerealiziranih?</p>
               <p>To pomeni, da so bile koncesije podeljene, mi pa še vedno v Sloveniji nimamo
               zgrajenega doma za ostarele, za njihovo oskrbo.</p>
               <p>Koliko prošenj imate še odprtih na ministrstvu za podelitev koncesij?</p>
               <p>Dejali ste, da jih ne boste ne vem koliko več podeljevali. Mene pa zanima točno ta
               podatek. Ne nazadnje na terenu prihaja do informacij, da naj bi se koncesije
               podaljševale, nekaterim tudi za 40 let vnaprej, nekaterih za 10 let, nekaterim pa
               sploh se koncesije ne bi podeljevale. Mislim, da je tukaj skrb in zaskrbljenost vseh
               tistih svojcev, ki imajo nastanjene svoje svojce ali pa starše v takih domovih, kjer
               so koncesije, na mestu, zato bi prosila tudi za dopolnitev odgovora. Hvala lepa.</p>
            </sp>
            <sp xml:id="SDZ7-Redna-16-2016-02-29.sp59">
               <speaker>PREDSEDNIK DR. MILAN BRGLEZ:</speaker>
               <p>Ministrica za delo, družino, socialne zadeve in enake možnosti dr. Anja Kopač Mrak,
               imate besedo za dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp60">
               <speaker>DR. ANJA KOPAČ MRAK:</speaker>
               <p>Hvala, spoštovani predsednik.</p>
               <p>Kar se tiče prošenj, imamo samo od Hoč, kot sem rekla, uradno prošnjo za dodelitev
               koncesije, in smo tudi opravili razgovore. Kar se tiče tega, da niso bile realizirane
               podeljene koncesije, imam sedaj v glavi samo Moravče, bi pa morala preveriti, ker
               vseeno glede na branje se ne spomnim, da bi bilo točno to, ampak vsekakor lahko
               dobite še dopolnitev. V glavi imam Moravče, druge so se v teh letih realizirale
               večinoma. Na primer Sanolabor kot investitor in koncesionar je odprl pred kratkim tak
               dom na Škofljici pri Ljubljani, tako da te stvari so se večinoma realizirale. Kriza z
               realizacijo je bila predvsem v obdobju 2008–2013, ko je bil v pogodbah tudi dejansko
               rok, ko so bile koncesije podeljene, kdaj se morajo realizirati. Tako da smo to
               reševali. Se spomnim še, ko je bil minister Svetlik, kakšni so bili razlogi. Iskali
               smo neke kompromise v smislu, da zagotovimo tam, kjer je nujno, da slišimo vse strani
               in da zagotovimo potrebna mesta za oskrbo.</p>
               <p>Za določene koncesije se njihovo obdobje veljavnosti res izteka. Iščemo rešitve, na
               kakšen način to v bodoče urediti. Vodilo ob vsem tem – ni še dokončnih odločitev – pa
               bo seveda resolucija, ki pravi, da je 5-odstotna stopnja pokritosti. Kjer so potrebe,
               nikakor ne bomo odvzemali koncesij. Seveda so uporabniki, njihove potreba v ospredju.
               Tako je danes in bo tudi v prihodnje. Hvala.</p>
            </sp>
            <sp xml:id="SDZ7-Redna-16-2016-02-29.sp61">
               <speaker>PREDSEDNIK DR. MILAN BRGLEZ:</speaker>
               <p>Sedaj bo minister za finance dr. Dušan Mramor odgovoril na vprašanje dr. Vinka
               Gorenaka v zvezi s stroški za prosilce za mednarodno zaščito.</p>
            </sp>
            <sp xml:id="SDZ7-Redna-16-2016-02-29.sp62">
               <speaker>DR. DUŠAN MRAMOR:</speaker>
               <p>Se opravičujem. Ste me presenetili. Na to vprašanje v zvezi s stroški migrantov je
               odgovarjal že predsednik Vlade. Jaz sem dajal določene ocene, kolikšni so ti stroški
               migrantov na posamezno osebo, na podlagi mednarodnih primerjav, se pravi predvsem
               pogovorov s finančnimi ministri in njihovimi državnimi sekretarji držav, ki imajo
               največ teh imigrantov. Če se spomnite, sem, kot je bilo tudi že rečeno, 21. septembra
               lansko leto dal oceno, da so stroški migrantov okoli 10 tisoč evrov na letni ravni.
               To je bila ocena na podlagi stroškov v Avstriji. Po kasnejšem poizvedovanju še pri
               drugih, na podlagi tega koliko so ocenjeni stroški v Nemčiji, ki so znašali približno
               18 tisoč evrov na posameznega azilanta, in na Švedskem, kjer je bilo 26 tisoč evrov
               na posameznega azilanta, smo tudi pregledali, kakšna je sestava teh stroškov. Stroški
               so zelo odvisni od azilantske zakonodaje in koliko je ta zakonodaja širokogrudna.</p>
               <p>Kar bi želel poudariti, je, da praktično ni mogoče, vsaj ne za del leta, čisto
               natančno oceniti, koliko je strošek na posameznega migranta. Tako da za leto 2016 sem
               tudi že ob proračunu zelo jasno povedal, da takšna je naša ocena ob določenih
               predpostavkah. Te predpostavke so pa zelo problematične, ker veste, da se vsak dan
               pravzaprav situacija v Evropi spreminja, ta tok skozi Slovenijo se spreminja, nismo
               vedeli, kdaj bo Avstrija začela zapirati tok, koliko bo prosilcev v Sloveniji, koliko
               jih bo šlo samo skozi Slovenijo. Mi smo na dan planirali stroške za 9 do 10 tisoč
               migrantov, ki bi šli skozi Slovenijo. Tudi v tistem primeru smo prišli do ene grobe
               ocene, da je to približno 10 tisoč evrov, če imaš konstanten tok vsak dan 9 do 10
               tisoč migrantov.</p>
               <p>Ocena, ki jo je naredilo Ministrstvo za notranje zadeve, na katero se je tudi nanašal
               odgovor predsednika Vlade, je ocena 4 tisoč 691 evrov, ki pa zajema samo osnovno
               oskrbo in žepnino. Na to je treba dodati še stroške, ki so recimo stroški spremljanja
               postopkov v jeziku, tu so stroški prevajalcev, informiranja, brezplačne pravne pomoči
               v postopkih, potem nujno zdravljenje, izobraževanje, pravica do dela in zaposlovanja
               in tudi humanitarna pomoči. Koliko je to na posameznika, je precej odvisno od
               posameznikov, ki pridejo v Slovenijo. Če so to mladi fantje dobrega zdravja, je to
               drugače, kot če pridejo starejši, družine in tako naprej. Ta ocena, da to dodatno nas
               stane približno še enkrat toliko in da smo potem blizu 10 tisoč, je verjetno bila kar
               dobra. Na tej oceni 10 tisoč na leto na prosilca azila oziroma povprečnega pretoka
               skozi Slovenijo smo naredili tudi tisto oceno, da naj bi v proračunu porabili 123
               milijonov za letošnje leto. Se pravi, imamo 10 tisoč na dan prehoda, to je približno
               100 milijonov ali malo manj prihoda in več azilantov in potem še zakonske stroške,
               ker pač so ti tudi relativno veliki. Tako smo prišli do 123 milijonov. Hvala
               lepa.</p>
            </sp>
            <sp xml:id="SDZ7-Redna-16-2016-02-29.sp63">
               <speaker>PREDSEDNIK DR. MILAN BRGLEZ:</speaker>
               <p>Dr. Vinko Gorenak imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp64">
               <speaker>DR. VINKO GORENAK (PS SDS):</speaker>
               <p>Hvala lepa.</p>
               <p>Veliko bolj korektno, kot pa je bil odgovor predsednika Vlade. To moram povedati že v
               štartu. Minister, tisti, ki gredo čez državo, niso problem. Tisti zelo malo stanejo.
               9,20 evrov je karta za vlak iz Dobove do Šentilja, pa še tisto jim šenkamo. Jaz vam
               predlagam, da jim zaračunate, ker boste dobili natanko 4 milijone 200 v proračun. To
               je ena zadeva.</p>
               <p>Drugo je pa res tisto, poglejte, vidva sta dala oba, ki danes tu sedita, oba
               ministra, vi ste dali oceno 10 tisoč, ministrica je dala oceno 50 evrov na dan, kar
               je tisoč 500 na mesec, pri vas pa 833 na mesec. Vsi izračuni iz dokumenta, ki sem vam
               ga zdaj izročil, stran 6 poglejte, pa stran 8 poglejte, saj ne rabite veliko teh
               številk gledat, vam kažejo, da se bistveno bolj približajo podatku, ki ga je dala
               ministrica. Namreč tisoč 500 evrov na mesec.</p>
               <p>Glejte, res je to, kar je predsednik Vlade govoril, 378 evrov na mesec za osnovne
               stroške. To pomeni tri obroke hrane, zobna pasta, osnovna oblačila pa postelja. Pa
               smo končali. Plače so pol milijona. To je dejstvo. Pol milijona so bile plače leta
               2014 in jih morate všteti. To je 865 na eno osebo. 220 evrov so varnostniki. To je 90
               evrov na eno osebo. In pridemo na tisoč 344 na mesec. Jaz bom rekel tako, če lahko,
               vam omogočim, s tem da imate še dve minuti, da skušate še kaj reči na to temo. Ker se
               mi zdi prav, da slovenski državljani to vedo. Saj ne gre za kakšno <q>"zajebavanje"</q>
               vlade. Ampak Slovenec mora vedeti. Tisti, ki da denarnico ven, pa plača, mora vedeti,
               koliko je plačal in zakaj je plačal.</p>
               <p>Mogoče še kakšna podrobnost, gospod minister. Hvala.</p>
            </sp>
            <sp xml:id="SDZ7-Redna-16-2016-02-29.sp65">
               <speaker>PREDSEDNIK DR. MILAN BRGLEZ:</speaker>
               <p>Minister za finance dr. Dušan Mramor, imate besedo za dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp66">
               <speaker>DR. DUŠAN MRAMOR:</speaker>
               <p>Hvala lepa.</p>
               <p>Ta moja ocena 10 tisoč je ocena regularnih tekočih stroškov. Če pogledamo v
               proračunu, imamo 123 milijonov pri oceni nekje med 9 in 10 tisoč. Tam so še fiksni
               stroški vzpostavitve vse infrastrukture, ki je potrebna. In če zdaj teh 123 milijonov
               delimo z 9 tisoč, pa smo tam blizu tistega, kar je rekla ministrica. Tukaj nekje smo
               med 10 in 15 tisoč evrov. In to je tudi recimo v Avstriji podobno.</p>
            </sp>
            <sp xml:id="SDZ7-Redna-16-2016-02-29.sp67">
               <speaker>PREDSEDNIK DR. MILAN BRGLEZ:</speaker>
               <p>Dr. Vinko Gorenak, imate besedo za postopkovni predlog, da se na naslednji seji
               opravi razprava o odgovoru.</p>
            </sp>
            <sp xml:id="SDZ7-Redna-16-2016-02-29.sp68">
               <speaker>DR. VINKO GORENAK (PS SDS):</speaker>
               <p>Hvala lepa.</p>
               <p>Jaz bi izkoristil to poslovniško možnost, da opravimo to razpravo. Ampak ne toliko o
               odgovoru ministra. Ker minister je relativno korektno odgovoril na zadevo. Ampak ne
               minister, ne jaz pa nisva štela. In tega nimamo v teh stroških: stroškov dublinskih
               postopkov, ministrica natanko ve, kaj je to, stroškov prevajanja, brezplačne pravne
               pomoči, zakonitega zastopanja, sofinanciranja programov iz evropskih sredstev, kaj
               šele recimo izobraževanja – Tistih otrok je tudi kar nekaj, ki hodijo iz azilnega
               doma, pa še več jih bo – kaj šele recimo zdravstvenega varstva. Teh stroškov ni štel
               ne minister, ne jaz in ne ministrica. Zato se mi zdi vendarle prav, da v primerjavi s
               tem, kar naši državljani, a veste, ker konec kocev ljudem, ki malo znajo klikat, bo
               prekipelo. Jaz ne apeliram na to, da vlada, ne vem kaj zdaj ukinja, vse te stroške,
               ki jih ne more ukiniti, ampak apeliram na to, da v največji možni meri ta država in
               ta vlada niža te stroške. Zlasti iz razlogov, kot sem prej rekel, recimo predvsem
               tega, da je tako imenovana minimalna pokojnina za polno delovno dobo recimo 440
               evrov. Glejte, to ni vzdržno. To preprosto ni več vzdržno, da za prosilca za azil daš
               trikrat več kot za tistega, ki je delal za strojem 40 let. Ali da je 553 evrov
               minimalna neto plača delavca za strojem. In potem si verjetno ne moramo privoščiti
               tistega starega pregovora, ki pravi, da lačna vrana, kako že, sito hrani, ali kako že
               pravi slovenski pregovor. Ampak mi smo natanko na tem. Lačni slovenski državljan se
               še odreka, kljub temu da je lačen, se še odreka temu, da bi nekdo, ki jih tule vidim
               cel kup, imel malo novih volivcev. Pa ne mislim tokrat na stranko Mira Cerarja kot na
               koga drugega.</p>
               <p>O tem je potrebna razprava v Državnem zboru, da končno pridemo vsi na zeleno vejo in
               rečemo: evo, čisto vino, stane nas toliko in toliko. In prav je, da to razpravo
               opravimo. Hvala.</p>
            </sp>
            <sp xml:id="SDZ7-Redna-16-2016-02-29.sp69">
               <speaker>PREDSEDNIK DR. MILAN BRGLEZ:</speaker>
               <p>Dr. Vinko Gorenak, o vašem predlogu bo Državni zbor odločil jutri, 1. 3. 2016, v
               okviru glasovanj.</p>
               <p>Prehajamo na vprašanja poslank in poslancev v prvem krogu.</p>
               <p>Mag. Andrej Šircelj, imate besedo, da zastavite vprašanje ministru za finance, dr.
               Dušanu Mramorju.</p>
            </sp>
            <sp xml:id="SDZ7-Redna-16-2016-02-29.sp70">
               <speaker>MAG. ANDREJ ŠIRCELJ (PS SDS):</speaker>
               <p>Hvala lepa, spoštovani predsednik. Spoštovani minister!</p>
               <p>Septembra 2013 je prišlo do dokapitalizacije bank s strani države. Takrat je država
               poleg ostalih državnih bank dokapitalizirala tudi dve zasebni banki: Probanko in
               Factor banko, z dokapitalizacijo za Factor banko 269 milijonov, za Probanko 176
               milijonov. Poleg tega so bila odobrena poroštva, in sicer za Factor banko 410
               milijonov, za Probanko 540 milijonov. Nekaj teh poroštev je bilo že unovčenih.
               Obveznosti na dan 31. 12. 2015 do države, do Ministrstva za finance in do SID banke
               znašajo danes – Factor banka 180 milijonov do Ministrstva za finance in 7 milijonov
               do SID banke in 193 milijonov poroštev do Ministrstva za finance od Probanke in 31
               milijonov za SID banko. Skratka, precej denarja davkoplačevalcev je šlo v dve zasebni
               banki.</p>
               <p>Vlada je sprejela sklep, in sicer v mesecu februarju, če sem natančnejši 18. 1. 2016,
               da se ti dve banki – Probanka in Factor banka pripojita Družbi za upravljanje
               terjatev bank, vendar ob neupoštevanju členov ZGD, to je 582., 583. ter prvi in drugi
               odstavek 586. člena ZGD. Pravnoformalno je po ZGD, Zakonu o gospodarskih družbah, to
               možno. Vendar s tem se naredi celoten postopek netransparenten. Zakaj? Ker
               poslovodstvu teh dveh družb ni treba povedati niti razlogov za pripojitev, niti
               vsebine pogodbe, niti menjalnega razmerja, ni treba revidirati družbe. Skratka,
               enostavno se to lahko naredi po domače. Še enkrat povem, če gre tukaj za enega
               lastnika, je to možno. In to ni odgovor, šlo je za enega lastnika. Gre za vsebinsko
               vprašanje, zakaj delate netransparentne postopke pripojitve dveh zasebnih bank, za
               katere so dali davkoplačevalci milijardo, nekaj sto milijonov, skoraj milijardo s
               poroštvi in zakaj to delate na način, da se o tem nič ne ve, da ni možno ugotoviti
               niti odgovornosti, niti možno ugotoviti, kako so bili dani krediti, komu so bili dani
               krediti, ni možno narediti revizije vsega, ker enostavno se to pripoji na dejansko
               netransparenten način.</p>
               <p>Zakaj naredi to vlada Mira Cerarja, minister za finance, in vi ste odgovorni za
               finance?</p>
            </sp>
            <sp xml:id="SDZ7-Redna-16-2016-02-29.sp71">
               <speaker>PREDSEDNIK DR. MILAN BRGLEZ:</speaker>
               <p>Minister za finance dr. Dušan Mramor, imate besedo za odgovor.</p>
            </sp>
            <sp xml:id="SDZ7-Redna-16-2016-02-29.sp72">
               <speaker>DR. DUŠAN MRAMOR:</speaker>
               <p>Spoštovani poslanec mag. Andrej Šircelj!</p>
               <p>Uvodoma bi rad poudaril, da menim, da je bila pripojitev izvedena po poenostavljenem
               postopku, izvedena je bila pregledno in zakonito. Oboje. Pripojitev je bila izvedena
               na podlagi vseh potrebnih revidiranih bilanc, pripojitev je temeljila na zadnjih
               revidiranih računovodskih izkazih na presečni datum 1. 1. 2016. To je datum
               pripojitve, ki je bil skrbno načrtovan. Obe banki sta v skladu z 68. členom Zakona o
               gospodarskih družbah pripravili, prvič, revidirano zaključno poročilo po stanju na
               dan obračuna združitve, to je ta 1. 1. 2016, in revidirano letno poročilo za leto
               2015. V zvezi z revidiranim zaključnim poročilom 68. člen ZGD-1 izredno določa, da
               morajo biti sredstva in obveznosti do virov sredstev, ki na podlagi združitve ali
               delitve preidejo na prevzemno družbo, ovrednotene v skladu s slovenskimi
               računovodskimi standardi ali mednarodnimi standardi računovodskega poročanja.</p>
               <p>Iz navedenega izhaja, da je bilo finančno stanje obeh družb, ki sta se pripojili k
               DUTB, znano, saj je bilo revidirano na dan bilančnega presečnega dneva
               združitev.Vlada poudarja, da ZGD-1 tudi v primeru pripojitve, ki ni izvedena na
               poenostavljen način, ne zahteva priprave drugih revidiranih bilanc. V zvezi s
               poročilom poslovodstva in revizijo pripojitvene pogodbe pa je njun namen zagotoviti,
               da je menjalno razmerje med delnicami, ki ste ga omenili, prevzete in prevzemne
               družbe ustrezno. To izhaja iz teh določb 582. in 583. člena ZGD-1, ki kot vsebino
               revizije in poročila poslovodstva določata utemeljitev oziroma preizkus menjalnega
               razmerja in višino denarnih doplačil. Ker je iz obeh pogodb o pripojitvi izhajalo, da
               prevzemna družba delničarju prevzetih družb ni zagotovila delnic, določitev
               menjalnega razmerja ni bila potrebna. Ker tega ni bilo, tudi ni bila mogoča njegova
               revizija. Ker revizija ni bila mogoča, njena izvedba tudi ni bila smiselna,
               posledično pa tudi negospodarna oziroma je sploh ne bi bilo mogoče izvesti. Odsotnost
               menjalnega razmerja je posledica tega, da je bila Republika Slovenija edina imetnica
               delnic vseh družb, udeleženih v pripojitvi. To pomeni, da zaradi pripojitve niti
               teoretično ne bi moglo priti do sprememb v sestavi delničarjev. Odsotnost menjalnega
               razmerja je sicer posledica 589. člena ZGD. Pri tem poudarjamo, da odsotnost
               menjalnega razmerja ni pomenila, da finančni položaj Factor banke in Probanke v
               trenutku pripojitve ni bil znan. Finančni položaj namreč ne izhaja iz menjalnega
               razmerja, temveč iz revidiranih poročil. Kot je bilo že navedeno, so bila ta
               pripravljena. V zvezi z nepripravo poročila poslovodstva pa še pojasnjujemo, da so
               bili drugi elementi, ki naj bi jih poleg utemeljitve menjalnega razmerja vsebovalo to
               poročilo, to so razlogi za pripojitev in njene posledice, razvidni iz obrazložitev in
               prilog vladnim gradivom, ki so bila predmet obravnave na Vladi.</p>
            </sp>
            <sp xml:id="SDZ7-Redna-16-2016-02-29.sp73">
               <speaker>PREDSEDNIK DR. MILAN BRGLEZ:</speaker>
               <p>Mag. Andrej Šircelj, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp74">
               <speaker>MAG. ANDREJ ŠIRCELJ (PS SDS):</speaker>
               <p>Hvala lepa, spoštovani predsednik.</p>
               <p>Najprej bi vsebinsko glede tega rekel, da to, če imamo enega delničarja in če je
               Vlada delničar za Probanko, Factor banko, za DUTB in tako naprej, to vsebinsko ne
               pomeni, da ni menjalnega razmerja in da to menjalno razmerje ne sme biti na tržnih
               osnovah. Če ga ni, če ga ne želi biti, s tem se dejansko izbrišejo sledi in s tem se
               enostavno povzroči to, da za ničesar ni možno ugotavljati odgovornosti. To je prva
               zadeva, čisto vsebinsko.</p>
               <p>Drugič. Vlada Republike Slovenije pod vodstvom Mira Cerarja in s finančnim ministrom
               dr. Mramorjem je to naredila, ne glede na to, da je Komisija za nadzor javnih financ
               zahtevala od Vlade Republike Slovenije, da morebitni postopek pripojitve Factor banke
               in Probanke izvede na transparenten način, pri čemer naj upošteva določbe 582., 583.
               ter prvega in drugega odstavka 586. člena Zakona o gospodarskih družbah ter sestavi
               vse potrebne bilance. To je sklep z dne 5. 2. 2016. In dne 18. 2. 2016 je Vlada
               ponovno sprejela sklep, da tega ne bo upoštevala. Ne bo upoštevala Državnega zbora,
               ne bo upoštevala sklepa komisije, ki jo je ustanovil Državni zbor.</p>
               <p>Zakaj, spoštovani minister, Vlada ni upoštevala sklepa Komisije za nadzor javnih
               financ in tudi ni upoštevala drugih sklepov, ki jih je ta komisija sprejela, kot na
               primer Sklep z dne 5. 2. 2016, ki ga ravno tako ni upoštevala?</p>
               <p>Zanima me:</p>
               <p>Zakaj Vlada Republike Slovenije in zakaj vi kot minister na seji Vlade ne zahtevate,
               da se upošteva državni zbor, da se upoštevajo poslanke in poslanci, ki so izvolili to
               vlado?</p>
            </sp>
            <sp xml:id="SDZ7-Redna-16-2016-02-29.sp75">
               <speaker>PREDSEDNIK DR. MILAN BRGLEZ:</speaker>
               <p>Minister za finance dr. Dušan Mramor, imate besedo za dopolnilni odgovor.</p>
            </sp>
            <sp xml:id="SDZ7-Redna-16-2016-02-29.sp76">
               <speaker>DR. DUŠAN MRAMOR:</speaker>
               <p>Mislim, da sem razložil, da praktično vsebinsko ta pripojitev je edina logična in
               smiselna, da je na revidiranih podatkih. Tudi ne vidim razloga, zakaj ni mogoče za
               nič odgovarjati. Vsi podatki pri pripojitvi, ki so revidirani, so na razpolago. Če je
               karkoli narobe, je iz vseh teh podatkov možno še vedno izhajati in ugotavljati
               odgovornost.</p>
               <p>S tega vidika mislimo, da smo naredili pregledno in transparentno ter tisto, kar je
               bilo najbolj racionalno. In mogoče vam samo preberem, kaj je bila ocena pripojitve,
               ki jo je pripravila kot nadzorni svet Probanke in Factor banke Banka Slovenije. <q>"Na
               osnovi pregleda vseh relevantnih listin, vključno z revidiranim letnim poročilom za
               leto 2015 in revidiranim medletnim poročilom prevzete družbe na 1. 1. 2016, po
               pridobitvi vseh potrebnih informacij in podatkov, ki vplivajo na pripojitev, ter
               analizi razlogov in posledic pripojitve svet Banke Slovenije pri izvajanju
               pristojnosti nadzornega sveta Factor banke oziroma Probanke ocenjuje, da je predmetna
               pripojitev ekonomsko smotrna za Republiko Slovenijo kot edinega lastnika obeh družb,
               saj se s pripojitvijo zagotavlja racionalizacija poslovanja, predvsem pa pripojitev
               pomeni daljši čas unovčevanja premoženja prevzete družbe in s tem višji iztržek in
               manjšo verjetnost za dodatno kapitalsko breme za edinega lastnika. Svet Banke
               Slovenije tako ocenjuje, da je predlagana pripojitev pravno in ekonomsko utemeljena,
               ter ugotavlja, da sedanji postopki pripojitve potekajo skladno z določili ZGD1."</q> Se
               pravi, smatrajo, da je ekonomsko in pravno korektna in po našem mnenju takšna
               pripojitev popolnoma nič ne onemogoča ugotavljanja odgovornosti, če je pač bilo kaj
               narobe.</p>
            </sp>
            <sp xml:id="SDZ7-Redna-16-2016-02-29.sp77">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Mag. Andrej Šircelj ima zahtevo za postopkovni predlog.</p>
            </sp>
            <sp xml:id="SDZ7-Redna-16-2016-02-29.sp78">
               <speaker>MAG. ANDREJ ŠIRCELJ (PS SDS):</speaker>
               <p>Hvala lepa, spoštovani.</p>
               <p>Jaz imam predlog, da se o odgovoru ministra za finance glede pripojitve dveh zasebnih
               bank, ki so jih dokapitalizirali davkoplačevalci, opravi razprava. Dejstvo namreč je,
               da 582. člen Zakona o gospodarskih družbah, ki ga vlada Mira Cerarja in minister za
               finance nista upoštevala, določa razloge za pripojitev in predvidene posledice,
               določa vsebino pogodb o pripojitvi, določa menjalno razmerje delnic, določa višino
               morebitnih denarnih doplačil, ukrepe za uresničitev pravic imetnikov posebnih pravic.
               Vsega tega Vlada ni naredila, pa bi morala. Morala zato, ker so davkoplačevalci dali
               skoraj milijardo evrov denarja v dve zasebni banki konec leta 2013. In če vsega tega
               ni, se sledi zabrišejo, ne glede na bilance. Tudi te bilance dejansko niso bile
               pregledane od enega ali več revizorjev, kot določa 583. člena Zakona o gospodarskih
               družbah, ki ravno tako govori o reviziji pripojitve. In tisti odgovor, ki ga je
               minister prebral in so mu ga pripravili verjetno na Ministrstvu za finance, ne daje
               odgovora na to, prvič, zakaj vsebinsko, ekonomsko ni upoštevan Zakon o gospodarskih
               družbah, določeni členi. In drugič, sploh ni odgovora, zakaj Vlada Republike
               Slovenije ne upošteva sklepov Državnega zbora, Sklepa Komisije za nadzor javnih
               financ, ki eksplicitno, ki neposredno določa, da je treba te člene Zakona o
               gospodarskih družbah upoštevati.</p>
               <p>Zato, gospe in gospodje, jaz predlagam, da opravimo o teh pripojitvah razpravo, in o
               odgovoru ministra za finance, ki ni bil zadovoljujoč. Hvala lepa.</p>
            </sp>
            <sp xml:id="SDZ7-Redna-16-2016-02-29.sp79">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>O vašem predlogu bo Državni zbor odločal jutri v okviru glasovanj.</p>
               <p>Gospa Violeta Tomić bo postavila vprašanje ministrici za izobraževanje, znanost in
               šport dr. Maji Makovec Brenčič.</p>
            </sp>
            <sp xml:id="SDZ7-Redna-16-2016-02-29.sp80">
               <speaker>VIOLETA TOMIĆ (PS ZL):</speaker>
               <p>Hvala za besedo.</p>
               <p>Prejšnji teden smo bili v Kranju priča izjemno negativnemu dogodku, ko so zaradi
               mešanice strahu in sovraštva starši dijakov iz Dijaškega doma Kranj jezno preprečili
               morebitno nastanitev šestih mladoletnih prosilcev za azil brez spremstva odraslih.
               Glede na dosedanje ravnanje države in vlade glede begunske problematike, ki je
               popolnoma napačno, saj temelji na represiji, diskriminaciji in stigmatizaciji
               beguncev, ni presenetljivo, da se med državljani in državljankami vse bolj krepijo
               strah, nerazumevanje, pa tudi nestrpnost, ob propagandi desnice pa tudi sovraštvo.
               Tudi ta zaskrbljujoči dogodek v Kranju je v veliki meri odvisen od delovanja države,
               ki kar brezglavo išče lokacije, kamor bi lahko nastanila begunce. V tem primeru gre
               za 6 otrok, starih od 10 do 14 let. Država je podlegla grožnjam staršem, s tem pa še
               dodatno prispevala k valu nestrpnosti med državljani. Mnogo bolj kot odziv teh
               staršev dijakov iz dijaškega doma Kranj pa je problematičen in popolnoma nedopusten
               odziv 24 pedagogov iz Gimnazije Franceta Prešerna v Kranju, ki so ostro nastopili
               proti namestitvi otrok v bližnji dijaški dom. Takšno ravnanje je v nasprotju z duhom
               ustave ter pedagoškimi normami. Zakon o osnovni šoli v Republiki Sloveniji se v 10.
               členu glasi: <q>"Otroci, ki so tuji državljani oziroma osebe brez državljanstva in
               prebivajo v Republiki Sloveniji, imajo pravico do obveznega osnovnošolskega
               izobraževanja pod enakimi pogoji kot državljani Republike Slovenije."</q> Poleg tega je
               24 pedagoških delavcev Gimnazije Franceta Prešerna v Kranju s svojim ravnanjem kršilo
               osnovna načela in etiko svojega poklica. Delovali so proti konvenciji OZN o pravicah
               otrok, predvsem pa so ravnali v nasprotju z vrednotami solidarnostmi, protirasizma in
               demokratičnosti.</p>
               <p>Zato vas, spoštovana ministrica, sprašujem:</p>
               <p>Ali nameravate ukrepati glede škandaloznega ravnanja 24 profesorjev na Gimnaziji
               Franceta Prešerna v Kranju, in če nameravate ukrepati, kakšni bodo ti vaši
               ukrepi?</p>
               <p>In naslednje vprašanje:</p>
               <p>Na kakšen način nameravate preprečiti potencialne podobne primere in kako nameravate
               zagotoviti, da bosta vzgoja in izobraževanje aktivno delovala v smeri preprečevanja
               vseh vrst rasizma, predsodkov in diskriminacije, še posebej pa v luči vzpenjajočega
               se rasizma in ksenofobije?</p>
               <p>Za odgovore se vam zahvaljujem.</p>
            </sp>
            <sp xml:id="SDZ7-Redna-16-2016-02-29.sp81">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Odgovorila vam bo ministrica dr. Maja Makovec Brenčič.</p>
            </sp>
            <sp xml:id="SDZ7-Redna-16-2016-02-29.sp82">
               <speaker>DR. MAJA MAKOVEC BRENČIČ:</speaker>
               <p>Spoštovani predsedujoči, spoštovana gospa poslanka, spoštovani zbir!</p>
               <p>Zakon o organizaciji, financiranju vzgoje in izobraževanja določa, da mora sistem
               izobraževanja temeljiti na vzgajanju medsebojne strpnosti, razvoju zavesti o
               enakopravnosti spolov, spoštovanju drugačnosti in sodelovanju z drugimi, spoštovanju
               otrokovih, človekovih pravic in temeljnih svoboščin, razvoju o enakih možnosti obeh
               spolov in s tem tudi razvoju spodobnosti za življenje demokratičnosti v družbi. To je
               2. člen imenovanega zakona, vi ste citirali tudi druge člene istega zakona.</p>
               <p>Tisto, kar smo nemudoma storili na ministrstvu, je, da smo prav s tem pozvali k
               strpnosti, k spoštovanju drugačnosti in tudi razumevanju multikulturnosti, ki se nam
               še posebej zdaj dogaja, ampak ne le v času begunske krize, dogajala se nam je tudi
               prej. Tako smo tudi v vzgoji in izobraževanju že vzpostavljali primere dobrih praks
               integracije migrantov, beguncev oziroma priseljencev, tudi priseljencev, ki so prišli
               samostojno, torej kot otroci brez spremstva, o čemer je bilo tudi govora v tem
               konkretnem primeru. Predvsem je pomembno, kaj in na kakšen način bomo tovrstne
               primere oziroma tovrstna dogajanja ne le komunicirali, ampak na kakšen način bomo z
               ustreznimi protokoli ozavestili vse deležnike, ki so vključeni v aktivnosti
               vključevanja in v integracije beguncev oziroma migrantov ali otrok priseljencev.</p>
               <p>Zato smo na ministrstvu po vzoru nekdanjih praks z začetka 90. let in že izvedenih
               projektih, to so projekti, kot je na primer Razvijamo medkulturnost kot novo obliko
               sobivanja, vključevanje otrok učencev, dijakov migrantov v vzgojo in izobraževanje,
               ki so se zaključili v letu 2011 oziroma 2013 in seveda tudi predvsem skozi tako
               imenovana opolnomočenja učiteljev v dimenziji vključevanja priseljencev, nadaljevali
               s temi primeri in pripravili tudi komunikacijske instrumente tako za ravnatelje,
               učitelje kot tudi vključili Zavod za šolstvo pri akutni pomoči pri nastalih
               vprašanjih, kar se tiče ne le namestitve, ker to je samo osnovni del, ki je v
               povezavi z izvajanjem aktivnosti Ministrstvo za notranje zadeve, ampak predvsem z
               vidika tako imenovanega dvostopenjskega modela integracije. Ta model integracije
               temelji najprej na vključevanju otroka posameznika v že samem zbirnem centru oziroma
               prvi namestitvi, potem pa naprej v tako imenovani pripravljalnici, kjer otroka
               skušamo vplesti v okolje, v katerem na novo sedaj živi in zaživi, seveda ob tem, da
               ga že seznanjamo tudi z jezikom, jezikom, ki ga uporabljamo vsi v Sloveniji, kar je
               za otroke seveda en poseben napor oziroma izziv, potem pa ga vključimo neposredno v
               izobraževalno okolje, torej v razred oziroma v sistem vzgoje in izobraževanja, kot
               poteka sicer znotraj Slovenije.</p>
               <p>Zakaj je zelo pomembno, da to izvajamo stopenjsko in da z vsem tem ozaveščamo vse, ki
               so vključeni v izvajanje vseh postopkov in procesov? Zato, da se vsi skupaj učimo
               multikulturnosti, sprejemanja drugačnosti, predvsem pa strpnosti, kar se tiče
               izvajanja vseh procesov v vzgoji in izobraževanju. Moram tudi povedati, da Slovenija
               ima v svojih učnih, ne le načrtih, ampak izvajanjih predmetov relativno veliko
               vsebin, v primerjavi z drugimi državami, in na ta način skušamo ozaveščati širši
               izobraževalni sistem in vse vključene akterje tudi z vsebinami, ki se izvajajo že
               vrsto let.</p>
               <p>Tisto, kar pa v tem trenutku želimo predvsem sporočiti šolam pa tudi vsem ostalim
               enotam, ki se zdaj vključujejo, povprašujejo po informacijah, pa je to, da bomo v
               resnici sledili pravici, ki je dana, tako že v skladu s preteklo zakonodajo kot
               seveda z zakonodajo, ki utemeljuje poslanstvo učitelja, poslanstvo šole in
               izobraževanja. Mislim, da moramo tukaj biti v nenehnem dialogu drug z drugim, da
               lahko preprečimo kakršnekoli neprijetne ali neprimerne situacije.</p>
            </sp>
            <sp xml:id="SDZ7-Redna-16-2016-02-29.sp83">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Violeta Tomić ima zahtevo za dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp84">
               <speaker>VIOLETA TOMIĆ (PS ZL):</speaker>
               <p>Gospa ministrica, velik del javnosti je šokiran in zgrožen zaradi tega, kar so
               storili ti pedagogi. In vi ste jih pozvali. Ne vem, ali je to dovolj po vašem mnenju.
               Kajti ti pedagogi so kršili cel kup državnih in mednarodnih konvencij in zavez, ki bi
               jih kot intelektualci in pedagogi morali poznati. Glejte, Slovenci smo večkrat skozi
               zgodovino dokazali, da smo strpen in toleranten narod, ki je pripravljen pomagati
               človeku v stiski. Predvsem smo bili pa tudi sami večkrat v zgodovini begunci. In če
               nas ne bi velikodušno sprejeli tako v Ameriki, Nemčiji, Argentini, Švici, potem bi
               tudi mi kot narod mnogo težje obstali. Vsi, ki smo kadarkoli imeli otroke, tudi vemo,
               kako so krhki in ranljivi otroci, predvsem v tem odraščajočem obdobju, tam po 10.
               letu, ko so mogoče fizično že kar veliki, ampak v svojih dušicah še zelo majhni
               otročki. Če si predstavljamo, da smo mi v koži teh otrok, da ne rečem, da smo starši,
               ki smo jih poslali nekam v tuj svet, kjer ne poznajo njihovega jezika, kjer sami
               jokajo in jih nihče ne potolaži. ampak nasprotno, srečajo samo sovraštvo, potem
               mogoče bi lažje doumeli, kako je tem otrokom. In veste, ko bosta strah in sovraštvo
               zamenjali ljubezen in empatija, potem se bomo lahko mogoče kitili s tem laskavim
               naslovom Človek.</p>
               <p>Zato vas prosim, da mi dopolnite vprašanje s tem, kaj mislite konkretneje storiti.
            </p>
            </sp>
            <sp xml:id="SDZ7-Redna-16-2016-02-29.sp85">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa. Odgovorila bo ministrica dr. Maja Makovec Brenčič.</p>
            </sp>
            <sp xml:id="SDZ7-Redna-16-2016-02-29.sp86">
               <speaker>DR. MAJA MAKOVEC BRENČIČ:</speaker>
               <p>Kot sem povedala, pripravljamo vrsto teh, ne samo da pripravljamo, vrsta teh
               aktivnosti že poteka. Poteka v dialogu z ravnatelji, z učitelji, poteka v postopku
               samega iskanja nastanitvenih centrov, kar je sicer domena MNZ, seveda pa je vzgoja in
               izobraževanje tisto, ki pri tem pomaga. Tisto, kar je zelo pomembno in kar bomo
               predstavili tudi širše v naslednjih dneh in tednih, pa je sam postopek, sam protokol,
               sam način odzivanja, ki je v resnici že izkustven način iz preteklega obdobja, na kar
               ste tudi sami opozorili. Izkušenj je že nekaj, in je prav, da jih tudi na ta način
               zdaj samo še dopolnimo in skušamo v opolnomočiti tudi učitelja. Mislim, da je to
               tisto, kar je zelo pomembno v trenutnih situacijah, da se zmore in zna tudi
               usrediniti na pravi način, na odnos do teh otrok. Tisto, kar pa je pri tem tudi
               pomembno, pa je to, da smo že vključeni tudi v evropske iniciative, ki v tem trenutku
               potekajo. Gre za več vrst priprav in izvedb načina prenosa dobrih praks, s katerimi
               sodelujemo ministri Evrope in bomo tudi kot Slovenija skušali biti že v teh mesecih
               vključeni v vrsto tako imenovanih posvetov in delavnic na temo prav izkušenj, ne le
               na področju otrok in mladostnikov, ampak tudi širše, tudi odraslih. Gre namreč za to,
               da se Evropska komisija, še posebej na področju izobraževanja in usposabljanja, močno
               zavzela za to, da se razvijejo tudi novi instrumenti glede na aktualne problematike.
               Te instrumente bomo črpali tako preko CMEPIUS kot tudi preko, upamo, preko
               neposrednega dostopa, predvsem pa vključevanja naših strokovnjakov v te zbire.
               Mislim, da je prav, da predvsem z aktivnostmi pripomoremo k temu, da smo res strpni
               in znamo na pravi način poskrbeti za otroke, mladostnike in tudi širše. In to je
               tisto, kar že nekaj časa poteka tudi znotraj ministrstva. Smo pa v sodelovanju trije
               resorji, Ministrstvo za notranje zadeve, Ministrstvo za izobraževanje, znanost in
               šport ter Ministrstvo za delo, družino, socialne zadeve in enake možnosti, ker je to
               jurisdikcija vseh treh.</p>
            </sp>
            <sp xml:id="SDZ7-Redna-16-2016-02-29.sp87">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Violeta Tomić bo zahtevala razpravo v Državnem zboru.</p>
            </sp>
            <sp xml:id="SDZ7-Redna-16-2016-02-29.sp88">
               <speaker>VIOLETA TOMIĆ (PS ZL):</speaker>
               <p>Hvala za besedo.</p>
               <p>Očitno ti ukrepi, ki ste jih našteli, delujejo slabo, ker se to ne bi smelo zgoditi.
               Pa naj vam povem samo še mnenje Pen kluba slovenskih pisateljev, v njihovem imenu
               Evald Flisar to označuje kot zgodovinsko sramoto. Pa mislim, da se vsi strinjamo, da
               se pisatelji borijo za naš obstanek z besedo že stoletja. Pravijo, da eno so razumni
               in premišljeni ukrepi, da nas begunski val ne bi preplavil, drugo pa je trdosrčnost
               do zapuščenih otrok. In kaj je v zvezi s tem storilo Ministrstvo za šolstvo? Kljub
               tako imenovani stalni pripravljenosti niste našli časa niti volje, da bi obsodili
               taka nečloveška dejanja.</p>
               <p>Jaz bi rekla, da je ta primer res nedopusten in se res ne bi smel zgoditi, kaj šele,
               da bi se kjerkoli v Sloveniji ta sramota ponovila. Zato predlagam, da v skladu s
               poslovnikom o tem opravimo na naslednji seji razpravo. Hvala.</p>
            </sp>
            <sp xml:id="SDZ7-Redna-16-2016-02-29.sp89">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa. O vašem predlogu bo Državni zbor odločal jutri v okviru glasovanj.</p>
               <p>Gospod Dušan Radič bo postavil vprašanje ministrici za kulturo mag. Julijani Bizjak
               Mlakar.</p>
            </sp>
            <sp xml:id="SDZ7-Redna-16-2016-02-29.sp90">
               <speaker>DUŠAN RADIČ (PS SMC):</speaker>
               <p>Hvala lepa za besedo.</p>
               <p>Spoštovana gospa ministrica! Evropski parlament je 15. aprila 2015 razglasil 2.
               avgust za mednarodni dan spomina na romski genocid. Pred tem pa so podobno storili
               nekateri nacionalni parlamenti, leta 2011 poljski sejm in leta 2014 hrvaški sabor.
               Več kot tisoč ljudi, predvsem mladih Romov iz 25 evropskih držav se je 2. avgusta
               2014 v spominskem kompleksu taborišča Auschwitz-Birkenau na jugu Poljske poklonilo v
               spomin več tisoč Sintom in Romom, ki so bili pred več kot 70 leti žrtve pobojev v tem
               nekdanjem nacističnem koncentracijskem taborišču. Ta dan je simbolnega pomena za
               Rome, saj so na večer 2. avgusta 1944 v Auschwitzu ukinili romsko taborišče in nato v
               eni sami noči, tako imenovani Zigeunernacht, v plinskih celicah pobili 3 tisoč Sintov
               in Romov. Natančno število žrtev <q>"porajmosa"</q>, kakor se v romskem jeziku imenuje
               nacistični genocid nad Romi in Sinti, ni znano. Po nekaterih ocenah so nacisti pobili
               več kot 80 % evropskih Romov. Z Judi, ki so jih nacisti v Auschwitzu ubili skoraj
               milijon, so bili Romi tretja najbolj številčna skupina v tem taborišču smrti. Tu je
               umrlo skupno okoli 21 tisoč Romov in Sintov, ki so jih pripeljali iz 14 evropskih
               držav, tudi iz nekdanje Kraljevine Srbov, Hrvatov in Slovencev.</p>
               <p>S tem v zvezi, spoštovana ministrica, vas sprašujem:</p>
               <p>Kakšna je možnost financiranja manjše spominske plošče v murskosoboškem parku v
               spomin na romski genocid?</p>
               <p>Hkrati predlagam, da Slovenija razglasi 2. avgust za mednarodni dan spomina na romski
               genocid. Za odgovor se vam zahvaljujem.</p>
            </sp>
            <sp xml:id="SDZ7-Redna-16-2016-02-29.sp91">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Odgovorila bo ministrica za kulturo mag. Julijana Bizjak Mlakar.</p>
            </sp>
            <sp xml:id="SDZ7-Redna-16-2016-02-29.sp92">
               <speaker>MAG. JULIJANA BIZJAK MLAKAR:</speaker>
               <p>Hvala lepa, gospod predsedujoči, za besedo. Spoštovane poslanke in poslanci, drugi
               prisotni!</p>
               <p>Naj najprej odgovorim na zadnji del vašega vprašanja. Maja lansko leto smo dobili na
               Ministrstvo za kulturo s strani Zveze Romov Slovenije prošnjo za podporo pri
               postavitvi spominske plošče. Tedaj smo predlagatelji odsvetovali, naj se s projektom
               za postavitev spominske plošče prijavi na poseben razpis Ministrstva za kulturo, ki
               je namenjen romski skupnosti. Tedaj je bil razpis za tisto leto že zaključen, medtem
               ko za letošnje leto se je razpis pred kratkim zaključil in sodelavci so me obvestili,
               da je med prijavljenimi tudi ta projekt. Ob prijavljenih projektih bo tako kot
               običajno v vseh razpisih odločala posebna strokovna komisija.</p>
               <p>Kar pa zadeva vaše prvo vprašanje, da Slovenija razglasi 2. avgust za mednarodni dan
               spomina na romski genocid, se na ministrstvu povsem strinjamo. V zvezi s tem smo
               posredovali tudi odgovor, ker namreč tedaj smo hkrati s predlogom oziroma s prošnjo
               za sredstva za spominsko ploščo od Zveze Romov Slovenije dobili tudi pobudo naj
               Državni zbor Republike Slovenije sprejeme takšno odločitev. Torej kmalu za tem, ko je
               15. marca 2015, tako kot ste omenili, to storil že Evropski parlament. Pobuda je bila
               naslovljena na predsednika republike, predsednika Državnega zbora, na predsednika
               Vlade, na ministra za zunanje zadeve in tudi name kot ministrico za kulturo. Že
               takrat smo se na ministrstvu pozitivno odzvali in pozdravili vsa prizadevanja, ki so
               namenjena ohranitvi spomina na genocid, ki se je med 2. svetovno vojno zgodil tudi
               nad Romi in Sinti. Dejansko obstajajo tehtni razlogi za to, vi ste jih kar precej že
               navedli. Vsekakor gre za grozodejstva 2. svetovne vojne, kjer je šlo tudi za
               sistematično preganjanje in iztrebljanje ne le judovskega prebivalstva in nekaterih
               ostalih narodov, ki so jo izvajali nacistična Nemčija in njeni zavezniki ter
               kolaboranti, temveč so bili sistematično preganjani in iztrebljeni tudi Romi oziroma
               in Sinti. Generalna skupščina Združenih narodov je 1. novembra 2005 na svojem
               zasedanju z Resolucijo 60/7 za svetovni dan spomina na žrtve holokavsta razglasila
               27. januar, tega dne, to je leta 1945, je namreč ruska armada osvobodila največje
               koncentracijsko taborišče Auschwitz-Birkenau na Poljskem. Leta 2012 pa se je Nemčija
               v Berlinu spomenikom poklonila tudi Romom in Sintom, ki so bili prav tako žrtve
               nacističnega holokavsta. Romski genocid je bil v okviru ohranjanja spomina na
               holokavst in preučevanje ter obsodbe nacističnih zločinov med 2. svetovno vojno dolgo
               prezrt. Šele v zadnjih desetletjih prejšnjega stoletja so mednarodni dokumenti in
               pravni akti sistematično preganjanje Romov označili z besedo genocid. Spomin na
               tovrstne grozote je danes v kontekstu preprečevanja sovraštva in nestrpnosti med
               različnimi narodi, kulturami in verami še posebej aktualen. Mislim, da ni treba
               posebej utemeljevati, zakaj se na Ministrstvu za kulturo in tudi sama osebno strinjam
               s predlogom, naj Državni zbor 2. avgust razglasi za dan spomina na porajmos. Hvala
               lepa.</p>
            </sp>
            <sp xml:id="SDZ7-Redna-16-2016-02-29.sp93">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Radič, izvolite za zahtevo. Aha, ne boste zahtevali. Hvala lepa. Gospa Eva
               Irgl bo postavila vprašanje ministru za pravosodje, mag. Goranu Klemenčiču.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp94">
               <speaker>EVA IRGL (PS SDS):</speaker>
               <p>Najlepša hvala za besedo. Spoštovani kolegice, kolegi, spoštovani gospod
               minister!</p>
               <p>39. člen Ustave Republike Slovenije govori o pravici do svobode izražanja. Ta pravica
               je za naše toliko bolj pomembna, ker smo izšli iz komunističnega sistema in je
               nastala na nek način kot odgovor na tako imenovani verbalni delikt, ki smo ga imeli v
               času prejšnje države. Prav zato je pravica do svobode izražanja tesno povezana z
               demokratično obliko vladavine. In prav na tej točki, se pravi, če pride ali pa
               prihaja do kakršnegakoli omejevanja pravice do svobode govora, bodisi recimo preko
               pritiskov oblastnih organov s tožbami posameznikov ali pa preko recimo ukinjanj
               komentarjev pod članki na internetu, potem na tej točki je vedno na preizkušnji
               demokracija.</p>
               <p>Slovenija se nahaja v izjemno težkem položaju zaradi migrantske krize, ljudi je
               strah, so zaskrbljeni, vlada pa se, žal, po našem mnenju glede na to, kar opazujemo,
               ne zna ustrezno odzvati na reševanje tega položaja. Namesto, da bi državljani dobili
               odgovore na mnoga vprašanja, ki jih zastavljamo tudi v opoziciji, pa se v koaliciji
               in tudi v vladi ukvarjate s tako imenovanim sovražnim govorom, ki pa se ga zlorablja
               za utišanje kritične misli in pravice do svobode govora. Zadnje razprave o tem
               nakazujejo namreč prav naslednje.</p>
               <p>Spoštovani gospod minister, zanima me:</p>
               <p>Ali boste kakorkoli šli v spremembo zakonodaje s področja sovražnega govora, ki je
               jasno opredeljen v 297. členu Kazenskega zakonika?</p>
               <p>Ali je za vas kritika vlade ali pa nekega oblastnega organa sprejemljiva v
               demokratičnem sistemu ali pa vam predstavlja kakršnekoli osebne težave?</p>
               <p>Hvala.</p>
            </sp>
            <sp xml:id="SDZ7-Redna-16-2016-02-29.sp95">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Mag. Goran Klemenčič, izvolite</p>
            </sp>
            <sp xml:id="SDZ7-Redna-16-2016-02-29.sp96">
               <speaker>MAG. GORAN KLEMENČIČ:</speaker>
               <p>Hvala lepa, podpredsednik. Spoštovana poslanka, ostale poslanke in poslanci!</p>
               <p>Ni kaj drugega za reči, kot da se strinjam z vami glede pomena svobode izražanja v
               demokratični družbi, dodal bom še to seveda, da svobode izražanja v nobeni družbi
               celo ne v Združenih državah Amerike, kje je njihov priv amandma najmočneje zavarovan,
               ni absolutna, da je moje globoko prepričanje, da je tukaj treba slediti prostoru
               sodne prakse Evropskega sodišča za človekove pravice, zato ker naše sodne prakse je
               relativno malo. Samo v zadnjih petih do osmih letih je Evropsko sodišče za človekove
               pravice izdalo približno 30 referenčnih sodb za različne države, vključno z Republiko
               Slovenijo, in tudi za države, bomo rekli, ustaljene in stare demokracije, kjer so v
               določenih primerih podprli omejitev svobode gibanja, ravno v primeru, ko je šlo za
               neposredne žalitve ali pa posege v zasebnost, kar gotovo veste, ker predstavljate
               stranko, ki, mislim, da je, ko sem se pripravljal na ta odgovor, sama ali preko
               vašega predsednika vložila največ kazenskih ovadb oziroma civilnih tožb za izrečene
               besede medijev, novinarjev, drugih politikov. To je pravno dopustno in to je stvar
               sodne prakse. Je pa to občutljivo vprašanje, brez dvoma.</p>
               <p>Kar se tiče pa vprašanja, ki ste ga postavili konkretno meni. Že na tistem posvetu
               sem povedal, da v temu trenutku potrebe po spremembi Kazenskega zakonika ne vidim, da
               je tukaj bolj vprašanje prakse, sodne prakse in prakse organov odkrivanja in
               pregona.</p>
               <p>In pa še, postavili ste mi vprašanje, ki upam, da je retorično, ali je kritika vlade
               dopustna. Jaz mislim, da še vedno živimo v svobodni državi. Hvala lepa.</p>
            </sp>
            <sp xml:id="SDZ7-Redna-16-2016-02-29.sp97">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Izvolite, gospa Eva Irgl, dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp98">
               <speaker>EVA IRGL (PS SDS):</speaker>
               <p>Ja, gospod minister, približno takšen odgovor sem pričakovala. Poglejte, jaz sem vas
               vprašala natančno, ali je za vas kritika vlade ali pa nekega oblastnega organa
               sprejemljiva ali pa vam povzroča težave. Zakaj sem vas to vprašal? Zaradi tega, ker
               je Komisija za preprečevanje korupcije, pred časom, ko set jo vi vodili, vložila
               kazenske ovadbe zoper nekatere posameznike, ker so si drznili kritično ni ostro
               spregovoriti o takratnem vašem delovanju in delovanju Komisije za preprečevanje
               korupcije. Pomembno je, da od oblastnega organa, kar KPK nedvomno je, se pričakuje
               bistveno višji tolerančni prag do izjav, izrečenih na njihov račun. Če želimo
               govoriti o nekem učinkovitem delovanju demokracije, potem moramo pustiti veliko
               prostora za kritiko vsakokratne oblasti in oblastnih organov. Dovoliti moramo
               državljankam in državljanom, da informacije krožijo, da se mnenja širijo, da imajo
               ljudje pravico govoriti o javnih zadevah, ki se jih tičejo. V Komisiji za
               preprečevanje korupcije ste takrat očitno pozabili, da ste oblastni organ, ki ne bi
               smel v nobenem primeru izvrševati svoje moči nad posameznikom, tu so namreč,
               spoštovani gospod minister, razmerja povsem jasna. In takrat ste posegli, po mojem
               mnenju, izrazito v pravico do svobode izražanja.</p>
               <p>In zato vsa, spoštovani minister tukaj sprašujem naslednje:</p>
               <p>Ste s takratnimi predlogi za pregon – in če danes pogledate, tudi za nazaj – šli
               predaleč in ste z njimi posegli kakorkoli v pravico do svobode izražanja, zlasti, če
               sami veste, da na takšnem položaju morate sprejeti, da je kritika, tudi če je ostra,
               in seveda morate imeti za to bistveno višji tolerančni prag?</p>
               <p>Hvala.</p>
            </sp>
            <sp xml:id="SDZ7-Redna-16-2016-02-29.sp99">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Odgovoril bo minister mag. Goran Klemenčič, izvolite.</p>
            </sp>
            <sp xml:id="SDZ7-Redna-16-2016-02-29.sp100">
               <speaker>MAG. GORAN KLEMENČIČ:</speaker>
               <p>Hvala lepa za besedo.</p>
               <p>Očitno sva res oba zelo predvidljiva. Rekli ste, da ste pričakovali tak odgovor, in
               jaz sem seveda pričakoval nadaljevanje vašega vprašanja in točno v tej smeri.</p>
               <p>Poglejte, na Komisiji za preprečevanje korupcije smo, mislim da, podali takrat
               predloge za pregon zoper štiri osebe, vse štiri osebe so bile bodisi aktualni ali
               bivši visoki predstavniki, politični ali javnomnenjski, ker smo menili, da so besede,
               ki so bile izrečene, prestopile mejo dovoljenega. Ni šlo za kritiko, ampak je šlo za
               žaljenje in spodkopavanje integritete organa. Ni šlo za besede, ki bi pomenile, nismo
               imeli težav s pravnimi analizami, recimo sami veste, prof. Šturm nas je zelo močno
               kritiziral, na kraj pameti nam ni padlo, da bi, recimo, zoper njega podali kakšen
               predlog za pregon, ker je bilo to na strokovnem nivoju. Ko pa so nekateri vaši,
               sedanji ali bivši, poslanci uporabljali zelo krute besede zoper institucijo, smo pač
               podali predlog za pregon. S samim predlogom za pregon nismo v ničemer posegli v
               svobodo izražanja, ker sam predlog za pregon ne pomeni nobene sankcije. Mi nismo bili
               represivni organ, o tem je presojalo tožilstvo, odločilo se je kot se je
               odločilo.</p>
               <p>Dodal bi še nekaj, izrecna odločitev senata komisije je takrat bila, da noben od nas
               treh, čeprav smo marsikaj preživeli preko medijev, tudi nekaterih vaših glasil, ni
               podajal nobene ne civilne ne kazenske tožbe zaradi kritike nas posameznikov ali
               žaljenja nas posameznikov, samo kar se je nanašalo na KPK, in še to izključno zoper
               osebe, ki so bili funkcionarji ali pomembne javne osebnosti. Zoper nobenega novinarja
               nismo dali takšnega predloga. In ni, veste, tako zelo preprosto, prav odločitve
               Evropskega sodišča za človekove pravice kažejo na področju protikorupcijskih organov,
               tožilcev in tako naprej, mi imamo štiri relativno nove odločbe izpred 3, 4 let iz
               Moldove in Romunije, kjer se izkazuje posebna dolžnost države, da tovrstne organe
               zaščitijo, tudi pred posegi močnih posameznikov, ki delujejo v politiki. In še
               enkrat, o tem bi se lahko strinjali, če bi danes razmišljal, da mogoče ne bi sprejel
               enake odločitve. Me pa veseli, da ste to vprašanje odprli, ker kot rečeno iz vaše
               stranke je 47, 47 takšnih različnih ovadb ali predlogov za pregon prišlo samo v
               zadnjih 8 letih. Mislim, da mogoče imamo vsi še možnost za osebne in siceršnje
               izboljšave. Hvala lepa.</p>
            </sp>
            <sp xml:id="SDZ7-Redna-16-2016-02-29.sp101">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Jožef Horvat bo postavil vprašanje Ministrici za notranje zadeve mag. Vesni
               Györkös Žnidar.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp102">
               <speaker>JOŽEF HORVAT (PS NSi):</speaker>
               <p>Hvala lepa, gospod podpredsednik. Spoštovana gospa ministrica za notranje zadeve mag.
               Vesna Györkös Žnidar!</p>
               <p>Poslanska skupina Nove Slovenije ni tista, ki bi na tej človeški nesreči, ki ji
               pravimo begunska in migrantska kriza, kovala politične točke, nas pa poznate, da
               opozarjamo in bomo še naprej opozarjali in zahtevali varnost, varnost, varnost,
               varnost za naše državljane in za begunce in migrante. Zavezani so resnici in tukaj
               prav vas vidim, spoštovana ministrica, kot tisto članico vlade, od katere lahko na
               moja vprašanja dobim relevantne, torej resnične odgovore. Mi smo namreč tisti, ki
               podležemo raznim dezinformacijam preko medijev, preko družbenih oziroma socialnih
               omrežij, zato je privilegij, da vam lahko danes postavim nekaj vprašanj.</p>
               <p>In sicer:</p>
               <p>Koliko namestitvenih in nastanitvenih centrov načrtujete v Sloveniji?</p>
               <p>Kakšna je razlika med namestitvenim in nastanitvenim centrom – definicijo,
               prosim?</p>
               <p>Na katerih lokacijah in kakšne bodo kapacitete po posameznih lokacijah?</p>
               <p>In zdaj en sklop vprašanj vezanih na Lendavo oziroma moj volilni okraj, od koder
               dobivamo tudi največ vprašanj:</p>
               <p>Kdo in na kakšen način je v Občini Lendava določil postavitev namestitvenega centra
               in ali je Občina Lendava bila s strani vlade zaprošena za soglasje?</p>
               <p>Kolikor vem, soglasja do danes še ni.</p>
               <p>Naprej:</p>
               <p>Kakšna je kapaciteta namestitvenega centa v Lendavi in koliko migrantov je trenutno
               tam nastanjenih ter koliko jih bo, po vaši oceni, konec marca 2016?</p>
               <p>Ali drži podatek, gospa ministrica, da je pred nekaj dnevi nekaj migrantov pobegnilo
               iz namestitvenega centra v Lendavi?</p>
               <p>Če da, kje se trenutno nahajajo?</p>
               <p>Ali drži podatek, da je eden izmed migrantov ukradel avtomobil in bil pozneje ujet v
               Avstriji?</p>
               <p>Če da, zakaj so potem migrantje dobili pravico do svobodnega gibanja izven
               centra?</p>
               <p>Ali obstajajo kriteriji za izbiro migrantov, ki bodo nameščeni v centru v Lendavi, na
               primer država izvora, narodnost, starost, vrnjeni iz Nemčije oziroma Avstrije?</p>
               <p>Naslednje vprašanje:</p>
               <p>Ali bodo migrantje imeli prosto gibanje po Lendavi oziroma v Prekmurju tudi v
               prihodnje? Kakšen bo ta režim?</p>
               <p>In še zadnje v tem sklopu:</p>
               <p>Ali bo za zagotavljanje varnosti domačinov in migrantov povečano število policistov
               na območju občine Lendava?</p>
               <p>Hvala za vaše odgovore.</p>
            </sp>
            <sp xml:id="SDZ7-Redna-16-2016-02-29.sp103">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa. Odgovorila bo mag. Vesna Györkös Žnidar, ministrica za notranje
               zadeve.</p>
            </sp>
            <sp xml:id="SDZ7-Redna-16-2016-02-29.sp104">
               <speaker>MAG. VESNA GYÖRKÖS ŽNIDAR:</speaker>
               <p>Hvala, podpredsednik, za besedo.</p>
               <p>Spoštovani poslanec, zahvaljujem se vam za vaša vprašanja, ker namreč tudi jaz menim,
               da je zelo pomembno, da se določene dezinformacije, ki se pojavljajo v medijih,
               izničijo. V tej smeri gredo tudi vaša vprašanja. Kot sem že danes v odgovoru na eno
               prvih vprašanj odgovarjala, torej nastanitvene kapacitete so potrebne zaradi ukrepov,
               ki jih vlada dejansko izvaja za uravnavanje oziroma zaustavljanje toka, torej zaradi
               ukrepov, ki jih izvajamo tako na južni kot na severni meji, ker v nasprotnem primeru
               je namreč alternativa razprševanje migrantov po našem teritoriju, zato si tudi vlada
               zelo zavzema, da bi v celoti zaživela pobuda predsednika vlade, da se zadeve začnejo
               še bolj učinkovito urejati v Makedoniji, torej, da se na podlagi skupnih kriterijev
               vstopa na to migrantsko pot, da potem ni zavračanja na posameznih mejah na poti do
               ciljnih držav, ker vemo, da Nemčija v tem trenutku še zmeraj vodi politiko odprtih
               vrat.</p>
               <p>Kar se tiče naše situacije, spraševali ste glede razlike med različnimi tipi centrov,
               in sicer sprejemni centri so v času prvega in drugega migracijskega vala bili
               namenjeni predvsem sprejemu, registraciji, nujni oskrbi migrantov, nastanitveni pa
               dejansko v tisti situaciji, začasni kratkotrajni namestitvi. Sedaj sta sprejemna
               centra le Dobova in Gruškovje, medtem ko pa vsi ostali namestitveni so namenjeni
               začasnemu zadrževanju migrantov iz razloga, ki sem ga že uvodoma orisala. Trenutno je
               registriranih devet namestitvenih centrov s skupno kapaciteto 4453, seveda brez
               tistih, ki so namenjeni prosilcem za azil, ki pa so po kontingentem načrtu.</p>
               <p>Kar se tiče Lendave. Sprejemni oziroma zdaj namestitveni center Lendava je bil
               pravzaprav med prvimi, ki so bili organizirani že v času začetka migrantskega toka v
               septembru po predhodnem dogovoru in tudi z vedenjem lokalne skupnosti. Če se
               spomnite, tudi takrat je bila tiskovna konferenca po mojem obisku pri županu, obiske
               je izvedel tudi državni sekretar Šefic. Takrat nobenega nasprotovanja ni bilo.
               Dejansko tudi nismo dobili nobenega alternativnega predloga v tistem času. Tako da je
               do tega prišlo pravzaprav zato, ker v januarju je z ukinitvijo sprejemnih centrov na
               mejnem prehodu Petišovci in bivšem mejnem prehodu Dolga vas bil torej ta center
               reorganiziran oziroma preoblikovan za sprejem in nastanitveni center. Kapaciteta je
               610 oseb. Tam je trenutno nastanjenih 35 tujcev – če se ta številka v tem trenutku ni
               spremenila–, ki so v postopku vračanju v Republiko Hrvaško. Stanje ob koncu marca
               2016 bo težko napovedati, ker bo to tudi odvisno od razvoja dogodkov v ciljnih
               državah in pa tudi od skupnih ukrepov držav na zahodno balkanski poti. Glede teh
               dogodkov, ki ste jih omenjali, torej glede tega, da so migrantje zapustili center in
               kraja avtomobilov, to smo že pojasnjevali na pretekli seji. In kot že takrat rečeno,
               povezave med kaznivimi dejanji in temi migranti ni bilo. Direktor policijske uprave
               Murska Sobota je to potrdil. Migranti, ki so v okviru milejših ukrepov nastanjeni v
               Lendavi, in v okviru Zakona o tujcih nimajo omejitve gibanja izven centra, se zato
               lahko gibljejo tudi izven njega. Večina migrantov, ki je torej nastanjena po teh
               kapacitetah je pravzaprav zavrnjenih s strani Avstrije. Tujci so v postopku vračanja
               v države, od koder so vstopili v Slovenijo oziroma v državo izvora. Migranti, ki so v
               okviru teh milejših ukrepov nastanjeni v Lendavi, v okviru Zakona o tujcih nimajo
               omejitve gibanja izven centra, ima pa policija nad njimi nadzor. Določa jim obvezno
               javljanje na policiji. Treba pa je poudariti tudi, da so te osebe bile preverjene po
               policijskih evidencah in nobenih varnostnih zadržkov policija ni ugotovila. Seveda bo
               policija v vsakem primeru zagotavljala varnost ljudi in premoženja in tudi
               spoštovanje človekovih pravic, nenazadnje je to tudi poslanstvo naše policije. Glede
               na celostno analizo namestitve migrantov na tej lokaciji, ki jo omenjate, ki
               vključuje tudi vsa varnostna tveganja, se za zagotavljanje varnosti sproti določa
               tudi število policistov. V primeru dodatnih potreb po kadrovski pomoči, če bi se ta
               potreba pokazala, bodo napoteni tudi dodatni policisti iz drugih policijskih uprav pa
               tudi iz drugih enot Policijske uprave Murska Sobota.</p>
            </sp>
            <sp xml:id="SDZ7-Redna-16-2016-02-29.sp105">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Horvat, boste zahtevali dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp106">
               <speaker>JOŽEF HORVAT (PS NSi):</speaker>
               <p>Gospa ministrica, hvala za te odgovore.</p>
               <p>Poslanci Nove Slovenije smo blizu ljudem in mojo številko telefona ima najbrž večina
               prebivalcev v lendavskem volilnem okraju. In ob 14.25 sem dobil naslednji dve
               sporočili: <q>"Danes ob 13.45 se je šest migrantov prosto sprehajalo po Lendavi, kljub
               drugačnim zagotovilom na petkovi seji Občinskega sveta Občine Lendava."</q> Na tej seji
               bi naj bil tudi vaš sodelavec, državni sekretar gospod Šefic. In tam je pravzaprav,
               po mojih informacijah, upam, da so resnične, bilo doseženo soglasje. Tako župan
               Občine Lendava kot tudi Občinski svet so prišli do zaključka in sprejeli sklep, da
               center z odprtim gibanjem za begunce za Lendavo ni sprejemljiv. Se pravi, to, kar je
               občinski svet želel, sklenil, na drugi strani zdaj vidimo, pred pol ure, recimo, pa
               se begunci oziroma migranti prosto gibljejo po mestu Lendava. Da se razumemo, jaz sem
               govoril o tej človeški nesreči, ki se je zgodila, ampak mi moramo zagotavljati
               varnost našim državljanom in migrantom, obojim. Mislim, da se tu premalo, gospa
               ministrica, upošteva volja lokalnih skupnosti. In niso kar tako vsepovprek lokalne
               skupnosti nastrojene proti migrantom in proti beguncem, ni res, jih sprejmejo, nihče
               pravzaprav ni nasprotoval, vsaj po mojih informacijah, namestitvenemu centru v
               Lendavi. Ne vem sicer v čigavem lastništvu je tista površina, tista parcela, ampak
               ljudje prosijo in zahtevajo nek režim, ki bo zagotavljal varnost. Hvala.</p>
            </sp>
            <sp xml:id="SDZ7-Redna-16-2016-02-29.sp107">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Mag. Vesna Györkös Žnidar, izvolite.</p>
            </sp>
            <sp xml:id="SDZ7-Redna-16-2016-02-29.sp108">
               <speaker>MAG. VESNA GYÖRKÖS ŽNIDAR:</speaker>
               <p>Kot že rečeno, torej migrantom, ki so bili nastanjeni v nastanitvenem centru v
               Lendavi, je policija skladno z določilom Zakona o tujcih z odločbo določila bivanje
               izven centra kot milejši ukrep. Za to se odloči takrat, kadar se lahko tudi na ta
               način da zagotoviti odstranitev tujca iz države. V tej celotni situaciji seveda
               razumemo vse pomisleke in skrbi lokalnih skupnosti, vendar pa je treba izhajati tudi
               iz obstoječe zakonodaje, namreč 81. člen Zakona o tujcih določa primere, kadar se
               lahko ta obvezna nastanitev tujca v centru za tujce nadomesti z milejšim ukrepom, če
               se lahko tudi na tak način zagotovi odstranitev tujca iz države. Namen tega ukrepa ni
               dejanska omejitev gibanja, ampak je gibanje omejeno samo na kraj bivanja, zato se
               lahko zgodi, da ti tujci tudi zapustijo kraj bivanja ali pa na koncu koncev,odidejo v
               kak drug kraj ali sploh zapustijo našo državo. Dejstvo je, da dolgoročno omejevanje
               gibanja migrantom v nastanitvenih centrih, ki ne zapadejo pod 76. člen Zakona o
               tujcih, ki ureja postopek odstranjevanja, po trenutni zakonodaji ni mogoč. Mi smo
               tudi z namenom odvračanja potencialne nevarnosti, ki bi lahko pod določenimi
               okoliščinami nastala v primeru, ko je na določenem kraju v določeni kapaciteti
               nakopičenih veliko število tujcev, ki bi imeli prosto gibanje, smo tudi v okviru
               interventne zakonodaje predlagali omejitev gibanja migrantom, ki niso v postopku
               odstranjevanja, za čas, daljši od 48 ur, vendar pa se s tem ni strinjalo Ministrstvo
               za pravosodje. Mogoče bodo pa okoliščine v prihodnosti tiste, ki bodo vendarle
               terjale spremembo Zakona o nadzoru državne meje, tudi v tej smeri. Hvala.</p>
            </sp>
            <sp xml:id="SDZ7-Redna-16-2016-02-29.sp109">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Boste zahtevali razpravo v Državnem zboru?</p>
               <p>Izvolite, gospod Jožef Horvat.</p>
            </sp>
            <sp xml:id="SDZ7-Redna-16-2016-02-29.sp110">
               <speaker>JOŽEF HORVAT (PS NSi):</speaker>
               <p>Hvala, gospod predsednik, in hvala lepa, gospa ministrica, za vaše odgovore.</p>
               <p>Jaz nimam razloga, da vam ne bi verjel, ampak ravno zato, ker ste zdaj na koncu
               povedali, kako se bo situacija odvijala v prihodnje, nihče je ne more predvideti in
               ravno to na nek način terja potrebo po eni poglobljeni razpravi, izključno zato, da
               bi predvsem vam Državni zbor pomagal, da si odgovorimo na vprašanja, ali je za ta
               trenutek in za prihodnost naša zakonodaja optimalna ali kliče po eventualnih
               spremembah, da vidimo, ali imamo dovolj motivirane policiste in ali imamo dovolj
               policijskih kapacitet, da dejansko tudi slovenski javnosti pojasnimo, kaj se bo
               dogajalo na namestitvenih centrih in kje bodo ti centri dejansko postavljeni in
               predvsem komunikacija, komunikacija, komunikacija. Mislim, da je ta trenutek premalo
               dobre iskrene, odprte komunikacije med vlado in med lokalnimi skupnostmi. Vemo, zakaj
               je ta otežena, ne bi rad zašel v področje financiranja lokalnih skupnosti, ampak
               mislim, da na temu področju lahko naredimo in moramo narediti več. In zato, gospod
               podpredsednik, predlagam, da kolegice in kolegi opravimo eno poglobljeno razpravo na
               to temo, da bomo tako dejansko proučili razne scenarije, ki nas morebiti čakajo v
               prihodnje, da nas ne presenetijo, da bomo pripravljeni na reševanje različnih
               scenarijev, ki nam jih prinaša ta, še enkrat pravim, nesreča, ta begunsko-migrantska
               kriza. Hvala lepa.</p>
            </sp>
            <sp xml:id="SDZ7-Redna-16-2016-02-29.sp111">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>O vašem predlogu bo Državni zbor odločal jutri v okviru glasovanj.</p>
               <p>Gospod Ivan Hršak bo postavil poslansko vprašanje ministru za finance dr. Dušanu
               Mramorju.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp112">
               <speaker>IVAN HRŠAK (PS DeSUS):</speaker>
               <p>Hvala za besedo, predsedujoči. Spoštovani minister, spoštovana ministrica, spoštovani
               kolegice in kolegi!</p>
               <p>Koalicijski partnerji smo že od samega začetka sprejemanja Zakona o davčnem
               potrjevanju računov zagovarjali stališče, da se le-ta oblikuje brez izjem. Od uvedbe
               davčnih blagajn z letošnjim letom pa v praksi še vedno ostajajo težave pri nekaterih
               deležnikih, zlasti pri različni in nejasni interpretaciji posameznih določb
               omenjenega zakona. Med njimi so tudi verske skupnosti, ki zaradi uporabe
               prostovoljnih prispevkov predstavljajo tovrstno izjemo.</p>
               <p>Nadzor s strani FURS, če intenzivno poteka in čeprav se zavedam, da bodo rezultati
               vidni šele po preteku določenega časa, vas vseeno sprašujem:</p>
               <p>Koliko nadzorov je bilo izvedeno v mesecu januarju s strani FURS in kakšne so bile
               ugotovitve?</p>
               <p>Koliko nadzorov je bilo izvedeno doslej, torej v mesecu februarju, s strani FURS in
               kakšne so bile ugotovitve?</p>
               <p>Posledično me zanima število izrečenih glob ter njihova višina.</p>
               <p>Koliko nadzorov je bilo s strani FURS izvedeno do sedaj pri cerkvenih objektih in
               kakšne so bile ugotovitve nadzora?</p>
               <p>Ali so bile cerkvenim subjektom izdane globe in če so, v kolikšni višini?</p>
               <p>Ali je FURS pri nadzoru cerkvenih subjektov ugotovil morebitno kršitev zakona v
               primeru, ko denimo obstajajo že vnaprej določene cene različnih storitev, kot na
               primer za sveto mašo, pogreb in podobne storitve, za kar so naročniki le-teh izrecno
               seznanjeni s ceno, uradnih cenikov pa verske skupnosti ne uporabljajo in se
               sklicujejo na načelo prostovoljnosti, čeprav gre dejansko za plačilo za opravljeno
               storitev?</p>
               <p>Ali menite, da se takšne izjeme, za katere vemo, da obstajajo v praksi sploh lahko
               odpravijo?</p>
               <p>Ali mogoče na ministrstvu razmišljate o noveliranju zakona?</p>
               <p>Hvala za odgovor.</p>
            </sp>
            <sp xml:id="SDZ7-Redna-16-2016-02-29.sp113">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Odgovoril bo minister, dr. Dušan Mramor, izvolite.</p>
            </sp>
            <sp xml:id="SDZ7-Redna-16-2016-02-29.sp114">
               <speaker>DR. DUŠAN MRAMOR:</speaker>
               <p>Spoštovani poslanec Ivan Hršak.</p>
               <p>Poostren nadzor nad izvajanjem Zakona o davčnem potrjevanju računov Finančna uprava
               Republike Slovenije izvaja od 1. februarja dalje. V prvih treh tednih meseca
               februarja so uslužbenci mobilnih oddelkov in inšpektorji FURS opravili 2 tisoč 702
               postopka nadzora izvajanja tega zakona. Odkrili so 226 nepravilnosti, kar pomeni, da
               so bile nepravilnosti ugotovljene v 8,4 % opravljenih nadzorov. Nadzori so bili
               primarno opravljeni pri zavezancih, ki jim je FURS v januarju 2016 izrekla opozorila
               in določila rok za vključitev v sistem davčnih blagajn. Ugotovljeno je bilo, da
               velika večina zavezancev je izpolnila obveznosti, pri manjšem deležu pa so bile še
               vedno ugotovljene nepravilnosti. Od skupno 226 ugotovljenih kršitev je bilo v 87
               primerih začel tudi prekrškovni postopek z namenom izrekla globe, od tega je bilo z
               izdajo plačilnih nalogov že zaključenih 23 postopkov, 64 postopkov pa je še v teku.
               Za prekrške manjšega pomena je bilo izrečenih tudi 137 opozoril. Z izdanimi
               plačilnimi nalogi in odločbami je bilo skupno izrečeno na 44 tisoč evrov glob,
               najpogosteje ugotovljene in selekcionirane kršitve v prvih treh tednih februarja 2016
               so bile, zavezanec ni izdal računa, poslani podatki se ne ujemajo s podatki na
               izdanem računu, izdani računi niso potrjeni, kršitve, povezane z uporabo vezanih
               knjig iz računov. V prvih treh tednih izvajanja nadzora FURS ni izvedla postopkov pri
               subjektih verskih skupnosti.</p>
               <p>Zdaj pa glede na vaše vprašanje, glede na to specifiko pri cerkvenih subjektih je to
               mogoče urediti samo skozi nadzor, FURS pa se je odločil, da bo v naslednjih dneh
               izdal opozorilo in neko navodilo tudi tem cerkvenim subjektom, da prostovoljni
               prispevki, ki imajo v naprej določene cene, niso po zakonu smatrani kot prostovoljni
               prispevki in jih bo na to opozoril. Seveda pa pride v nadaljevanju tudi do
               inšpekcijskih pregledov. Hvala lepa.</p>
            </sp>
            <sp xml:id="SDZ7-Redna-16-2016-02-29.sp115">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Hršak, zahtevate dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp116">
               <speaker>IVAN HRŠAK (PS DeSUS):</speaker>
               <p>Hvala za odgovor, spoštovani minister.</p>
               <p>Ravno to, ko ste na koncu rekli, sem pravzaprav hotel nekako predlagati. Vidim, bi
               rekel, en del rešitve v tem, da bi potem ti cerkveni subjekti, to se pravi cerkve,
               morali imeti nekje na vidnem mestu napisano, to se pravi, vidno, viden napis, da so
               vse storitve, ki se tukaj izvajajo na prostovoljni bazi, na prostovoljnih prispevkih.
               In skozi to bi dejansko tudi morali obvestiti javnost, to se pravi, če bo nekdo rekel
               ne, ta storitev stane toliko in toliko, čeprav cenika uradnega ni, bi morali seveda,
               tudi apeliram na te, ki bi to ugotovili, da potem to prijavijo. Na ta način bi se
               dejansko resnično izognili praksi, ki verjamem, da v tem času na tem področju
               obstajajo, saj seveda tudi iz razgovorov z določenimi ljudmi tudi pred kratkim, da to
               dejansko obstaja. Mislim, da pravzaprav ni prav, da je tako, to se pravi, da moramo
               to zadevo urediti, glede na to, da tudi te verske skupnosti dobijo znaten delež
               državnega denarja na svoje delovanje. Hvala.</p>
            </sp>
            <sp xml:id="SDZ7-Redna-16-2016-02-29.sp117">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Dr. Dušan Mramor, prosim za odgovor. Ni vprašal. Dobro. Hvala lepa.</p>
               <p>Gospa Suzana Lep Šimenko bo postavila vprašanje ministru za finance dr. Dušanu
               Mramorju.</p>
            </sp>
            <sp xml:id="SDZ7-Redna-16-2016-02-29.sp118">
               <speaker>SUZANA LEP ŠIMENKO (PS SDS):</speaker>
               <p>Hvala za besedo, predsedujoči. Spoštovane poslanke, spoštovani poslanci, spoštovani
               minister, lepo pozdravljeni!</p>
               <p>Seveda nas veseli, da smo bili v preteklem letu, tudi napoved glede same gospodarske
               rasti, so kar spodbudne, in tega smo seveda vsi zelo veseli. Zaskrbljujoče je pa
               vseeno to, da jesenska napoved UMAR, ki je nekako osnova za vse nadaljnje analize in
               tudi odločitve Vlade Republike Slovenije v prihodnje, ne upošteva migracijske krize,
               na kar ste odgovorili tudi na moje pisno poslansko vprašanje v mesecu novembru. Sedaj
               vemo, da sta ključna dejavnika gospodarskega okrevanja zasebna potrošnja in pa izvoz.
               Prav izvoz je eden izmed tistih dejavnikov, ki me osebno zelo skrbi. Če pogledamo,
               katere so naše glavne izvozne partnerice, vidimo, da so to Avstrija, Nemčija,
               Hrvaška, Italija. Torej države, ki so izjemoma izpostavljene migracijskim tokovom,
               tudi nenazadnje migrantom, dogaja se že to, da se meje med posameznimi državami
               zapirajo, kar lahko povzroča večje stroške za same podjetnike, pomeni daljše
               transportne poti, pomeni oteženost pri dobavah <q>"just in time"</q> in podobno.</p>
               <p>Spoštovani minister, resnično me zanima vaša ocena:</p>
               <p>Kaj migracijska kriza pomeni za gospodarsko rast v Sloveniji, za letošnje leto in
               nenazadnje tudi za naprej, tako z vidika tega, kar se dogaja v naših največjih
               gospodarskih izvoznih partnericah, kot tudi nenazadnje to, kar se dogaja tukaj v
               Sloveniji?</p>
               <p>Hvala.</p>
            </sp>
            <sp xml:id="SDZ7-Redna-16-2016-02-29.sp119">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Dr. Dušan Mramor, izvolite.</p>
            </sp>
            <sp xml:id="SDZ7-Redna-16-2016-02-29.sp120">
               <speaker>DR. DUŠAN MRAMOR:</speaker>
               <p>Ja, spoštovana poslanka Suzana Lep Šimenko.</p>
               <p>Ocene teh vplivov so lahko zelo različne, in te ocene so po eni strani lahko
               pozitivne, po drugi strani negativne. Zagotovo bi padec schengena prinesel izjemno
               velike negativne učinke posebej za Slovenijo, zaradi tega ker je Slovenije ena
               najbolj odprtih gospodarstev v Evropski uniji. Ocene so zelo različne, gredo tja do
               60 milijard, kar se meni zdi sicer malo pretirana številka za celo EU, in seveda
               ustrezen delež za Slovenijo. Vendar se moramo pa hkrati zavedati, da na drugi strani
               so tudi predvsem srednjeročne in dolgoročni pozitivni učinki. Slovenija se sooča tako
               kot precej držav Evropske unije z problemom staranja prebivalstva, s krčenjem
               populacije in sprememb demografskega profila in to znižuje potencialno gospodarsko
               rast, medtem ko bodo stroški staranja prebivalstva narasli. Zadnje projekcije
               Evropskega statističnega urada z leta 2013 kažejo, da se bo po letu 2025 prebivalstvo
               Slovenije začelo zmanjševati kljub povečevanju neto migracij nad raven 4 tisoč
               posameznikov na leto. Skladno s projekcijami se bo populacija Slovenije med 2015 in
               med 2035 skrčila za približno 10 tisoč ljudi. V tem času se bo število prebivalcev
               starih med 15 in 54 let znižalo za 54 tisoč ljudi, medtem ko se bo število
               prebivalcev starih 65 let in več povečalo za 70 tisoč ljudi. Ti neugodni trendi se
               bodo nadaljevali tudi na daljši rok, tam do 2050. Bo pa poslabšanje demografske
               strukture še posebej močno v obdobju med leti 2025 in 2035. In to demografsko stanje
               je tudi eden od ključnih motivov za Nemčijo, da v času, ko ima fiskalno stabilnost,
               ko ima strukturni deficit nič, ko ima praktično polno zaposlenost tako, bi rekel,
               širokogrudno sprejema migrante, ker to bi bila rešitev za Nemčijo na daljši rok za
               pomladitev prebivalstva.</p>
               <p>Jaz bom šel v bistvu na neko oceno, ki ima seveda vedno hude predpostavke. Tako da
               tukaj te modelske ocene bi jaz jemal z določeno rezervo, ampak ob določenih
               predpostavkah z modeli lahko do takšnih rezultatov pridemo. Učinek migrantske krize
               na gospodarsko rast lahko delimo na kratkoročni in dolgoročni vpliv. Kratkoročni
               vpliv bo odvisen od števila migrantov in posledično od obsega javnofinančnih
               sredstev, ki bodo potrebna za namen obvladovanja migantskih tokov ter načina
               zagotavljanja teh sredstev, poleg tistega, kar sem prej povedal, kar je negativni
               vpliv z zapiranjem meje. V primeru, da se bo zaradi teh sredstev povečala skupna
               javna finančna poraba, recimo en del sredstev dobimo od Evropske unije, en del
               sredstev sami prispevamo in povečamo javnofinančno porabo, bo učinek na kratek rok
               lahko pozitiven. Višja skupna javnofinančna poraba bi namreč povečala domačo
               potrošnjo in s tem na kratek rok pozitivno vplivala na BDP. Bi pa seveda ta dodatna
               javnofinančna poraba povečala tako primanjkljaj kot tudi dolg države, saj bo vsaj del
               teh dodatnih sredstev treba financirati z zadolževanjem. Učinek migrantske krize na
               rast je lahko na drugi strani tudi nevtralen, če bi se zaradi povečanih odhodkov za
               ta namen prihranke iskalo na drugih področjih, tako da pač drugje pa pač
               povpraševanje zmanjšamo in potem ostane samo tisto, kar smo prej govorili, v bistvu
               ta negativni vpliv zapiranja mej na tako odprto gospodarstvo, kot je slovensko.
               Dolgoročni vpliv migrantske krize na rast BDP je odvisen od zmožnosti integracije
               migrantov, ki bodo v Sloveniji zaprosili za zaščito, in to integracijo v delovno
               silo. Seveda, če je ta proces kontroliran in je sposobnost integrirati migrante v
               družbo in jih ustrezno zaposliti, potem je ta učinek lahko dolgoročen in zelo
               pozitiven. Po modelih, ki smo jih razvili, simulacije, ki so bile narejene na podlagi
               zadnjih projekcij prebivalstva, kažejo, da bi bil v primeru stalnih pozitivnih neto
               migracij, tam približno 4 tisoč na leto, vpliv na potencialno gospodarsko rast za
               Slovenijo do leta 2024 v višini 0,05 odstotne točke letno, na dolgi rok do leta 2047
               pa nekoliko višji, na višini 0,13 odstotne točke letno.</p>
            </sp>
            <sp xml:id="SDZ7-Redna-16-2016-02-29.sp121">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Suzana Lep Šimenko, zahtevate dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp122">
               <speaker>SUZANA LEP ŠIMENKO (PS SDS):</speaker>
               <p>Hvala lepa za besedo.</p>
               <p>Spoštovani minister, jaz bi se popolnoma strinjala z vami, če bi tukaj generalno
               govorili o migracijah na način, kot to dela Kanada, Avstralija, Nova Zelandija ali še
               katere druge države, torej ko v svojo državo pritegnejo izobražene, usposobljene
               ljudi, ljudi, ki že znajo njihov jezik. Tukaj ne moremo govoriti o takšnem tipu
               migracij. Vemo, da so ti ljudje tako rekoč večinoma brez izobrazbe, ne znajo jezika,
               ko govorimo o našem jeziku, in jih je tako rekoč nemogoče vključiti v našo, dejansko
               nekje zaposliti v določenih podjetjih, na trg delovne sile spraviti. Po drugi strani
               pa so tu še ostale razlike, zaradi katerih si dejansko prebivalci Republike Slovenije
               v večini niti ne želijo njihove vključitve v našo državo. Se pa strinjam, seveda je
               demografsko stanje tudi pri nas na dolgi rok zelo zaskrbljujoče in pomeni tudi, jaz
               verjamem, da je to vaša glavna osnova, ko preračunavate, kaj se bo v prihodnosti
               dogajalo, ker je to velik strošek za državo.</p>
               <p>Tisto, kar mene od vsega najbolj skrbi, je to, kakšen vpliv bo imelo na naše
               izvoznike.</p>
               <p>Ali imate mogoče podatek, kaj pomeni zapiranje mej konkretno za naše izvoznike in
               posredno na gospodarsko rast v Sloveniji?</p>
               <p>Hvala.</p>
            </sp>
            <sp xml:id="SDZ7-Redna-16-2016-02-29.sp123">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Dr. Dušan Mramor, gospod minister, izvolite.</p>
            </sp>
            <sp xml:id="SDZ7-Redna-16-2016-02-29.sp124">
               <speaker>DR. DUŠAN MRAMOR:</speaker>
               <p>Jaz se z vami popolnoma strinjam, da je ta ocena učinka migrantskih tokov na
               gospodarstvo Slovenije odvisno od številnih predpostavk in se razlikuje na kratek in
               dolgi rok. Pomembne predpostavke se nanašajo na profil migrantske populacije, to kar
               ste omenili. Učinek je namreč močno odvisen od spretnosti oziroma izobraženosti, od
               starosti, zmožnosti absorpcije, kar ste tudi omenili, v delovno silo, na kar vplivajo
               politike, ukrepi in splošni okvir za olajšanje vključitve migrantov na trg dela.
               Nedvomno bi mladi in visokoizobraženi migranti pozitivno vplivali na trg delovne sile
               in produktivnost, medtem ko je učinek starejših, slabše izobraženih bolj negotov. O
               tem pač ni dvoma.</p>
               <p>Da bi točno imeli oceno, kaj bi to zaprtje oziroma otežitev prehoda mej imelo na
               izvozno gospodarstvo Slovenije, mi te ocene še nimamo. Imamo neke grobe ocene,
               predvsem s strani združenj, kot so Združenja prevoznikov in podobno za nekatere druge
               države. In te ocene so zelo visoke. Zdaj, ali je to čisto ustrezna ocena, ker pač to
               interesno združenje, ponavadi malo interesno prilagodi tudi izračune, ampak zagotovo
               ti učinki ne bodo majhni.</p>
            </sp>
            <sp xml:id="SDZ7-Redna-16-2016-02-29.sp125">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Franc Laj bo postavil vprašanje ministrici za notranje zadeve mag. Vesni
               Györkös Žnidar.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp126">
               <speaker>FRANC LAJ (PS NP):</speaker>
               <p>Predsedujoči, hvala za dano besedo. Spoštovana ministrica, dragi kolegice in
               kolegi!</p>
               <p>Glede na to, da je moj predhodnik kolega Horvat že postavil kar nekaj identičnih
               vprašanj, kot sem jih jaz, bi se osredotočil predvsem na tisti drugi del, in sicer
               tistega, ki je najnovejšega datuma, in to od petka naprej. Kot veste, ministrica, v
               petek je imel sejo Občinski svet Občine Lendava. Tam je bil prisoten tudi državni
               sekretar. In kolikor sem jaz informiran, je stališče lokalne skupnosti, da lokalna
               skupnost nasprotuje prostemu neomejenemu gibanju migrantov iz sprejemnega in
               nastanitvenega centra v Lendavi. Naj vam samo povem, da sem sam priča temu, ko sem
               bil za vikend doma, da migranti res popolnoma prosto dobesedno tavajo po ulicah, tudi
               po šolskem dvorišču, in je občane začelo skrbeti, ali je poskrbljeno za varnost otrok
               v šoli. Gre za osnovno šolo, ki je 500 metrov oddaljena od tega centra. Glede na to,
               da ste že podali odgovor, da v skladu z zakonom o tujcih imajo migranti pravico do
               tega prostega gibanja.</p>
               <p>Meni se postavlja vprašanje:</p>
               <p>Kakšen status imajo, da kljub temu, da so bili zavrnjeni s strani ciljnih držav,
               kamor so bili namenjeni in so obtičali v tem centru, da se kljub temu lahko prosto
               gibljejo?</p>
               <p>To je prvo vprašanje. In drugo:</p>
               <p>Kdo je pristojen in pozvan, odgovoren za korektno informiranje občanov?</p>
               <p>Če bi občani oziroma mi vsi prej dobili prave informacije, bi bilo teh vprašanj in
               pomislekov, bojazni neprimerno manj. Hvala za odgovor.</p>
            </sp>
            <sp xml:id="SDZ7-Redna-16-2016-02-29.sp127">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Ministrica mag. Vesna Györkös Žnidar.</p>
            </sp>
            <sp xml:id="SDZ7-Redna-16-2016-02-29.sp128">
               <speaker>MAG. VESNA GYÖRKÖS ŽNIDAR:</speaker>
               <p>Hvala lepa, podpredsednik, za besedo.</p>
               <p>Spoštovani poslanec, kot ste že sami ugotovili, vaše vprašanje se je delno že
               prekrivalo z vprašanjem spoštovanega poslanca Horvata, zato menim, da ni potrebno, da
               ponavljam glede obveščanja lokalne skupnosti, glede vsega, kar smo že naredili, kako
               je prišlo do tega, da je ta center v Lendavi vzpostavljen in tudi ne glede ukrepov,
               ki so bili izvedeni in tudi glede obstoječe zakonodaje in glede vseh predlogov, ki
               smo jih predlagali, pa vendar žal niso bili sprejeti iz razlogov, ki sem jih že
               navedla.</p>
               <p>Kar se tiče dela policije lahko povem, da policija v okviru svojih rednih nalog
               spremlja stanje na terenu, torej stanje javnega reda in miru ter splošne varnosti v
               okolici teh objektov. Izvaja dejansko vse svoje naloge skladno s policijskimi
               pooblastili, prav tako ukrepa skladno z zakonodajo ob vseh zaznanih kršitvah bodisi
               iz področja prekrškov, bodisi iz področja kaznivih dejanj in v vseh teh primerih
               vsekakor se uveljavlja tudi individualna odgovornost, če se ta odklonska ravnanja
               ugotovijo. V tem trenutku ocenjujemo, da se zaradi migrantov, ki so nastanjeni v
               Lendavi, varnostna situacija ni poslabšala. Seveda pa v primeru, da bi obstajala
               verjetnost, da bi v določenem prostoru ali območju, kjer je večja količina migrantov,
               prišlo do kakšne velike nevarnosti oziroma pretnje te nevarnosti, bi pa seveda
               policija v vsakem primeru ukrepala v skladu z Zakonom o nalogah in pooblastilih
               policije v smislu, da se izprazni območje, prepove prosti dostop, začasno omeji
               gibanje v skladu z vsemi omejitvami, ki jih policija v skladu s tem zakonom ima,
               torej časovno omejeno in pa enkratni ukrep v skladu z zakonom.</p>
               <p>Kar se tiče statusa, dejansko gre tu za zelo kompleksno situacijo, verjamem, da to
               kot poslanec zelo dobro poznate, ker namreč ga ni ukrepa, ki bi sam rešil migracijski
               tok, torej deluje se po vseh različnih vzvodih, ki so v ta način, v te namene dani
               tako po zakonodaji kot tudi mednarodnopolitično in tudi notranjepolitično. Če
               poenostavim, tukaj pravzaprav gre za tujce, ki za mednarodno zaščito pri nas ne
               zaprosijo in se obravnavajo po zakonu o tujcih. Policija vodi postopke in aktivnosti
               za odstranitev v državo bodisi tranzita ali izvora vključno z nastanitvijo v primerne
               kapacitete oziroma centre za tujce, če je to potrebno. Seveda pa zakon o tujcih po
               drugi strani določa tudi primere, v katerih prisilna odstranitev ni mogoča, torej
               Republika Slovenija oziroma policija ne vrača v tiste države, v katerih bi bila
               svoboda ali življenje teh ljudi ogrožena.</p>
               <p>Verjamem in razumem, da vas in tudi občane skrbi varnostna situacija, kar se tiče
               delovanja policije. Seveda je to primarna smer delovanja naše policije, vendar pa v
               temu trenutku ocenjujemo, da se varnostne razmere v Lendavi zaradi tega niso
               poslabšale, ker nenazadnje varnostno tveganje se ne ocenjuje samo na podlagi zaznav
               samo določenih migrantov v okolici, ki pravzaprav sami po sebi ne predstavljajo
               nobene grožnje. Uvodoma sem že tudi rekla, da gre za osebe, ki so bile varnostne
               preverjene, torej policija ni ugotovila nobenih varnostnih pridržkov, Tudi v tej luči
               je treba upoštevati vse te ukrepe, ki jih je policija izvedla in jih bo izvajala tudi
               v bodoče. Hvala lepa</p>
            </sp>
            <sp xml:id="SDZ7-Redna-16-2016-02-29.sp129">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Franc Laj, zahteva za dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp130">
               <speaker>FRANC LAJ (PS NP):</speaker>
               <p>Hvala ponovno za besedo.</p>
               <p>Zagotovo ne želim vas tukaj kakorkoli mučiti, ker bi bil vesel, da se posvetite tisti
               nalogi, da nam zagotovite res tisto stopnjo varnosti, ki nam bo omogočila mirno
               življenje tudi v našem kraju. Ampak kljub temu se mi postavlja vprašanje, poglejte,
               lokalna skupnost je jasno izrazila, da ni sprejemljivo prosto gibanje v takšnem
               obsegu, kot se tudi dogaja. Migranti se zadržujejo v skupinah in tudi je bil primer,
               ko jih je trideset ali pa štirideset, kot so mi javili, nekje med trideset in
               štirideset prišlo naenkrat v trgovino. Mislim, da potem naslednji primer, ki je bil,
               je to, da pač malenkost nenavadno so se obnašali tudi na ulicah, mogoče tudi zaradi
               tega, da so želeli pritegniti pozornost, ker vsekakor vi govorite to, da varnostna
               situacija se ni poslabšala. Do izgredov res ni prišlo, do večjih problemov ni prišlo,
               ampak, poglejte, to so migrantje iz povratnega toka. Oni so na nek način ranjeni, kaj
               se lahko vse zgodi, ne vemo, zato bi bilo dobro, da se v skladu z zahtevami lokalne
               skupnosti to gibanje omeji. Hvala.</p>
            </sp>
            <sp xml:id="SDZ7-Redna-16-2016-02-29.sp131">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Mag. Vesna Györkös Žnidar, izvolite.</p>
            </sp>
            <sp xml:id="SDZ7-Redna-16-2016-02-29.sp132">
               <speaker>MAG. VESNA GYÖRKÖS ŽNIDAR:</speaker>
               <p>Spoštovani poslanec, popolnoma razumem vaše pomisleke in tudi seveda skrbi lokalne
               skupnosti. Kot že rečeno, menim, da je policija tudi v kontekstu tega migrantskega
               vala dobro opravila svojo nalogo, da je poskrbela za varnost. Tako bo tudi v bodoče.
               Bo izvedla vse tiste ukrep, ki so po zakonodaji možni, da se morebitna odklonska
               ravnanja zminimizirajo oziroma da do njih ne prihaja. Sami ste slišali tudi uvodoma,
               da smo tudi mi predlagali določene spremembe zakonodaje, vendar žal ti predlogi do
               zdaj še niso bili sprejeti, torej sprememba Zakona o nadzoru državne meje v smeri,
               kot sem uvodoma povedala. Morda bodo pa okoliščine v bodočnosti takšne, da bodo
               vendarle preobrnile situacijo v smeri, da bo do teh sprememb vendarle prišlo.</p>
               <p>V času migrantskega vala je izjemno pomembno poudariti to, da ni prišlo do nobenega
               varnostnega dogodka, v katerem bi bili udeleženi naši državljani, in tudi slovenska
               policija bo v bodoče storila vse, da do tega ne bi prišlo. Je pa dejstvo, da se
               situacija, ki je zelo kompleksna, se zelo spreminja, nastanitvene kapacitete – jaz
               razumem, da občani temu nasprotujejo, vendarle pa je treba poudariti tudi to, kar sem
               uvodoma povedala, do teh zgostitev prihaja zato, ker Slovenija ustavlja migrantski
               tok. Slovenija je pravzaprav prva država na zahodnobalkanski poti, ki je začela
               ustavljati ta tok, je prva, ki je dosledno registrirala, varnostne preglede izvedla.
               Skratka, za varnost je slovenska policija v kontekstu izvajanja tistih določb
               schengena, ki niso prilagojene tako masovnim prihodom na našo mejo, dejansko
               zadostila in je svoje delo dobro opravila. Tukaj gre pravzaprav za osebe, ki se
               začasno zadržujejo na našem območju, zato da se razčisti njihov status. Nekateri bodo
               prosili za mednarodno zaščito, nekateri bodo morda v komunikaciji s kakšno drugo
               državo predani naprej, nekateri bodo morda sami želeli nazaj, nekateri bodo pa tudi
               vrnjeni na Hrvaško in tudi državo izvora. Vsekakor pa kar se tiče dela slovenske
               policije bo v maksimalni možni meri skrbela za varnost tudi v Lendavi. Če pa imate
               kakršnokoli vprašanje, pa se lahko vedno obrnete tudi na Ministrstvo za notranje
               zadeve in z veseljem vam bomo posredovali odgovore na vsa vaša vprašanja.</p>
            </sp>
            <sp xml:id="SDZ7-Redna-16-2016-02-29.sp133">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Janko Veber bo postavil vprašanje ministru za gospodarski razvoj in
               tehnologijo gospodu Zdravku Počivalšku, ki je opravičeno odsoten, ter ministru za
               infrastrukturo dr. Petru Gašperšiču.</p>
            </sp>
            <sp xml:id="SDZ7-Redna-16-2016-02-29.sp134">
               <speaker>JANKO VEBER (PS SD):</speaker>
               <p>Hvala za besedo. Lep pozdrav vsem, še posebej ministru za infrastrukturo gospodu
               Petru Gašperšiču!</p>
               <p>Ustno poslansko vprašanje postavljam zaradi izjemno resnih razmer, ki so nastale pri
               upravljanju z Rudnikom živega srebra v Idriji. Gre za dejstvo, da se je leta 2009
               pričel likvidacijski postopek Rudnika živega srebra v Idriji, ki je deloval več
               stoletij in predstavlja izjemno tehnično dediščino v Sloveniji, zato je bil tudi
               uvrščen na seznam Unesca. Ampak kljub vsemu temu izjemnemu pomenu tako v svoji
               zgodovini kot tudi v zaščiti Unesca, ne dobiva tistega odziva s strani Ministrstva za
               infrastrukturo in Ministrstva za gospodarski razvoj in tehnologijo, ki si ga zagotovo
               zaslužijo tako ljudje kot sama Idrija. Tudi zaradi morebitnih hudih posledic, ki se
               lahko zgodijo zaradi nedelovanja črpalk in zaradi nevzdrževanja rudniških naprav in
               rovov, so lahko posledice potem bistveno dražje, hujše, kot pa če se zagotavlja
               sredstva za sprotno zapiranje in vzdrževanje v poznejših letih. Dejstvo je, da v
               januarju zaposleni v rudniku niso dobili niti plač, in dejstvo je, da tudi od leta
               2009 pravzaprav razprodajajo premoženje rudnika, ki so ga skozi stoletja ustvarjali,
               zato da lahko poravnavajo obveznosti, ki so nastale z odločitvijo, da gre rudnik v
               likvidacijo.</p>
               <p>Zato me, minister, resnično zanima:</p>
               <p>Kako boste uredili skupaj z ministrom za gospodarski razvoj in tehnologijo
               financiranje idrijskega rudnika?</p>
               <p>In sprašujem:</p>
               <p>Ali se bodo dokončno uredile tudi nevzdržne razmere v Rudniku živega srebra v Idriji
               in se s tem preprečile morebitne še hujše posledice zaradi nevzdrževanja?</p>
               <p>Pred kratkim smo lahko spremljali, kako hude posledice so, če se ne opravi vseh del,
               ki so potrebna za zapiranje rudnika. Hvala.</p>
            </sp>
            <sp xml:id="SDZ7-Redna-16-2016-02-29.sp135">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod minister dr. Peter Gašperšič, izvolite.</p>
            </sp>
            <sp xml:id="SDZ7-Redna-16-2016-02-29.sp136">
               <speaker>DR. PETER GAŠPERŠIČ:</speaker>
               <p>Hvala, predsedujoči, za besedo. Spoštovani poslanke in poslanci!</p>
               <p>Hvala poslancu gospodu Janku Vebru za postavljeno vprašanje. Uvodoma bi želel
               pojasniti, da Ministrstvo za infrastrukturo ni tisto, ki bi bilo odgovorno za sedanje
               stanje v Idriji oziroma za stanje vzdrževanja in monitoringa v rudniku. Pa bom
               pojasnil, kako stvari trenutno stojijo. Sedanja ureditev namreč temelji na 150.c
               členu Zakona o rudarstvu in sklepu Vlade iz julija 2014, ki je določil novega
               zavezanca za izvajanje nadaljnjega vzdrževanja in monitoringa na vplivnem območju
               rudnika Idrija, v katerem se rudarjenje več ne izvaja. Stališče Ministrstva za
               infrastrukturo je tudi, da so s tem pravzaprav podane ustrezne podlage za izvajanje
               vzdrževanja in monitoringa v tem vplivnem območju in je s tem tudi zagotovljena
               varnost Idrije, vsaj kot stoji na papirju. Sklep Vlade namreč določa izvajalca in
               način financiranja ter omogoča, da se rudarji iz Rudnika živega srebra, torej iz
               podjetja, prezaposlijo na Center za upravljanje z dediščino živega srebra, torej spet
               na javni zavod, ki je bil ustanovljen zato, da s to dediščino, kot ste omenili, ki je
               tudi zapisana v Unescov seznam, da s to dediščina upravlja. Ministrstvo za
               infrastrukturo je skladno s tem sklepom Vlade, torej iz julija 2014, tudi preneslo
               potem koncesijo za vzdrževanje in monitoring na Center za upravljanje z dediščino
               živega srebra. Dejstvo pa je, da Center za upravljanje kot novi zavezanec z
               izvajanjem tega nadaljnjega vzdrževanja in monitoringa na delu rudnika teh nalog zdaj
               ne izvaja. To pa je pravzaprav posledica stališča Ministrstva za kulturo, da niti to
               ministrstvo niti sam Center za upravljanje dediščin živega srebra nista usposobljena
               in da nimata zagotovljenih finančnih virov za izvajanje dejavnosti vzdrževanja in
               monitoringa. Zdaj jaz lahko tudi povem, da je pravzaprav skladno s tem stališčem
               Ministrstvo za kulturo potem v mesecu februarju letos tudi pripravilo predlog
               vladnega gradiva, katerega bistvo je bilo, da bi se te naloge vzdrževanja in
               monitoringa prenesle na Javno podjetje Komunala Idrija, d. o. o. Temu predlogu naše
               ministrstvo in temu prenosu pristojnosti, torej vzdrževanje monitoringa iz Centra za
               upravljanje dediščine na komunalo, naše ministrstvo ni nasprotovalo. Trenutno pa se
               pravzaprav v okviru medresorskega usklajevanja tega gradiva pravzaprav preverjajo
               možnosti financiranja teh nalog temu javnemu podjetju, kar pa je pravzaprav tudi v
               pristojnosti Ministrstva za gospodarstvo, danes ministra žal tukaj ni. Namreč s tem
               sklepom Vlade je bilo to financiranje teh nalog naloženo, financiranje nalog Centra
               za upravljanje živega srebra je bilo naloženo Ministrstvu za gospodarstvo. Tako da bi
               zdaj ta prenos tega financiranje bilo treba preučiti, ali je torej možno to prenesti
               na komunalo. To se preverja, je v teku. Hvala lepa.</p>
            </sp>
            <sp xml:id="SDZ7-Redna-16-2016-02-29.sp137">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Janko Veber zahtevate dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp138">
               <speaker>JANKO VEBER (PS SD):</speaker>
               <p>Ministru za infrastrukturo se zahvaljujem za odgovor. Skladno z 247. členom
               Poslovnika, predsedujoči, pa bi predlagal, da mi poda ustni odgovor tudi minister za
               gospodarstvo gospod Počivavšek, na tisti preostali del, na katerega danes pač tudi
               minister ni mogel odgovoriti. Vztrajam pri ustnem odgovoru in pričakujem tudi
               nadaljevanje tega odgovora na naslednji seji v skladu s 247. členom Poslovnika.
               Hvala.</p>
            </sp>
            <sp xml:id="SDZ7-Redna-16-2016-02-29.sp139">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Nada Brinovšek bo postavila vprašanje ministrici za notranje zadeve mag. Vesni
               Györkös Žnidar.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp140">
               <speaker>NADA BRINOVŠEK (SDS):</speaker>
               <p>Hvala za besedo, predsedujoči. Lep pozdrav vsem skupaj!</p>
               <p>Spoštovana ministrica, lansko leto 29. oktobra so policisti napovedali stavko, ki so
               jo začeli 18. novembra lansko leto, in ta stavka traja že četrti mesec. Policisti so
               to stavko napovedali predvsem zaradi plačnih anomalij, kot vemo, in pa zaradi njihove
               zastarane poklicne opreme. V napovedi stavke so opozorili tudi na ponižujoč odnos s
               strani Vlade, ki so ga bili policisti deležni v jesenskem času, se pravi v tistem, se
               vsi spomnimo, migrantskem valu, ko so ob meji stali dan in noč in za to za malico
               prejeli samo sendvič, plastenko vodo in pa eno jabolko. No, policisti, je res, da so
               v zadnjih 25 letih že nekajkrat stavkali, ampak tako dolgo, kot se vleče ta stavka,
               se ni vlekla še nikoli. In kaj je temu krivo, bi tukaj vprašala. Verjetno popolna
               ignoranca. Najprej s strani ministrstva, nato pa tudi s strani Vlade. Vsem nam je še
               kako znan odziv predsednika Vlade, ki je dejal, da je stavka policistov neodgovorna,
               nedostojna in pa seveda sramotna. Seveda se je predsednik Vlade za te besede kasneje
               tudi opravičil, ampak saj veste: Beseda izrečena … Veste, kako gre to naprej. Znano
               je tudi dejstvo, da več kot en mesec po začetku stavke sploh ni bilo pogajanj, ko pa
               so stekla, vladna pogajalska skupina sploh ni imela koncepta, po katerem bi se pač
               lahko pogajali. Vlada je tako od začetka stavke do danes izgubila že preko 8
               milijonov oziroma bom rekla toliko, 8 milijonov sredstev ni priteklo v naš državni
               proračun. 16. februarja je vladna pogajalska skupina predstavnike sindikatov
               seznanila, da ni uspela zagotoviti dodatnih sredstev za reševanje stavkovnih zahtev
               in pa da vladna pogajalska skupina nima mandata za nadaljevanje pogajanj, s tem pa je
               ustavljen pogajalski proces in popolnoma blokirana stavkovna pogajanja.</p>
               <p>Glede na vse to, spoštovana ministrica, me zanima:</p>
               <p>Ali ima Vlada, ministrica ali pa pogajalska skupina že pripravljena kakšna izhodišča
               za pogajanja?</p>
               <p>Kdaj bodo, kdo se bo pogajal?</p>
               <p>Glede na neuspeh pogajalske skupine in dejstvo, da stavki še ni videti konca, me
               zanima:</p>
               <p>Na kakšen način se bodo manjkajoča sredstva, ki ne bodo prišla v državni proračun,
               nadomestila?</p>
               <p>Hvala lepa za odgovor.</p>
            </sp>
            <sp xml:id="SDZ7-Redna-16-2016-02-29.sp141">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa ministrica mag. Vesna Györkös Žnidar, izvolite.</p>
            </sp>
            <sp xml:id="SDZ7-Redna-16-2016-02-29.sp142">
               <speaker>MAG. VESNA GYÖRKÖS ŽNIDAR:</speaker>
               <p>Spoštovana poslanka, domnevam, da ste mi to vprašanje postavili zato, ker ste
               poslanka ene stranke z eno najdaljših tradicij v Državnem zboru in se pravzaprav
               zavedate celovitega konteksta okoliščin, ki so pravzaprav pripeljale do aktualne
               policijske stavke, do katere nikakor ni prišlo niti zaradi slabega vodenja resorja
               niti zaradi pomanjkanja socialnega dialoga ali pa zaradi slabe proračunske
               perspektive. Kot veste, sem v zadnjem letu, dobrem letu uspela policiji zagotoviti
               dodatnih 87 milijonov evrov, torej od prevzema mandata naprej, ampak do stavke je
               prišlo zaradi neizpolnjenih zavez preteklih vlad. Ena ključnih obljub je bila dana
               tudi v letu 2012, vemo, kdo je takrat vodil tudi Ministrstvo za notranje zadeve, in
               pa tudi zaradi vseh nespametnih odločitev v preteklih letih, ki so sistematično
               izčrpavale policijo tako kadrovsko, finančno, materialno, zaradi česar pravzaprav
               meni še zdaj okostnjaki padajo iz omar. Temu lahko rečemo ponižujoč odnos, nikakor pa
               ne temu, kar počne aktualna vlada. Mi smo se lotili resno ne le proračunske
               perspektive, ampak smo se tudi resno lotili teh pogajanj oziroma načina realizacije
               zavez preteklih vlad. Tukaj ne gre za klasična pogajanja, ampak gre za način
               realizacije zavez preteklih vlad. Pogajamo se v okviru določenega finančnega
               mandata.</p>
               <p>Ne bom vas popravljala, ko ste povzemali, kaj se je dejansko tukaj dogajalo, ampak
               moram reči, da niste pravilno bodisi niti povzeli ali pa razumeli dejanskega stanja.
               Do nobenih zastojev ni prihajalo. V trenutku, ko smo prišli do izčrpanja finančnega
               mandata, ko smo prišli do točke, ko dejansko več nismo imeli mandata vlade za dajanje
               nadaljnjih konkretnih rešitev, znotraj katerega odpravljamo plačne anomalije, smo
               seveda s poročilom odšli na Vlado in zahtevali dodatni mandat. Vladna pogajalska
               skupina je imela koncept in ga tudi ima, če ste pozorno spremljali, kaj se je v tem
               celotnem času dogajalo. Začeli smo tako, da je bilo stališče Ministrstva za finance,
               da moramo sami plačati te dodatne zahteve, ampak potem smo se pa vendarle dogovorili,
               da se bodo zagotovila dodatna finančna sredstva, ker sicer bi proračunska perspektiva
               in stanje v policiji bilo še slabše. Tega nikakor nisem mogla dovoliti in se s tem
               niti nisem strinjala. Omenjali ste tudi opremo. Res je, oprema je bila del stavkovnih
               zahtev, ampak menim, da popolnoma neupravičeno, ker zagotavljanje opreme, torej
               varnost za delo policistov, je stalna naloga tako ministrstva kot tudi policije. K
               temu smo tudi pristopili. Že v preteklem letu smo izvajali javna naročila, s tem
               nadaljujemo tudi v tem letu, ko bomo izvedli ene zelo velike nabave, da se izboljša
               oprema v policiji, ker vendarle našim policistom je treba zagotoviti tudi varno
               delo.</p>
               <p>Koncept vladne pogajalske skupine se izpolnjuje, vladna pogajalska skupina je dobro
               opravila svoje delo, v tem trenutku smo zagotovili oziroma ponudili približevalne
               predloge v višini več kot 7 milijonov evrov. Ocenjujem, da je vladna pogajalska
               skupina svoje delo dobro opravila. Pogajanja še niso zaključena. Predvidevam, da se
               bodo nadaljevala jutri, vabila sicer še niso bila poslana, ampak glede na to, da
               imamo jutri tudi obveznosti v Državnem zboru, pričakujem, da bomo jutri nadaljevali.
               Seveda do določene mere smo že zbližali naša pogajalska izhodišča, je pa res, da smo
               finančno omejeni. Je pa treba poudariti tudi to, da celovitega urejanja kariernega
               plačnega sistema policije v teh pogajanjih ne bomo rešili. Je pa vsekakor ena izmed
               mojih temeljnih prioritet celovito urejanje statusa policista. V kontekstu teh
               približevalnih predlogov, ki smo jih obema sindikatoma podali, ko torej ponujamo
               sistemske ukrepe, torej na eni strani se upoštevajo dogovori o ukrepih na področju
               plač, ki tudi prinašajo za policiste bistveno povečanje oziroma izboljšanje njihovega
               statusa, potem odpravljamo te ključne anomalije, ki izhajajo iz podvrednotenosti
               določenih delovnih mest v policiji. Torej lotili smo se najbolj obremenjenih delovnih
               mest v policiji, zato ker delo policista se je v preteklih letih zelo spremenilo, in
               prav je, da se tudi te anomalije odpravljajo. Zato je tudi moje stališče ves čas
               bilo, da zahteve so legitimne in da je treba najti način, da se to realizira. Je pa
               res, da je javnofinančni okvir omejen. Je pa res tudi to, da karierni sistem oziroma
               plačni sistem javnih uslužbencev v celoti ne ustreza potrebam policije, tako da to je
               tudi ena od mojih prioritet sicer in pa tudi v kontekstu teh pogajanj, glede katerih
               pričakujem, da bomo seveda v kratkem uspeli zbližati naša stališča. In kot rečeno,
               finančni okvir je omejen, ampak ocenjujem, da je vladna pogajalska skupina svoje delo
               izjemno dobro opravila, ker smo podali kar nekaj približevalnih predlogov, ki znašajo
               več kot 7 milijonov evrov.</p>
            </sp>
            <sp xml:id="SDZ7-Redna-16-2016-02-29.sp143">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Nada Brinovšek zahtevate … Ne. Hvala lepa.</p>
               <p>Gospod Tomaž Lisec bo postavil vprašanje ministru za finance dr. Dušanu Mramorju.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp144">
               <speaker>TOMAŽ LISEC (PS SDS):</speaker>
               <p>Hvala, spoštovani podpredsednik, za dano besedo. Spoštovani minister, ministrica,
               kolegi, kolegice, lep pozdrav!</p>
               <p>Danes je deloma že bilo nakazano vprašanje glede davčnih blagajn, ampak v popolnoma
               drugi smeri kot upam, da bom vprašal jaz. In tudi upam, da bom dobil konkretne
               odgovore.</p>
               <p>Na eno izmed prejšnjih vprašanj je minister že odgovoril, kako poteka delovanje
               davčnih blagajn v začetku leta 2016, predvsem v mesecu februarju, ko so dobili
               predstavniki Finančne uprave Republike Slovenije polna pooblastila za delovanje v
               skladu z Zakonom o davčnem potrjevanju računov. Bilo je rečeno, da je bilo
               ugotovljenih približno preko 2 tisoč prestopkov, malo manj kot 10 % nepravilnosti in
               pa za 44 tisoč evrov izkazanih glob, če sem si prej prav zapisal.</p>
               <p>Pa me v začetku zanima, spoštovani minister:</p>
               <p>Ali boste s tem izplenom, če boste nadaljevali v takem tempu kot ste si ga začrtali v
               začetku leta 2016, sledili vašim projekcijam, ki kažejo, da bo državni proračun na
               podlagi kazni in na podlagi celotnega delovanja davčnih blagajn dobil od 50 pa do 100
               milijonov evrov?</p>
               <p>Zanimajo me tudi številke, konkretne, ki so v tem trenutku dane glede stroškov
               vzpostavitve davčnih blagajn, pa najsibo to tako na strani države, ki je morala
               verjetno koga zaposliti ali pa kaj spremeniti znotraj finančne uprave.</p>
               <p>Predvsem pa me zanima:</p>
               <p>Koliko zavezancev je že vzpostavilo davčno blagajno?</p>
               <p>Koliko je še tistih, ki uporabljajo še vedno vezano knjigo računov?</p>
               <p>Kako boste spodbudili ljudi oziroma vse tiste, ki se jih ta zakon tiče, da bodo do 1.
               1. 2017 vzpostavili davčno blagajno?</p>
               <p>Predvsem pa me, spoštovani minister, zanima:</p>
               <p>Kakšni so v tej prvi fazi uvedbe davčnih blagajn učinki na kmetijstvo, obrt,
               gospodarstvo, turizem in morda tudi na društveno dejavnost?</p>
               <p>Name pritiskajo tako predstavniki kmetijstva, ki se odločijo, da ne bodo več
               sodelovali na kmečkih tržnicah, name se obračajo manjši obrtniki, ki pravijo, da
               tisti, ki prej so zganjali sivo ekonomijo, delajo to tudi naprej, predvsem pa se name
               obračajo razni predstavniki manjših društev, ki se sprašujejo, kdo hudirja bo sploh
               še deloval v različnih športnih, kulturnih, mladinskih, upokojenskih, gasilskih in ne
               vem kakšnih društvih, saj jim država za tistih 500 ali tisoč evrov, kolikor imajo
               letnega prometa, daje nenormalne zahteve zaradi vzpostavitve davčnih blagajn.
               Hvala.</p>
            </sp>
            <sp xml:id="SDZ7-Redna-16-2016-02-29.sp145">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod minister, dr. Dušan Mramor, izvolite.</p>
            </sp>
            <sp xml:id="SDZ7-Redna-16-2016-02-29.sp146">
               <speaker>DR. DUŠAN MRAMOR:</speaker>
               <p>Hvala lepa.</p>
               <p>Sem že tudi pred približno dvema tednoma dobil prvo vprašanje, kakšni so učinki
               uvedbe davčnih blagajn. Seveda predvsem z vidika tega, koliko je prihodkov proračuna,
               je to še mnogo prezgodaj za oceniti.</p>
               <p>Naj vam dam v bistvu odgovor na vsa vaša vprašanja, kolikor je to danes mogoče. Se
               pravi, to davčno potrjevanje računov je obvezno za vse subjekte, ki so v skladu s
               predpisi, ki urejajo DDV, dolžni izdati račun za dobavljeno blago, storitve, prejmejo
               pa plačilo v gotovini, kot je to opredeljeno z zakonom. Od uvedbe novega sistema sta
               minila še ne polna dva meseca, zato podatkov, potrebnih za oceno vplivov uvedbe
               davčnega potrjevanja računov na državni proračun, še ni na razpolago, je prekratko
               obdobje. Poleg tega pa v januarju nismo izvajali tega poglobljenega inšpekcijskega
               nadzora.</p>
               <p>Z vidika javnofinančnih prihodkov pričakujemo v letu 2016 iz naslova ukrepa teh
               davčnih blagajn 75 milijonov evrov dodatnih davčnih prihodkov v proračun. Finančna
               uprava bo za namen ob ugotavljanju učinkovitosti uvedenega ukrepa spremljala in
               analizirala vrsto različnih podatkov in povezav med njimi. Poročila za spremljanje
               finančnih učinkov bodo vsebovala primerjavo časovnih vrst različnih obračunov,
               obveznih dajatev in finančnih učinkov ukrepa davčnega potrjevanja računov. Priprava
               podatkov in analiz je pogojena s časovno dinamiko oddajanja obračunov. Na področju
               davka na dodano vrednost, če gremo sedaj na posamezne davke, lahko prve ocene
               pričakujemo v sredi meseca maja 2016. Vsi obračuni za prva trimesečja leta 2016 bodo
               namreč oddani do 30. 4. 2016. Na področju davka od dohodkov pravnih oseb in davku od
               dohodkov iz dejavnosti pa bo mogoče učinke uvedbe teh davčnih blagajn oceniti šele po
               oddaji obračunov davka za leto 2016, ki jih bodo zavezanci vložili najkasneje 31. 3.
               2017.</p>
               <p>Z vidika stroškov, to ste tudi vprašali, uvedbe davčnih blagajn je treba izpostaviti,
               da akcijski načrt, ki ga je v februarju 2015, lansko leto, sprejela Vlada, vsebuje
               oceno stroškov Finančne uprave Republike Slovenije za uvedbo informacijske podpore za
               delovanje sistema davčnih blagajn v višini 2 milijona evrov. Dejanski stroški
               nadgradnje sistema pa so znašali približno 1,7 milijonov evrov, kar je manj od
               predvidenega.</p>
               <p>V zvezi z učinkom davčnih blagajn na gospodarstvo, obrt in kmetijstvo ocena še ni
               mogoča. Konkretne vplive davčnih blagajn na posamezne dejavnosti bo mogoče oceniti po
               prejemu računovodskih izkazov poslovnih subjektov za leto 2016, to se pravi v letu
               2017. Hkrati posebej pojasnjujemo, da z vidika obveznosti izdajanja računov,
               izvajanja DDV zakonodaje oziroma obsega davčnih obveznosti sistem davčnega
               potrjevanja računov ne prinaša sprememb. Sprememba je le v načinu izdajanja računov.
               Mi je zelo žal, ampak malo je prezgodaj, za DDV bomo vedeli tam nekje maja. To bodo
               prve resne ocene. Hvala lepa.</p>
            </sp>
            <sp xml:id="SDZ7-Redna-16-2016-02-29.sp147">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Tomaž Lisec, izvolite, zahtevate dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp148">
               <speaker>TOMAŽ LISEC (PS SDS):</speaker>
               <p>Hvala, minister. Seveda smo komaj na začetku uvajanja davčnih blagajn, čeprav je
               zakon v veljavi že od julija 2015. Nisem pričakoval zelo konkretnih številk, kajti
               tudi niso možne.</p>
               <p>Me pa zanima:</p>
               <p>Ali ste pa v tem času, torej od julija 2015 pa do konca februarja 2016, dobili kakšne
               pozive, predloge na ministrstvu, da bi te davčne blagajne, če že so neka svetinja,
               naredite bolj v skladu z zdravo kmečko pametjo?</p>
               <p>Jaz tedensko poslušam primer manjših obrtnikov pa manjših kmetov ki, kot sem že
               rekel, prodajajo na kmečki tržnici.</p>
               <p>Ali morda ministrstvo razmišlja, da bi te manjše pravne subjekte nekako ne oprostilo,
               ampak pozvalo k nekemu letnemu pavšalu po zgledu držav severneje od nas?</p>
               <p>Ali bi na drugi strani morda pustili, da manjša društva, ki so neka lokalna društva
               na različnih področjih, ki imajo na letni ravni manj kot 5 ali 10 tisoč evrov
               prometa, da bi tudi oni bili nekako izvzeti?</p>
               <p>Kajti ne morete obremeniti na eni strani predstavnikov finančne uprave, da –vsaj tako
               meni pravijo kolegi, ki so zaposleni na finančni upravi, prej so bili cariniki –
               lovijo majhne ribe, se ukvarjajo s kmetico, ki prodaja jajca, ali pa lovijo društva,
               kjer imajo probleme, kako svoje člane peljati na izlet.</p>
               <p>Ali se boste lotili z davčnimi blagajnami velikih utajevalcev?</p>
               <p>Imeli pa smo tudi nujno sejo Odbora za izobraževanje in za finance in sklep, da do
               18. 2. Ministrstvo za finance prouči argumente, podane, in objavi stališče do prodaje
               izdelkov na šolskih bazarjih. Jaz zaenkrat tega odgovora še nisem zasledil.</p>
               <p>V tej fazi me zanima:</p>
               <p>Ali se načrtuje sprememba Zakona o davčnem potrjevanju računov v letu 2016?</p>
            </sp>
            <sp xml:id="SDZ7-Redna-16-2016-02-29.sp149">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Dr. Dušan Mramor, izvolite.</p>
            </sp>
            <sp xml:id="SDZ7-Redna-16-2016-02-29.sp150">
               <speaker>DR. DUŠAN MRAMOR:</speaker>
               <p>Določeni predlogi prihajajo, to drži, na ministrstvo. Jih zbiramo in jih bomo
               proučili v enem paketu. Treba se je pa zavedati, da je bil zakon komaj sprejet, komaj
               uveljavljen ob principu, da izjem praktično ni za tiste vse, ki plačujejo DDV. S
               teoretičnega davčnega vidika je to tudi najbolj pravilen pristop, manj kot je izjem,
               nižje so lahko davčne stopnje, širši je zajem. Seveda se pa strinjam z vami, da kjer
               je pa stvar popolnoma nelogična, je pa treba tudi najti kakšne druge rešitve. Tako da
               prav na hitro popravljati zakon nisem navdušen, ker pač ko se sprejme, ga je potrebno
               izvesti, videti, analizirati, ampak, če vidiš, da so pa neke resne anomalije, so pa
               takšni popravki tudi možni.</p>
            </sp>
            <sp xml:id="SDZ7-Redna-16-2016-02-29.sp151">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Mag. Dušan Verbič bo postavil vprašanje ministru za javno upravo gospodu Borisu
               Koprivnikarju.</p>
            </sp>
            <sp xml:id="SDZ7-Redna-16-2016-02-29.sp152">
               <speaker>MAG. DUŠAN VERBIČ (PS SMC):</speaker>
               <p>Hvala za besedo, gospod podpredsednik. Spoštovana ministrica, ministra, poslanke in
               poslanci, prav lep pozdrav!</p>
               <p>V medijih smo lahko zasledili, da je Ministrstvo za javno upravo vzpostavilo
               aplikacijo oziroma informacijsko rešitev Statist, ki omogoča pregled in analizo
               podatkov o javnih naročilih. Z aplikacijo naj bi poenostavili pregledovanje in
               analizo velike količine podatkov o javnih naročilih ter najširši javnosti prvič
               zagotovili celovito, neposredno in posodobljeno objavo podatkov po oddanih javnih
               naročilih v Republiki Sloveniji. Aplikacija naj bi predstavljala enostaven in zelo
               fleksibilen pregled nad javnim naročanjem v državi. Na ta način naj bi uporabnik med
               drugim lahko pridobil informacijo o tem, kdo je največji naročnik določenega
               državnega organa, kaj država naroča, kaj in pri komu naročajo lokalne skupnosti in
               javni zavodi oziroma katere so tiste organizacije, ki največ javnih naročil
               pridobijo.</p>
               <p>Spoštovani gospod minister, nam lahko prosim bolj podrobno pojasnite namen aplikacije
               in pojasnite, kakšna je njena dodana vrednost glede na to, da že obstaja portal
               javnih naročil, kjer so izbrani vsi podatki.</p>
               <p>Zanima me še:</p>
               <p>Katere aktivnosti Ministrstvo za javno upravo še izvaja za povečanje transparentnosti
               javne uprave?</p>
               <p>Kakšen pomen vi osebno dajete področju transparentnosti?</p>
               <p>Hvala za odgovor.</p>
            </sp>
            <sp xml:id="SDZ7-Redna-16-2016-02-29.sp153">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Odgovoril bo gospod minister Boris Koprivnikar.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp154">
               <speaker>BORIS KOPRIVNIKAR:</speaker>
               <p>Hvala, predsedujoči. Spoštovani poslanec, kolegice poslanke in poslanci!</p>
               <p>Hvala za to vprašanje, ker mi je to področje posebej blizu, saj veste, da se z
               aktivnostmi, ki jih v okviru Ministrstva za javno upravo izvajamo, zelo zavzemamo za
               tako imenovano proaktivno transparentnost, torej da dajemo podatke, s katerimi država
               razpolaga, na voljo in še več, tudi izdelujemo orodje, s katerimi se povečuje
               informativna vrednost teh podatkov. Tudi številne težave, ki jih, v narekovajih,
               zadnje čase srečujemo, so rezultat tega, da se s transparentnostjo nepravilnosti
               ugotovijo, odpravijo in jih ni več. Če pa ni orodij za ugotavljanje
               netransparentnosti ali napačnih praks, potem se pa pač te ne odpravijo. Temu služi
               tudi orodje Statist, ki deluje nad portalom javnih naročil in v celoti povzema
               podatke, ki so že objavljeni na portalu javnih naročil, vendar na način, da se lahko
               pregledno in enostavno izvajajo analize. Kot ste že sami omenili, nad velikimi
               količinami podatkov, kdo je naročnik, kaj država naroča, pri kom, kaj naročajo
               lokalne skupnosti, javni zavodi, kdo pridobi največje število naročil, po kakšnih
               postopkih kdo izvaja javna naročila, koliko je odprtih, koliko je po drugih postopkih
               … To so vse izjemno dragocene analize, ki pokažejo javnosti pa tudi predstojnikom,
               kdaj in na katerih področjih je morda sum za kakšno nepravilnost, pa se ta razišče,
               ali pa čisto enostavno, da imamo boljši pregled nad tem, s kom država posluje in kako
               transparentno je tudi to poslovanje dejansko izvajano.</p>
               <p>Poleg tega mi izvajamo celo vrsto sistemskih aktivnosti, ki gredo v smeri večje
               odprtosti delovanja sistema, saj sem trdno prepričan, da tam, kjer je sistem zelo
               transparenten, zelo pregleden, tam je tudi možnost zlorab manjša in enostavno tudi ne
               prihaja do intence po vzpostavljanju zlorab, če je sistem zelo transparenten. To
               transparentnost pa iščemo predvsem na treh področjih. Eno je, da se sami predpisi
               sprejemajo transparentno, po jasnem postopku, ki tudi vključuje že v zgodnji fazi vse
               ključne deležnike, da se transparentno sklepajo pogodbe – zato so, recimo, tudi
               zadnje spremembe Zakona o dostopu informacij javnega značaja. Zakon o javnem
               naročanju prinesle, da se dejansko da vpogledati tudi v same pogodbe o javnem
               naročilu. In če vi preko portala Statist pregledate, kaj je nek organ dajal v javna
               naročila, potem pa preko supervizorja preverite tudi dejansko poslovanje tega organa,
               potem je omogočeno tako imenovano križno preverjanje in so možnosti zlorab ali nekih
               klientelističnih neupravičenih navez bistveno manjše.</p>
               <p>Tretja vrsta je pa, da javnost želimo seznanjati s porabo javnih sredstev, ne samo
               preko javnih naročil, tudi preko objave podatkov o plačah in drugih porabah, s
               katerimi javni sektor dejansko bremeni tudi davkoplačevalska sredstva.</p>
               <p>Ti ukrepi za samo večjo transparentnost, po mojem mnenju, lahko kompenzirajo to,
               česar si država nikdar ne bo mogla privoščiti v dovolj veliki vsebini, torej dovolj
               veliko število inšpekcijskih nadzornih organov, ki bi stalno in vse in vsakogar
               preverjali. S transparentnostjo dejansko vpeljemo sistem tako imenovanega pasivnega
               nadzora, kjer lahko tako mediji, posamezniki, državljani, nenazadnje konkurenca
               dejansko preverjajo, kaj se dogaja. In tukaj smo prisiljeni v to, da poslujemo odprto
               in pregledno.</p>
               <p>Na področju zakonodaje bi omenil samo še projekte, ki se ta trenutek že testirajo,
               tako imenovani MSP test. To je orodje, ki se že testira in bo pokazalo, koliko
               posamezen predpis dejansko vpliva na stroške posameznika, na stroške podjetja, preden
               se uvede. Kajti, danes smo še vedno pogosto soočeni s prakso, da so ti vplivi
               podcenjeni, zato poskušamo tudi to dvigniti na višji nivo.</p>
               <p>Predvsem bi pa poudaril, da tako na področju predpisov, transparentnosti, javnega
               naročanja poleg zakonodaje in normativne ureditve velik poudarek dajemo
               usposabljanju. Se pravi, usposabljanju naročnikov, da zakone razumejo, da
               pripravljajo boljša javna naročila, da pravilno opredelijo kriterije izbira, kajti po
               mojem trdnem prepričanju je tukaj bistvo problema in ne v sami zakonodaji. Zato bomo
               v tej smeri tudi nadaljevali.</p>
               <p>Bi pa še enkrat poudaril, da orodja za vpogled ali analizo javnih podatkov niso
               namenjena, če se lahko tako izrazim, lovu na čarovnice, ampak so namenjena temu, da
               se nepravilnosti ugotovijo in odpravijo, pa najsibodo namerne ali nenamerne. Potrebno
               jih je odpraviti. In s temi orodji jih najlažje tudi ugotovimo in prekinemo njihovo
               nadaljevanje.</p>
            </sp>
            <sp xml:id="SDZ7-Redna-16-2016-02-29.sp155">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Franc Breznik bo postavil vprašanje ministrici za notranje zadeve mag. Vesni
               Györkös Žnidar.</p>
            </sp>
            <sp xml:id="SDZ7-Redna-16-2016-02-29.sp156">
               <speaker>FRANC BREZNIK (PS SDS):</speaker>
               <p>Najlepša hvala, gospod podpredsednik.</p>
               <p>Spoštovana ministrica, pred, lahko rečem, več kot pol leta sem tukaj v Državnem zboru
               večkrat poudaril, da če je bila katera kriza nekako predvidljiva, je bila kriza z
               migranti, s tem migracijskim tokom, ki je potrkal lansko leto 18. septembra tudi na
               vrata Republike Slovenije. Takrat sem izvedel od občinskega poveljnika gasilske
               zveze, da bodo v našem centru v Črnem lesu, v hotelu, ki je bil zaprt, tisto noč
               nastanjeni begunci. To je izvedel zraven mene tudi župan Lenarta mag. Janez
               Kramberger. Odpravila sva ste tisti večer v center, pogledali smo delovanje centra,
               torej neko ad hoc varianto, lahko rečem, cele vrste služb, ki so bile tja poklicane.
               Lahko rečem, na srečo profesionalnega odnosa do tega dela, je bil pač tisti prvi šok
               nekako popravljen. Jaz sem potem bil drugi dan v centru. Drugi dan sem si pogledal
               tudi prvo prehrano teh ljudi, pogledal sem si sestavo teh ljudi, pogledal sem si
               odnos do teh ljudi, pogledal sem si tudi na koncu odhajanje teh ljudi proti mejnemu
               prehodu Šentilj pri Avstriji. Takrat sem tudi podal celo vrsto predlogov. Prvi
               predlog je seveda bil to, da ne lokalna skupnost ne jaz kot poslanec sploh nismo bili
               obveščeni, da bo Črni les ena izmed predvidljivih lokacij takrat za začasno
               nastanitev teh ljudi. O tem je tudi poročal občinski svet, poročal je župan Lenarta
               mag. Kramberger, tudi jaz sem o tem govoril. Po tistem sem podal celo vrsto
               predlogov, naj povem, tisti veliki problemi teh migrantov, torej zadaj za hotelom
               Črni les v Lenartu se nahaja tudi avtocesta, ki povezuje lokacijo med Koprom in
               Lendavo. Ena vrsta migrantov se je takrat celo sprehajala preko avtoceste, sprehajali
               so se po glavni cesti in podal sem nekaj predlogov. Torej kot vemo, takrat so tudi
               zavračali hrano, metali stran oblačila, ki so jih dobili, tam ob cesti, metali so
               stran najdražje konzerve, tuno z zelenjavo in takšne stvari, odklanjali so tople
               obroke. Dal sem celo vrsto pobud, predvsem pa sem vas takrat nekako vprašal, kako je
               s komunikacijo in katere vse te probleme, ali ste jih predvidevali in ali imate
               rešitve za vse te probleme, ali ste pripravljeni tudi za naslednji val teh beguncev.
               Kot veste, sem se z vami tudi v lanskem letu večkrat pogovarjal tukaj na hodniku,
               podajal sem vam neke rešitve.</p>
               <p>Zanima me;</p>
               <p>Zakaj predvsem niste komunicirali z lokalno skupnostjo niti s poslanci, ki prihajamo
               s tega območja, kjer bodo vsi ti centri v prihodnje?</p>
               <p>Najlepša hvala za odgovor.</p>
            </sp>
            <sp xml:id="SDZ7-Redna-16-2016-02-29.sp157">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa ministrica Vesna Györkös Žnidar, izvolite.</p>
            </sp>
            <sp xml:id="SDZ7-Redna-16-2016-02-29.sp158">
               <speaker>MAG. VESNA GYÖRKÖS ŽNIDAR:</speaker>
               <p>Spoštovani poslanec Breznik, zahvaljujem se vam za vaše vprašanje.</p>
               <p>Migrantska kriza kot taka ni bila presenečenja, na to smo se skorajda leto dni ali pa
               še več pripravljali. V tem segmentu smo tudi posebno pozornost posvetili
               informiranju, zlasti lokalnih skupnosti, ker menimo, da je ravno sodelovanje z
               lokalno skupnostjo tudi bistvenega pomena za uspešno obvladovanje migracijskih tokov,
               ker vendarle so lokalne skupnosti tiste, ki so najbolj obremenjene, tudi s tem
               migrantskim tokom prizadete. Zato se tudi z našimi ukrepi poskušamo v največji možni
               meri približati zahtevam v lokalni skupnosti in pa tudi odgovarjati na vsa njihova
               nerešena vprašanja in pa tudi njihove skrbi. Pred sprejetjem odločitev o lokacijah
               namestitvenih in sprejemnih centrov se Ministrstvo za notranje zadeve vedno posvetuje
               z lokalno skupnostjo, to je naša posebna skrb, se z njo usklajujemo in tudi sproti
               obveščamo o vseh novih informacijah. Sodelovanje z lokalnimi skupnostmi je
               zagotovljena na različne možne načine, tako z osebnimi obiski kot tudi pogovori,
               sodelujemo tako jaz, državna sekretarja in tudi ostali zaposleni na ministrstvu, če
               je to iz strokovnih razlogov potrebno, tudi s pogovori vladnih predstavnikov v teh
               lokalnih skupnostih. Evidentiranih je bilo okrog 70 pogovorov, ampak dejansko jih je
               pa bilo izvedeno še več, kar pomeni, da je dejansko za informiranje poskrbljeno. To
               je ena od prioritet našega dela tudi v kontekstu za obvladovanje tega migrantskega
               toka. Prav tako je zagotovljeno informiranje preko sodelovanja v Združenju občin
               Slovenije, Skupnosti občin Slovenije, Združenje mestnih občin Slovenije in tudi
               vstopom Ministrstva za javno upravo ter službe za lokalno samoupravo. Tudi Državni
               zbor redno obveščamo tako na odborih kot na sejah, prav tako Državni svet, kjer
               sedijo tudi predstavniki lokalnih skupnosti, tako da menim, kar se tiče pretoka
               informacij, je v tej dani situaciji, ki je izjemno obremenjujoča, ampak kljub temu
               veliko pozornost posvečamo tudi informiranju in skratka maksimalne napore vlagamo
               tudi v to. Imeli smo tudi več sestankov z župani in z predstavniki občin. Je pa treba
               poudariti še nekaj, večina lokacij je bila določena že v prvem migrantskem valu in
               jih zaradi situacije nekaj časa sicer nismo potrebovali, vendar pa jih nikoli iz tega
               spiska nismo umaknili.</p>
               <p>Seznam lokacij je tudi na spletni strani Ministrstva za notranje zadeve in se tudi
               sproti posodablja, tako da je zelo aktualiziran. Od septembra že objavljamo seznam
               vseh možnih lokacij na spletni strani, ker smo seveda na močnem stališču oziroma temu
               tudi ni možno oporekati, da javnost ima pravico biti seznanjena z vsemi
               razpoložljivimi dejstvi in tudi s popolnimi informacijami, da ne prihaja do
               dezinformacij in vseh ostalih škodljivih procesov, ki nikakor v tej situaciji ne
               pomagajo pri reševanju tega izjemno kompleksnega problema. Tudi v prihodnje bomo
               sproti obveščali o vseh odločitvah glede morebitnih novih lokacij. V vsakem primeru
               se bomo poskušali približati lokalnim skupnostim v največji možni meri in prisluhniti
               njihovim skrbem. Menim, da je komunikacija med predstavniki Vlade in lokalnimi
               skupnostmi kot tudi Državnim zborom primerna. Seveda, poslanci imate vedno možnost,
               da se obrnete tudi na Ministrstvo za notranje zadeve, in bomo odgovorili na vse, kar
               vas zanima. Nenazadnje, vi ste predstavniki ljudstva in za svoje delo potrebujete
               morda tudi širše informacije. Ves čas smo informirali tako o obstoječih lokacijah kot
               aktivnostih za iskanje novih. Vedno smo pa tudi odgovorili na vsa konkretna
               vprašanja, če so se ta vprašanja pojavila.</p>
            </sp>
            <sp xml:id="SDZ7-Redna-16-2016-02-29.sp159">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Franc Breznik, zahtevate dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp160">
               <speaker>FRANC BREZNIK (PS SDS):</speaker>
               <p>Najlepša hvala.</p>
               <p>Poglejte, spoštovana gospa ministrica, 19. septembra 2015, Zjutraj, sem se udeležil
               takratnega izrednega sestanka občinskega štaba Civilne zaščite. Tako predstavnik
               Civilne zaščite kot predstavnica Uprave za zaščito in reševanje, kot direktor
               Zdravstvenega doma Lenart, tako jaz kot poslanec, kot župan, kot predstavnik občinske
               uprave nismo dobili ne za delovanje migrantskega centra, ne za vzpostavitev
               migrantskega centra, razen seveda Uprava za zaščito in reševanje, ki je reševala po
               svojih načrtih, ki jih ima, mislim, da je bil načrt poplave ali nekaj takega
               vzpostavljen, nihče ni dobil specialnih navodil za delo migrantskih centrov takrat.
               Nobene obveščenosti ni bilo. Občinski organi v Lenartu so bili seznanjeni, videli so
               na spletni strani dva dneva nazaj, da je to predvideni center, vse ostalo, nobenih
               vprašanj lokalne samouprave. Tudi v tem drugem delu, ko ponovno vzpostavljate center,
               in to sedaj center kot neko zunanjo izpostavo predhodnega centra v Postojni, bi naj
               bil Črni les, ki ni primeren, prvič, gre za naš hotel v Slovenskih goricah, ki je
               predviden za naš turizem, slovenjegoriški, je nujno potreben, mi teh nastanitev
               nimamo. Kot veste, ima ta hotel sedaj Probanka v stečaju, po podatkih naj bi celo
               dobili 9 tisoč evrov, kar bo dobila Probanka v stečaju za najemnino. Ljudje pa
               ponovno niso bili obveščeni. Zato je bila 18. februarja ponovno izredna seja
               občinskega sveta, kjer smo se sestali župan, občinski svetniki in jaz in smo jasno
               dali vedeti tudi vašim predstavnikom na tej seji, da nismo bili obveščeni, nobeden
               nas niti ni vprašal. In še nekaj, ta novi status tega centra, ki bo v Črnem lesu, v
               njem bodo tisti migranti, ki so bili zavrnjeni, ki predstavljajo večjo varnostno
               tveganje. Zato še enkrat ponavljam, ta komunikacija sploh ni bila vzpostavljena.</p>
            </sp>
            <sp xml:id="SDZ7-Redna-16-2016-02-29.sp161">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa ministrica mag. Vesna Györkös Žnidar, izvolite.</p>
            </sp>
            <sp xml:id="SDZ7-Redna-16-2016-02-29.sp162">
               <speaker>MAG. VESNA GYÖRKÖS ŽNIDAR:</speaker>
               <p>Pravzaprav v dopolnitev tistega, kar sem že uvodoma povedala, nimam česa dodati. Še
               vedno sem na stališču, da informiranje dobro poteka, da vlagamo velike napore v to,
               da obveščamo lokalno skupnost, seveda se pa vedno najde možnost za izboljšave. Če bo
               to potrebno, bomo seveda tudi v bodoče še bolj se potrudili, da bo lokalna skupnost
               še bolje informirana. Dejansko je pa treba poudariti tudi to, da morda v določenih
               situacijah je pa občutek, da manjka informacij, tudi eden izmed načinov za izražanje
               nestrinjanja. Tudi to razumemo in tudi to ustrezno inkorporiramo v vse naše bodoče
               ukrepe in načrte, tako da se maksimalno približamo skrbem in zahtevam lokalnih
               skupnosti. Kot sem danes že uvodoma povedala, nastanitvene kapacitete so potrebne,
               zato ker alternativa temu dejansko je razprševanje. Glede vseh ukrepov, ki jih Vlada
               izvaja, bo prihajalo do določenih zgostitev na teritoriju Republike Slovenije in
               zaradi tega je treba tudi poskrbeti, da ti ljudje ne tavajo in da so primerno
               nameščeni do razrešitve njihovega statusa, torej, nekateri bodo prosili za azil,
               nekateri se bodo vrnili v svoje države, nekatere bomo vrnili na Hrvaško, v izvorne
               države, nekateri bodo pa preprosto morda tudi odšli v ciljne države, če jim bo to
               uspelo. Seveda bomo pa v bodoče zagotavljali, da bo lokalna skupnost primerno
               obveščena. Če pa poslanci potrebujete še kakšne dodatne informacije, pa smo vam vedno
               na voljo, tudi vam, gospod Breznik, če vas karkoli zanima, vedno se lahko obrnete na
               nas, da boste lahko še bolje lahko opravljali svoje delo v lokalni skupnosti.</p>
            </sp>
            <sp xml:id="SDZ7-Redna-16-2016-02-29.sp163">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Breznik, boste zahtevali razpravo v Državnem zboru?</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp164">
               <speaker>FRANC BREZNIK (PS SDS):</speaker>
               <p>Najlepša hvala, spoštovani gospod podpredsednik.</p>
               <p>Seveda bom zahteval na podlagi poslovnika razpravo v Državnem zboru. Prvič, situacija
               glede nastanitev v Črnem lesu, ni bil seznanjen ne župan ne občinski svetniki,
               nekateri tudi iz vaše stranke, spoštovana gospa ministrica, ne sedaj, ko ta dom
               dobiva novi status, torej status, kjer bo povečana potencialna nevarnost, torej v
               njem bodo nastanjeni begunci, ki so izgubili, torej, ki nimajo domicila ali pa ga
               niso dobili v Nemčiji, v Avstriji in bodo vrnjeni v matične države. Zato to
               predstavlja večje varnostno tveganje. Hotel nima rešetk, torej tudi razpršenosti, o
               kateri govorite, kaže na kontradiktornost. Zato ker niste izvajali ukrepov že
               septembra na meji, ker niste zapirali meje, ker niste izvajali triaže, so v Evropo
               prihajali ljudje, izmed katreih jih velik del ne bo dobilo statusa. Torej bodo
               vrnjeni v matične države. In razpršenost pomeni, da zmanjšate varnostno tveganje.
               Razpršenost pomeni tudi po eni strani večje stroške. Vsak tak center je potem treba
               vzdrževati, treba ga je ogrevati, rabi svoje varnostnike, rabi vzdrževalce in tako
               naprej. To so vprašanja. Ljudje, ki bi morda res potrebovali pomoč: otroci, ženske in
               ranljive skupine, te pomoči bodo manj deležne zaradi tega, ker so tu večinoma
               špekulanti, ljudje, ki so bili migranti, torej tisti ekonomski migranti, ki
               predstavljajo večje varnostno tveganje. In ravno to je temelj. In temelj je tudi, da
               občanov Lenarta in Lenartčank tudi vaše ministrstvo ni obvestilo, da bo sedaj to
               zunanja izpostava Postojne, da bo predstavljalo večje varnostno tveganje. Zato so
               ljudje, kar je po kmečki logiki, v Slovenskih goricah, ki so plačali za ta, če po
               domače povem, mednarodni šverc do Nemčije, kjer so jim obljubljali, lahko rečemo,
               nebesa na Zemlji: ženske, denar, hiše, lepe avtomobile, vse brez dela. Zdaj pa bodo
               zavrnjeni ti ljudje. Lahko si samo predstavljam, kakšen gnev bo v teh ljudeh. Gnev bi
               bil tudi v nas. Nočem jih etiketirati z ljudmi, ki so ekstremisti, ampak zdaj pa bo
               nastal ta gnev in za ta gnev smo mi krivi. Krivi smo zaradi tega, ker nismo
               upoštevali, da moramo sami izvajati neko suverenost že septembra meseca, da
               prepuščamo več kot pol milijona ljudi, da se prosto sprehaja preko Republike
               Slovenije. To so bile takrat moje ugotovitve. In ti centri, spoštovana ministrica,
               veste, da je gnev ljudi velik, zakaj silite s temi centri podeželje. Ljubljana si
               želi, kolegi, recimo, Združene Levice si želijo, celo vabijo te migrante, te
               ekonomske migrante v Ljubljano, ne vem, zakaj teh centrov ne postavite v Ljubljani, v
               centru Ljubljane. Sam sem leta 1995 bil prostovoljec, pomagal sem ljudem iz
               Jugoslavije, ki so res bežali pred vojno, celo finančno sem pomagal, zbiral za njih
               pomoč, jih celo nastanil v enem izmed vikendov. Ne vem zakaj kolegom Združene Levice,
               ki si tako želijo te ekonomske migrante, ne mogočite, da bi jih nastanili tukaj v
               Ljubljani in okolici. Torej imate dva problema rešena in tudi manjše stroške,
               spoštovana ministrica. Najlepša hvala.</p>
            </sp>
            <sp xml:id="SDZ7-Redna-16-2016-02-29.sp165">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa. Gospod Breznik, o vašem predlogu bo Državni zbor odločil jutri, 1. 3., v
               okviru glasovanj.</p>
               <p>Zdaj pa bo postavil poslansko vprašanje dr. Matej Tašner Vatovec ministrici za
               zdravje gospe Mariji Milojki Kolar Celarc.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp166">
               <speaker>DR. MATEJ T. VATOVEC (PS ZL):</speaker>
               <p>Hvala, gospa podpredsednica. Spoštovana ministrica!</p>
               <p>V Sloveniji že dalj časa opazujemo rast tako imenovanih pro bona ambulant, najprej v
               Ljubljani, potem v Kopru in tudi Mariboru, ki zagotavljajo zdravstvene storitve
               ljudem brez dopolnilnega zdravstvenega zavarovanja. Ob javno priznanem sistemu
               zdravstvenega varstva se tako vzpostavlja nek paralelni sistem, vzporeden sistem
               ambulant za socialno ogrožene, ki se financirajo zgolj s prostovoljnimi prispevki in
               v katerih delajo zdravstveno osebje seveda prostovoljno. Te dni se odpira četrta taka
               ambulanta v Novi Gorici, na vidiku pa je najbrž tudi še peta v Velenju. Ob
               vzpostavljanju te ambulante v Novi Gorici pa smo bili priča precej birokratskim
               oviram in zapletom, ki so odprtje te ambulante neposredno zavlekle. Pro bono
               ambulante zdaj nimajo svojega mesta v mreži zdravstvenih ustanov in prav tako nimajo
               nikakršnih reguliranih standardov, ki veljajo za zdravstvene objekte, opremo, osebje
               in tako naprej, se pravi po kriterijih, po katerih bi naj delovale. Tako so
               pravzaprav na milost in nemilost prepuščene državnim uradnikom, ki včasih tudi zelo
               dolgo oziroma dlje časa obravnavajo njihove vloge za opravljanje dejavnosti, kot je
               tokrat v primeru pro bono ambulante v Novi Gorici. Ta na potrditev ministrstva čaka
               že dlje časa in ob tem, da je že usposobljena reševati zdravje in življenje ljudi iz
               socialnega roba. Čeprav gre pri ustanavljanju teh ambulant po eni strani za hvale
               vredno filantropsko delo zdravstvenega osebja, ki vse to opravlja, ponavljam,
               prostovoljno in ljudem v stiski nudi zdravstveno pomoč, ki je drugje najbrž ne bi
               dobili, so te ambulante po drugi strani na nek način tudi potuha državi, da še naprej
               sistematično ruši univerzalno dostopnost zdravstvenega sistema.</p>
               <p>Ob vse večji nedostopnosti zdravstvenih storitev pro bono ambulante zagotavljajo, da
               tudi ljudje na obrobju družbe še vedno dobijo nek minimum zdravstvenih storitev.
               Dejstvo, da se število pro bono ambulant in število njihovih pacientov pravzaprav ves
               čas veča, kaže na določeno zgrešenost zdravstvenih politik te države.</p>
               <p>Zaradi tega vas sprašujem dvoje:</p>
               <p>Ali nameravate kakorkoli ukrepati v smeri določanja bolj jasnih in enostavnejših
               pravil za vzpostavljanje pro bono ambulant?</p>
               <p>Ali rast števila pro bono ambulant vidite oziroma razumete kot znak nedelovanja
               sistema univerzalne dostopnosti zdravstvenih storitev?</p>
               <p>Hvala.</p>
            </sp>
            <sp xml:id="SDZ7-Redna-16-2016-02-29.sp167">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo dajem ministrici za zdravje gospe Mariji Milojki Kolar Celarc.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp168">
               <speaker>MARIJA MILOJKA KOLAR CELARC:</speaker>
               <p>Hvala za besedo, spoštovana gospa podpredsednica. Spoštovani gospod poslanec!</p>
               <p>Imate prav, ko ugotavljate, da trenutno v Sloveniji delujejo tri pro bono ambulante,
               to so ambulante s posvetovalnico za osebe brez zdravstvenega zavarovanja. Osebe, ki
               obiskujejo navedene ambulante, so osebe, ki namreč zaradi različnih okoliščin nimajo
               urejenega obveznega zavarovanja, saj je pri nas to v skladu z zakonodajo odvisno od
               različnih pogojev, predvsem je to obvezno zavarovanje odvisno in vezano na določen
               status osebe; naj bo to delovno razmerje ali ima nekdo status upokojenca, kmeta ali
               občana, ki sam plačuje to obvezno zavarovanje, ali osebe, ki imajo stalno bivališče
               pa niso zavarovane po nekem drugem statusu. Vsi ti statusi so navedeni v sedaj
               veljavnem Zakonu o zdravstvenem varstvu in zdravstvenem zavarovanju. Običajno pa
               osebe, ki obiskujejo te pro bono ambulante, nimajo nobenega od navedenih statusov ali
               pa jim zaradi različnih socialnih okoliščin, v katerih so se znašli, ne zmorejo
               plačevati obveznega zdravstvenega zavarovanja, na primer takšne osebe so lahko
               podjetniki z dolgom iz neplačanih prispevkov za zdravstveno zavarovanje,
               samoplačniki, ki imajo zaradi nerednega plačevanja prispevka zadržane pravice do
               zdravstvenih storitev z izjemo nujnega zdravljenja. Potem so to lahko osebe brez
               stalnega prebivališča, brezdomci, tujci, ki nimajo urejenega dovoljenja za prebivanje
               in so že dlje časa živeči v Republiki Sloveniji. Torej je niz oseb lahko v takšnem
               statusu, kjer nimajo obveznega zavarovanja, ali zaradi socialnih ekonomskih okoliščin
               ali pa si niso uredile statusa in plačevale tega obveznega zavarovanja, lahko tudi
               kot fizične osebe, ker vemo, da imamo po posebnih določbah, je ta mesečni prispevek
               relativno majhen, pod 23, 25 evrov.</p>
               <p>Kot ste tudi pravilno ugotovili, v teh pro bono ambulantah delajo zdravstveni in
               drugo osebje prostovoljno, skladno z Zakonom o prostovoljstvu. Naj povem, da
               ministrstvo zdaj že, mislim da, tretje leto zapored pripravlja javni razpis, na
               katerega se javljajo pro bono ambulante. Odobrili smo jim za financiranje njihovih
               programov 100 %, torej zneske, za katere so prosili, bodo v letu 2015 in 2016 dobili
               z ministrstva sofinanciran 100 % program.</p>
               <p>Glede vseh nezavarovanih oseb pa naj povem, da mi že zdaj iz Ministrstva za zdravje
               iz proračunske postavke našega ministrstva zagotavljamo plačilo nujnega zdravljenja
               za vse nezavarovane osebe, ki to zdravljenje potrebujejo, v preteklem letu smo dali
               malo manj kot milijon sredstev za te namene, torej da vsi, tudi tisti, ki so
               nezavarovani, dobijo nujno potrebno zdravljenje, se plača iz proračuna oziroma
               ministrstvo iz svoje postavke. Seveda pa si bo v luči dosedanjega dela ministrstvo še
               vnaprej prizadevalo za reševanje te aktualne problematike, saj kot veste, smo si v
               resolucijo zadali za enega od ciljev tudi enakopraven dostop do zdravstvenih
               storitev. Bomo seveda tudi vnaprej še finančno podpirali te pro bono ambulante.</p>
               <p>Glede samega ustanoviteljstva pa veste, da je to ustanoviteljstvo te pro bono
               ambulant lahko zelo pestro, od občine do centrov za socialno delo, Karitas in drugih.
               Hvala.</p>
            </sp>
            <sp xml:id="SDZ7-Redna-16-2016-02-29.sp169">
               <speaker>PODPREDSEDNICA MAG. BOJANA MURŠIČ:</speaker>
               <p>Dr. Matej Tašner Vatovec imate besedo, da zahtevate dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp170">
               <speaker>DR. MATEJ T. VATOVEC (PS ZL):</speaker>
               <p>Hvala še enkrat.</p>
               <p>Ja, zdaj razen strinjanja z mojimi ugotovitvami oziroma z mojim vprašanjem, mislim,
               da nisem dobil tistega, kar bi bil odgovor na vprašanja, ki sem jih želel
               postaviti.</p>
               <p>Padanje dostopnosti javnih zdravstvenih storitev in po drugi strani rast pro bona
               ambulant v istem času, v zadnjih letih neprestano spremlja rast pravzaprav
               koncesionarjev. Zdaj po eni strani je država v preteklih letih množično podeljevala
               koncesije za opravljanje zdravstvene dejavnosti, s katerimi seveda služijo
               privatniki, po drugi strani se pa v primeru pro bona ambulant pojavljajo nekakšne
               birokratske prepreke, ki na nek način otežujejo vzpostavljanje teh pro bona ambulant,
               katerih pomen sva na nek način oba poudarila. Jaz bi tukaj opozoril na 51. člen
               Ustave, ki pravi, da ima vsak pravico do zdravstvenega varstva pod pogoji, ki jih
               določa zakon. Zakon o zdravstvenem varstvu v svojem drugem členu pravi, da ima vsakdo
               pravico do najvišje možne stopnje zdravja in da ima vsakdo pravico do zdravstvenega
               varstva. Zdaj pro bono ambulant ali pa njihovi pacienti so dokaz, da temu ni tako, da
               država ne zagotavlja ali pa ne želi zagotavljati teh ustavno določenih pravic, te
               enakomerne porazdelitve zdravstvenega varstva. Tako da svoje dolžnosti pravzaprav v
               tem trenutku prenaša na pleča zdravnikov volonterjev in dobrih samarijanov, ki
               kupujejo zdravila in tako naprej.</p>
               <p>Prva pro bono ambulanta je bila ustanovljena leta 2001 z upanjem, da jo bodo zaprli v
               enem do 3 letih. Danes, po 15 letih imajo stalno po 900 pacientov in 400 do 500
               občasnih.</p>
               <p>Jaz bi tukaj še enkrat rad poudaril oziroma rad slišal odgovor na vprašanja:</p>
               <p>Kako nameravate narediti zdravstveno varstvo dostopno vsem državljanom ne glede na
               njihov socialni položaj?</p>
               <p>Kako zagotoviti čim bolj nemoteno vzpostavljanje pro bono ambulant?</p>
               <p>Zakaj ni od birokratskih ovir pri vzpostavljanju koncesionarskih ambulant?</p>
               <p>Hvala.</p>
            </sp>
            <sp xml:id="SDZ7-Redna-16-2016-02-29.sp171">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Za dopolnitev odgovora dajem besedo ministrici gospe Mariji Milojki Kolar Celarc.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp172">
               <speaker>MARIJA MILOJKA KOLAR CELARC:</speaker>
               <p>Hvala za besedo še enkrat.</p>
               <p>Torej imate prav v tistem delu, ko govorite, da so se pač v preteklosti širokogrudno
               podeljevale koncesije tako na lokalni oziroma primarnem nivoju kot tudi sekundarnem.
               Bo v zelo kratkem ta državni zbor imel priložnost obravnavati spremembe in dopolnitve
               Zakona o zdravstveni dejavnosti, ker bomo to podeljevanje uredili veliko bolj
               transparentno, enakopravno in pa pregledno.</p>
               <p>Glede same dostopnosti, kot sem omenila dejstvo, je, da je problem teh ljudi bodisi v
               samem statusu, se pravi, nimajo urejenega statusa, ker bi, če bi to imeli, bi lahko
               vstopili v sistem obveznega zdravstvenega zavarovanja, ali pa so, bi rekla, problem
               socialne ekonomske dohodkovne šibkosti, da si seveda niti kot fizična oseba obveznega
               zavarovanja ne morejo poravnavati. V tem smislu bomo o spremembah sistemske
               zakonodaje delali v večjih smereh, definitivno bo ena, da bomo skušali bolje
               opredeliti status in način, kdaj in kdo vstopi v sistem obveznega zdravstvenega
               zavarovanja. Za socialno šibke, tako kot je pa že zdaj primer, plačuje država iz
               proračuna, tako da imajo seveda zagotovljeno nujno in potrebno zdravstveno pomoč že
               danes.</p>
               <p>Glede samih ovir pri ustanavljanju pro bono ambulant pa težko komentiram, ker ne
               poznam te ovire v detajle. Kot je meni znano, vsaj v teh pro bono ambulantah do zdaj
               to ni bil problem, ker so to običajno ustanovitelji na lokalni ravni, recimo, primer
               v Kopru, kjer je soustanovitelj tudi Zdravstveni dom Koper, ki je prav za te namene
               spremenil svoj statut preko sveta zavoda. Mogoče pri tem mislite bolj na problem
               zaposlovanja zdravnikov in drugih zdravstvenih delavcev, kjer pa je za prostovoljno
               delo treba upoštevati Zakon o prostovoljstvu, pa tudi Zakon o delu zdravnikov
               pripravnikov, kdaj lahko prostovoljno delajo. To bomo pa urejali z Zakonom o
               zdravstveni dejavnosti. Hvala.</p>
            </sp>
            <sp xml:id="SDZ7-Redna-16-2016-02-29.sp173">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Dr. Matej Tašner Vatovec, imate besedo za postopkovni predlog, da se na naslednji
               seji opravi razprava o odgovoru na vaše vprašanje.</p>
            </sp>
            <sp xml:id="SDZ7-Redna-16-2016-02-29.sp174">
               <speaker>DR. MATEJ T. VATOVEC (PS ZL):</speaker>
               <p>Hvala.</p>
               <p>Ljudem s socialnega dna je seveda sistematično kršena pravica do dostopnosti
               zdravstvenih storitev, najsibo to njihov status ali pa druga okoliščina, ampak to je
               na nek način dejstvo. V Sloveniji imamo po podatkih FURS več kot 14 tisoč oseb, ki so
               sicer zdravstveno zavarovane, vendar jim je pravica iz tega zavarovanja zadržana iz
               razloga, ker ne zmorejo pravočasnega in rednega plačila vseh prispevkov iz
               zdravstvenega zavarovanja. Ironija v tem primeru je ta, da velika večina te zaostale
               prispevke plača, sicer z zamudo ali pa na njihove prihodke poseže FURS z izvršbo.
               Tako imamo situacijo, kjer so ti prispevki sicer plačani, pa tudi več let potem
               upravičenci ne morejo v zdravstveno ustanovo, ker je njihova zdravstvena kartica
               zaradi tega blokirana. Zavod za zdravstveno zavarovanje sicer dobi plačane prispevke,
               plačniki pa kljub temu ne morejo koristiti zdravstvenih uslug. Pro bono ambulante so
               tako zadnja varovalka, ki še zagotavlja, da se vsaj do enake minimalne mere še
               uresničujejo z ustavo in zakonom določene pravice, za uresničevaje katerih bi morala
               skrbeti država, pa tega ne dela.</p>
               <p>Zaradi tega predlagam, da se na naslednji redni seji o tem vprašanju v Državnem zboru
               tudi opravi splošno razpravo. Hvala.</p>
            </sp>
            <sp xml:id="SDZ7-Redna-16-2016-02-29.sp175">
               <speaker>PODPREDSEDNICA MAG. BOJANA MURŠIČ:</speaker>
               <p>O vašem predlogu bo Državni zbor odločil jutri, 1. 3. 2016, v okviru glasovanj.</p>
               <p>Poslansko vprašanje bo postavil gospod Simon Zajc ministru za kmetijstvo, gozdarstvo
               in prehrano mag. Dejanu Židanu ter ministrici za okolje in prostor, gospe Ireni
               Majcen.</p>
            </sp>
            <sp xml:id="SDZ7-Redna-16-2016-02-29.sp176">
               <speaker>SIMON ZAJC (PS SMC):</speaker>
               <p>Hvala, gospa predsedujoča. Spoštovana gospa ministrica, gospod minister!</p>
               <p>Glede na podatke Svetovne organizacije za hrano zavržemo na letni ravni 1,3 milijarde
               ton hrane, kar prevedeno v denar pomeni 680 milijard dolarjev v razvitih državah in
               310 milijard dolarjev v državah v razvoju. Iz tega sledita vsaj dve težavi, dva
               problema. Eden je okoljski, namreč, iz te zavržene hrane dobimo tudi okoli 3,3
               milijarde ton toplogrednih plinov ali 7 % vseh toplogrednih plinov. Drugi je pa ta,
               da po eni strani te bajne milijarde ton hrane zmečemo stran, po drugi strani pa
               ljudje še danes zaradi lakote tudi umirajo, tudi v razvitem svetu so med nami lačni
               ljudje, medtem ko hrano mečemo stran. Sicer so na ravni Slovenije ti podatki mogoče
               malo bolj spodbudni. Za leto 2013, po mojih podatkih, ki sem jih pridobil, smo na
               prebivalca zavrgli okoli 72 kilogramov hrane, kar je občuten napredek glede na leto
               2008, ko smo 197 kilogramov hrane zavrgli na prebivalca. Pa če pogledamo še evropsko
               povprečje, ki je okoli 123 kilogramov, so v bistvu podatki za Slovenijo spodbudni,
               zdaj smo zmanjšali s 74 % na 23 % v obdobju 2008–2013. Ampak navkljub vsem tem
               spodbudnim podatkom to ne pomeni, da se moramo s tem problemom nehat ukvarjat. Kar se
               tiče okoljskega vidika in ravnanja z odpadki, so ravno biološki odpadki tisti, ki so,
               kar se tiče prispevanja k toplogrednim plinom, najbolj problematični, saj večinoma
               razpadajo v odlagališčne pline, okoli 90 %, ostalo pa v izcedne vode. In v teh plinih
               je v glavnem metan, metan je pa problematičen s tega vidika, ker je, kar se tiče
               globalnega segrevanja, 25-krat bolj učinkovit kot, recimo, CO2, čeprav je CO2 okoli
               80 %, Metana je le 10 %. Ravno zaradi tega, ker je toliko bolj učinkovit, je to plin,
               na katerega je treba biti pozoren in ga ne zanemarjati.</p>
               <p>Evropska komisija je konec leta 2015 sprejela nov sveženj na okrožnem gospodarstvu,
               cilj je do 2030 zmanjšati zavrženo hrano za polovico, enako je storila tudi naša
               vlada, s sprejetjem okvirnega programa za prehod v zeleno gospodarstvo. Kakšen mesec
               nazaj je Vlada organizirala tudi posvet z naslovom Za Slovenijo brez zavržene hrane,
               kako naprej?</p>
               <p>In zdaj me na tej točki zanima:</p>
               <p>Kaj točno naša vlada oziroma vajini ministrstvi na tem področju počneta?</p>
               <p>Hvala za odgovor obema.</p>
            </sp>
            <sp xml:id="SDZ7-Redna-16-2016-02-29.sp177">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo dajem ministru za kmetijstvo, gozdarstvo in prehrano. <stage>(Ne.)</stage> Potem pa
               ministrici za okolje in prostor gospe Ireni Majcen.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp178">
               <speaker>IRENA MAJCEN:</speaker>
               <p>Hvala, spoštovana predsedujoča. Hvala, tudi gospod poslanec Simon Zajc, za
               postavljeno vprašanje, ki je prav gotovo aktualno.</p>
               <p>V začetku bi samo povedala, da sveženj ukrepov, ki je bil predstavljen v letu 2014,
               pa je bil umaknjen, je predvideval zmanjšanje odpadkov živilskega izvora za polovico,
               medtem ko ta novi sveženj predvideva zmanjšanje omejitev, pravzaprav odlaganje
               komunalnih odpadkov na odlagališčih za 10 %. Pri spremljanju, če govorim zdaj o
               odpadkih, je kar nekaj težav. Nosilec metodologije spremljanja, nastajanja odpadne
               hrane je v Sloveniji Statistični urad Republike Slovenije, seveda pa pri tem
               sodelujemo vsi resorji. Je pa tako, da pri pripravi hrane nastajajo odpadki, torej ti
               biološko razgradljivi, in seveda gredo ti v kompostarne, kjer se predelajo, nekoliko
               drugačna je pot odpadkov, ki nastanejo v mesni predelovalni industriji, kjer se lahko
               uporabijo za mesno in pa kostno moko. Medtem ko trenutno še ni pravega načina,
               posebej ne za gospodinjstva, ugotavljati, koliko je pa dejansko znotraj teh bioloških
               odpadkov odpadne hrane. To je tudi v nekem smislu težko spremljati, tako da bo
               prihodnost pokazala, ali bo to možno spremljati na nekaterih vzorčnih delih,
               družinah. V splošnem mislim, da je ta metodologija spremljanja na tak način predraga.
               To pa ne pomeni, da se na Ministrstvu za okolje in prostor ne ukvarjamo s to
               problematiko, zaključuje se osnutek programa razvoja z odpadki, ki je bil dan v javno
               razpravo, znotraj njega pa tudi program preprečevanja odpadkov. V nekaj dneh bo ta
               javna razprava zaključena in seveda bomo potem po predlogih, ki bodo prišli s terena,
               pripravili ta dva programa za sprejem na vladi.</p>
               <p>Znotraj tega, kar je bilo zdaj predstavljeno javnosti, si naše ministrstvo zastavlja
               cilje, spodbujanje zmanjševanja živilskih odpadkov, prizadevanja za zmanjšanje
               odpadne hrane, in sicer mi pravimo do leta 2030 za 50 %. Sama pa velikokrat povem, da
               hrana ni odpadek, da je treba poskrbeti za vse druge možnosti procesiranja, da hrana
               v odpadek pravzaprav sploh ni podana. Gre tudi za spodbujanje spremembe šolskega
               kurikuluma, in sicer za večji poudarek na izobraževanju. Mi vemo, da smo v prvi fazi
               s tem preko izobraževanja vrtcev in v šolah seveda dosegli, da je Slovenija
               pravzaprav na prvem mestu po sortiranju odpadkov in marsikateri evropski državi lahko
               za vzor. Tudi prihajajo k nam in se seveda o tem pozanimajo. Prav tako pa si
               prizadevamo za podporo organizacijam pri oglaševanju, kampanjah, konferencah ter
               ostalih projektih, ki bi širili programe dobre prakse zmanjševanja odpadne hrane. Kje
               zdaj te odpadne hrane pri nas največ nastaja? V proizvodnji živil, industriji,
               trgovini in obrti, socialnih ustanovah, velikih kuhinjah in gostinstvu, gospodinjstvo
               in pa javni upravi. Jaz sem prepričana, če bomo s temi zastavljenimi programi začeli,
               bomo lahko dosegli tudi velike uspehe. Dejstvo je, da je tudi zavedanje ljudi v
               visoki meri naklonjeno temu, da hrana ni odpadek. Je pa res, da je ob tem treba tudi
               vzpodbujati razmišljanje in tiste prednosti, ki nastanejo pri uporabi lokalno
               pridelane hrane, ker vse to, kar ste povedali drži. In takšna lokalno pridelana hrana
               ima visoko vrednost, njen ogljični odtis pa je seveda neprimerno manjši kot za hrano,
               ki prepotuje dežele in dežele preden pride do uporabnika. Hvala.</p>
            </sp>
            <sp xml:id="SDZ7-Redna-16-2016-02-29.sp179">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Gospod Simon Zajc imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp180">
               <speaker>SIMON ZAJC (PS SMC):</speaker>
               <p>jaz sem svoje glavne pomisleke oziroma vprašanja že izpostavil, ampak bi rad dal
               besedo še gospodu ministru za kmetijstvu. Ena stvra so odpadkli, ki nastanejo pri
               proizvodnji hrane, druga stvra je pa hrana sama. Vemo, da se države s tem že soočajo,
               so tudi prepovedale, recimo, trgovinam, da ne smejo več odlagati oziroma metati hrane
               stran.</p>
               <p>Zanima me:</p>
               <p>V kakšni smeri razmišljamo na našem pristojnem ministrstvu za prehrano?</p>
               <p>Hvala.</p>
            </sp>
            <sp xml:id="SDZ7-Redna-16-2016-02-29.sp181">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo dajem ministru za kmetijstvo, gozdarstvo in prehrano mag. Dejanu Židanu.</p>
            </sp>
            <sp xml:id="SDZ7-Redna-16-2016-02-29.sp182">
               <speaker>MAG. DEJAN ŽIDAN:</speaker>
               <p>Hvala, gospod poslanec, za zelo aktualno vprašanje.</p>
               <p>Če ne rešimo težav s prekomernimi odpadki hrane, mi matematično nimamo možnosti, da
               rešimo problem svetovne lakote. To je treba vedeti. Glavni zavržki hrane nastajajo na
               naslednjih področjih, prvo je pri samih proizvajalcih, torej na njivah, zaradi dveh
               razlogov, zaradi uniformiranega povpraševanja in zaradi nezmožnosti prodaje v času
               največje sezone. To rešujemo na ta način, blažimo standarde, tako da tudi če mogoče
               nima idealne barve paradižnik, ga je možno prodati, in hkrati finančno podpiramo
               obrate za predelavo in skladiščne kapacitete, ki služijo v času viškov. Samo v tem
               letu bo razpisov, ki jih naše ministrstvo izvaja, 150 milijonov. Do tega trenutka,
               mislim, da smo letos razpisali že 32 milijonov evrov. Marsikaj od tega je možno
               uporabiti za sofinanciranje reševanje te težave. Drugi višek hrane, ki nastaja, so
               pri transportnih poteh. Tukaj ste, spoštovani poslanke in poslanci, tudi sprejeli
               spremembo Zakona o javnem naročanju, ki uvaja nov argument. To je okoljski argument.
               Okoljski argument je ravno argument dolžine transportne poti. To zdaj prilagajamo, da
               uporabimo pri javnih razpisih za javne zavode. Naslednji višek hrane, ki nastaja je v
               trgovskih sistemih. To je področje, kjer smo bili v zadnjih mesecih in letih najbolj
               uspešni. V tem trenutku je v donacijo viškov hrane oziroma hrane pred iztekom roka,
               še vedno uporabne hrane, je vključenih že več kot 160 trgovinskih lokalnih centrov in
               število teh narašča. Znotraj tega potekajo razgovori z župani lokalnih skupnosti, da
               bi zagotovili humanitarnim organizacijam tudi dodatne prostore, kjer bi potekalo
               sortiranje in potem lažji transport hrane do tistih, ki jo potrebujejo. To v tem
               trenutku poteka. Moram reči, da tudi poteka takole, da glavna nevladna organizacija,
               ki se s tem ukvarja, si je vzpostavila samostojen HACCP. Tako da je tudi v skladu z
               načeli dobre proizvodnje in varnostne prakse.</p>
               <p>Ker je bil občutek, da je dosti viška hrane v javnih kuhinjah, se je, se je ugotovili
               na anketni način, da viškov ni tako zelo dosti. In tudi tam, kjer so viški, je to
               znak neracionalnosti proizvodnje in morajo zmanjšati proizvodnjo, ker so to javne
               kuhinje, ki so pogosto financirane z javnim denarjem. Torej tam ni neke zelo velike
               rezerve, vendar tudi tam pripravljamo državni HACCP standard, ki jim bo lahko v
               pomoč. Nenazadnje pa, dovolite, da povem, po nam dostopnih podatkih največji viški
               hrane pa še vedno nastajajo v gospodinjstvih. To je 42 % hrane, preveč kupljene,
               predolgo v hladilniku, preveč skuhane hrane. Tu bomo morali iti v naslednjem obdobju
               v neko akcijo informiranja slovenskih potrošnikov. Edino tako bo možno zmanjšati
               viške hrane, ki nastanejo v gospodinjstvu. Hvala za vprašanje še enkrat.</p>
            </sp>
            <sp xml:id="SDZ7-Redna-16-2016-02-29.sp183">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Gospa Iva Dimic bo postavila poslansko vprašanje ministru za javno upravo gospodu
               Borisu Koprivnikarju.</p>
            </sp>
            <sp xml:id="SDZ7-Redna-16-2016-02-29.sp184">
               <speaker>IVA DIMIC (PS NSi):</speaker>
               <p>Hvala lepa, spoštovana predsedujoča. Spoštovani minister!</p>
               <p>S koalicijsko pogodbo se je sedanja vlada zavezala, da se bo zavzemala za
               organizacijsko racionalnost ter za posodobitev in povečanje racionalnosti
               organizacije izvajanja dejavnosti organov javne uprave. Ena od zavez je tudi pregled
               že izdelanih izhodišč za uvedbo upravnih okrajev, pri čemer mora njihova morebitna
               uvedba temeljiti na povezovanju različnih državnih organov na teritorialni ravni, da
               si zagotovi učinkovitejše upravljanje storitev, približa storitve uporabnikom in da
               se ne povzročijo nepotrebni stroški za reorganizacijo. Te svoje zaveze pa vladajoča
               koalicija dejansko ne izvaja. Vse od začetka mandata je vsakemu državnemu organu
               očitno prepuščena popolna stihija na področju reorganizacije, takšen primer sta
               Geodetska uprava Republike Slovenije in Finančna uprava, ki sta v zadnjem letu in pol
               izvedli reorganizacijo svojih služb na način, da sta svoje izpostave oziroma pisarne
               iz številnih, tudi večjih krajev in mest preselili v druga mestna središča, s tem pa
               se ti državni organi oddaljujejo od uporabnikov, za katere je delovanje na
               teritorialni ravni še kako pomembno z vidika kakovosti življenja, dostopnosti do
               državnih organov in ne nazadnje tudi z vidika ohranjanja delovnih mesto.
               Centralizacija delovanja državnih organov, kakršna se izvaja v zadnjih dveh letih,
               predvsem pa način, na kakršen se izvaja, kaže tudi na to, da resorno ministrstvo ne
               izvaja sprejete strategije razvoja javne uprave z obdobje 2015–2020 in se dejansko od
               uporabnikov vedo bolj oddaljuje. S tem se siromaši obrobnejše regije, ki imajo zaradi
               starostne strukture prebivalstva, njihove slabše računalniške pismenosti in slabih
               povezav z javnim prevozom vedno težje življenjske pogoje.</p>
               <p>Spoštovani gospod minister, sprašujem vas:</p>
               <p>Ali ste podali soglasje k že izvedenima reorganizacijama Geodetske uprave Republike
               Slovenije in Finančne uprave Republike Slovenije, kolikor se nanaša na delovanje teh
               organov na lokalni ravni?</p>
               <p>Na kakšen način boste zagotovili izvajanje strategije razvoja javne uprave, to je
               odzivno, uspešno in učinkovito delovanje javne uprave, ki je usmerjena k
               uporabnikom?</p>
               <p>Hvala za odgovor.</p>
            </sp>
            <sp xml:id="SDZ7-Redna-16-2016-02-29.sp185">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo dajem ministru, gospodu Borisu Koprivnikarju, izvolite.</p>
            </sp>
            <sp xml:id="SDZ7-Redna-16-2016-02-29.sp186">
               <speaker>BORIS KOPRIVNIKAR:</speaker>
               <p>Hvala, predsedujoča. Spoštovana poslanka, poslanci in poslanke! Hvala za to
               vprašanje.</p>
               <p>Naj uvodoma povem, da soglasja k reorganizaciji FURS in GURS nisem podal, nihče me za
               to ni vprašal, niti pristojnost Ministrstva za javno upravo ni, da bi dajalo soglasje
               k organizaciji drugih resornih ministrstev in njihovih organov v sestavi. To je
               pogosto nesporazum, s katerim se soočam, ko menijo, da ima Ministrstvo za javno
               upravo pristojnost, da druga organe organizira. Temu pač ni tako, res pa je, da smo
               sprejeli strategijo razvoja javne uprave, v kateri smo se zavezali tudi tem
               usmeritvam. Zato sem vašega vprašanja še posebej vesel ravno zato, da ponovno
               opozorimo na našo skupno zavezo.</p>
               <p>Lahko pa na temu mestu povem, kaj smo dejansko že storili, ker ta trditev, da ne
               izvajamo te strategije, s to trditvijo se ne moremo strinjati in dokazujem z
               naslednjim: zavezali smo se, da bomo izvedli tako imenovano funkcijo analizo
               učinkovitosti. Izvedli smo jo v lanskem letu, decembra smo jo predstavili Vladi,
               preko 20 tisoč uslužbencev je bilo vključenih in 240 organov. Konkretno sedaj
               potekajo predstavitve na posameznih ministrstvih in definirali smo sedem ključnih
               ukrepov, med katerimi je ravno to združevanje organov na posameznem območju eden od
               temeljnih sedmih ukrepov, ki ga tudi že dejansko izvajamo.</p>
               <p>Potem izvajamo centralizacijo upravljanja s stvarnim premoženjem in informatiko, to
               je po eni strani pomembno zaradi upravljanja s temi podsistemi, po drugi strani pa
               tudi zato, ker s tem združevanjem sedaj prehajamo tudi na regijske nivoje, se pravi
               na lokalne, da se upravljanje s stvarnim premoženjem in upravljanje z informacijskimi
               sistemi za tiste službe, za katere je Ministrstvo za javno upravo prevzelo nalogo,
               tudi regijsko organizira. In še več, na takšen način mi lahko določene upravne
               centre, kot jih mi poimenujemo in v to smer tudi delujemo, zadolžimo za izvajanje
               določene specialne naloge strokovne ali podporne in ta se lahko prinese iz Ljubljane
               v določeno regijo. Recimo, takšen primer je ravno, ker je tukaj ministrica za
               zdravje, prenos, recimo, urgentnega centra v Maribor, ki ni v Ljubljani, pa
               zaposluje, mislim da, okoli 40 delavcev, pa popolnoma prenovljene prostore ima.</p>
               <p>Gremo v to smer, da se uvajajo upravni centri in na terenu ne delujemo na način, da
               bi naenkrat vse sisteme reorganizirali, ampak ob vsaki spremembi, relokaciji, celo
               vrsto sprememb, ki se izvajajo z umestitvijo organov, zasledujemo ta cilj, da se
               umeščajo na eno lokacijo. Če samo primer povem. V Mariboru je bila lansko leto
               upravna enota preseljena s treh lokacij na dve; na Vožarski pot smo umestili 12
               inšpekcij v prej prazno stavbo; v Ilirski Bistrici se je stavbo saniralo in se je
               skupaj umestilo upravno enoto, FURS, GURS, kmetijsko pospeševalno službo, zavod za
               zaposlovanje in center za socialno delo. To je tipičen primer, ko na enem mestu
               koncentriramo vse te organe. Podobno je tudi v Cerknici, Šmarju pri Jelšah, ko smo se
               selili v lastne prostore. Na tak način delujemo. Vendar morate razumeti, da gremo v
               tej smeri vsakič, ko eno območje preoblikujemo, ko en organ selimo, vedno selimo v
               tako imenovani upravni center, organiziramo skupne podporne službe in na tak način
               ohranjamo tudi delovna mesta na posamezni lokaciji. Morate pa vedeti, da kadar, vsaj
               na našem področju upravnih enot ali izpostav, karkoli organizacijsko ukrepamo, vedno
               pogledamo statistiko in vedno se soočamo z razmerjem, ali zagotoviti dostopnost neke
               službe v nekem kraju ali zagotavljati racionalnost izvajanja te službe. Če ima,
               recimo, neka enota upravne enote tri obiske na dan, je zelo težko zagovarjati
               racionalnost. Po drugi strani je pa z združevanjem različnih organov, čemur upravni
               centri tudi sledijo, pa mogoče, da za več organov skupaj zagotovimo tako imenovane,
               kot mi temu rečemo, front deske ali sprejemne pisarne, kar pomeni, da še vedno krajan
               lahko v svojem kraju vloži zadevo, pa najsi gre za izdajo nove listine ali nekaj
               podobnega, se bo strokovno ta zadeva obravnavala v upravnem centru, hkrati bo pa spet
               občanu vrnjena nazaj v njegovem domačem kraju.</p>
               <p>Na tak način dosežemo kompromis, da nimamo preveč razpršene podporne službe, kljub
               temu je pa dostopnost bližja. Zato je pa nujno združevanje in v to smer dejansko tudi
               že delujemo, kot sem povedal na primerih.</p>
            </sp>
            <sp xml:id="SDZ7-Redna-16-2016-02-29.sp187">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Gospa Iva Dimic, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp188">
               <speaker>IVA DIMIC (PS NSi):</speaker>
               <p>Hvala lepa, gospod minister, za vašo obrazložitev, vendar bi vseeno želela
               izpostaviti konkreten primer z območja, od koder prihajam.</p>
               <p>Rekli ste, uvajajo se upravni centri – ja, verjetno po določenih regijah, določeni
               upravni centri pa se siromašijo. Pred dobrim letom je Geodetska uprava Republike
               Slovenije zaprla svojo pisarno v Cerknici in arhiv ter delavce preselila v Logatec.
               To se, kot ste rekli, izvaja. Pred novim letom pa je svojo izpostavo oziroma pisarno
               v Cerknici zaprla še Finančna uprava Republike Slovenije in uslužbence preselila v
               Ljubljano. Res je, mislim, da je ob sredah ena dežurna delavka, kot upravni dan na
               Upravni enoti Cerknica. Mislim, da je za območje Upravne enote Cerknica, pod katero
               spadajo tri občine in kjer imamo izredno, mislim, da skoraj največjo razseljenost in
               širino področja, ki ga obvladuje Upravna enota Cerknica, zame osebno nesprejemljivo,
               pa tudi za naše občane. Kolikor pa sem prebrala v medijih, se napoveduje tudi
               reorganizacija centrov za socialno delo. In cerkniški center za socialno delo naj bi
               prešel pod pristojnost Centra za socialno delo Postojna. Zdaj vam pa želim povedati,
               določene stvari bodo ljudje hodili urejat v Logatec, določene v Postojno in nekatere
               na Vrhniko. Da ne govorim o reorganizaciji zavoda za zdravstveno zavarovanje, zavoda
               za zaposlovanje, pa najbrž tudi slej ko prej sodišča. Najbrž je to le še vprašanje
               časa.</p>
               <p>Kaj to pomeni za življenje prebivalcev na Cerkniškem – praznjenje ne le podeželja,
               pač pa tudi selitev s tega območja; za vse tiste, ki bodo ostali, pa tako kot sem že
               prej rekla, letanje od Poncija do Pilata, od Postojne, Logatca, Vrhnike,
               Ljubljane.</p>
               <p>Kaj boste, gospod minister, storili proti že izvedenim stihijskim reorganizacijam, ki
               resno otežujejo življenje naših domačinov?</p>
               <p>Morate vedeti, da imamo od hrvaške meje na eni strani kilometre zelo obširne poti.
               Hvala.</p>
            </sp>
            <sp xml:id="SDZ7-Redna-16-2016-02-29.sp189">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo dajem gospodu ministru Borisu Koprivnikarju za dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp190">
               <speaker>BORIS KOPRIVNIKAR:</speaker>
               <p>Še enkrat naj poudarim, da za organizacijsko strukturo FURS, GURS, pa tudi centrov za
               socialno delo ni pristojno Ministrstvo za javno upravo. Ne da bežimo od te
               odgovornosti, vendar morate razumeti, da ne morem dati zagotovil, kaj bom storil
               glede organizacije Finančne uprave. Teh zagotovil jaz ne morem dati! Lahko pa
               zagotovim, podobno kot smo se ne nazadnje tudi s kolegico iz ministrstva za delo
               pogovarjali ob reorganizaciji centrov za socialno delo, naredimo točno to, na kar ste
               vi opozorili, da sinhroniziramo mrežo; da ni v enem kraju center za socialno delo, v
               drugem kraju pa finančna uprava, ampak da se ta mreža sinhronizira. To smo v tem
               primeru dosegli in lahko rečem samo to, da se bom v nadaljevanju zavzemal, da bomo v
               duhu izvajanja strategije razvoja javne uprave tudi ostale resorje poskušali
               pritegniti k temu, da bomo skupaj uredili enotno mrežo zastopanja. Ampak tukaj se
               bomo pa spet zaleteli v problem, ko je vprašanje, kdo v katerem kraju smatra, da je
               bolj pomembno, da je sedež upravnega centra. Tukaj je pomembno, da imamo funkcijsko
               analizo, da imamo pripad zadev, da imamo empirične podatke, na podlagi katerih se
               bomo lahko odločali o strokovnih načelih, kateri so tisti kraji, ki bodo najbližji
               državljanom in bodo mogoče najbolj učinkovito organiziranost teh organov, ki jih
               država zagotavlja po terenu. Druge rešitve sam trenutno ne vidim, sicer se bomo
               zaleteli v isti problem, kot smo se že večkrat v preteklih letih, ko ni bilo mogoče
               na podlagi neempiričnih argumentov se dogovoriti, kakšna bo ta mreža. Če tega
               dogovora ni, potem mreža postaja vedno bolj razdrobljena pa postopno tudi
               neracionalna. Žal je tako. Hvala.</p>
            </sp>
            <sp xml:id="SDZ7-Redna-16-2016-02-29.sp191">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Gospod Danijel Krivec bo postavil poslansko vprašanje ministru za infrastrukturo dr.
               Petru Gašperšiču.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp192">
               <speaker>DANIJEL KRIVEC (PS SDS):</speaker>
               <p>Hvala za besedo, spoštovana podpredsednica. Lep pozdrav ministrom, še posebej
               ministru za infrastrukturo!</p>
               <p>Ministra sprašujem:</p>
               <p>Ali je na področju registracije kajakov glede na lanskoletne zaplete pripravil kakšno
               rešitev?</p>
               <p>Lansko leto se je pred začetkom sezone oziroma že v času sezone striktno začel
               izvajati Zakon o plovbi po celinskih vodah, ki v 23. členu nalaga obveznost
               registracije vseh čolnov, torej s tega vidika tudi tako imenovanih kajakov. Že lani
               je bilo ugotovljeno, da to povzroča veliko težav uporabnikom, predvsem je pa
               Slovenija edina država, ki kajake registrira oziroma zahteva registracijo kajakov. V
               lanskem letu je bilo opravljeno kar nekaj razgovorov na ministrstvu z
               zainteresiranimi gospodarskimi subjekti pa tudi z lokalnimi skupnostmi, ki so bile
               prizadete. Na podlagi teh razgovorov je ministrstvo na nek način dalo obvezo, da bo v
               navezavi in po posvetovanju tudi z Upravo Republike Slovenije za pomorstvo in tudi
               zainteresirano javnostjo oblikovalo poenostavitev te registracije oziroma neko
               rešitev, ki bo zagotavljala neko boljšo in bolj prijazno ureditev glede registracije
               plovil, in da bo na nek način tudi izločilo registracijo kajakov iz te
               obveznosti.</p>
               <p>Namreč, ta registracija, kot sem rekel, povzroča veliko težav samim uporabnikom, ne
               nazadnje pa nalaga kar precej dodatnega dela tudi upravnim enotam, ki so zadolžene,
               da ta zakon izvajajo. Je pa to podobna zahteva, kot če bi zahtevali registracijo tudi
               vseh koles, ki se izposojajo in podobnih rekvizitov, ki so namenjeni neki osebni
               uporabi. Sedaj sprašujem v tem vprašanju:</p>
               <p>Ali je bilo na tem področju kaj storjenega?</p>
               <p>Namreč, bliža se ponovno sezona vodnih športov in pričakujem odgovor ministra v neki
               pozitivni smeri, kajti k temu se je v svojih dokumentih iz lanskega leta tudi na nek
               način ministrstvo zavezalo, da ne bi prihajalo do podobnih težav, kot je bilo pri
               nekem podobnem vprašanju, ki je bilo vezano na obveznost registracije padal, kar je
               neka sicer ne čisto enaka zgodba, ker tam smo govorili o uredbi, vendar v tem primeru
               gre za zakon, ki se od leta 2002, ko je vpeljal to obvezno registracijo, praktično do
               lanskega leta ni izvajal.</p>
               <p>Prosim za odgovor.</p>
            </sp>
            <sp xml:id="SDZ7-Redna-16-2016-02-29.sp193">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo dajem ministru za infrastrukturo dr. Petru Gašperšiču.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp194">
               <speaker>DR. PETER GAŠPERŠIČ:</speaker>
               <p>Hvala, predsedujoča, za besedo. Hvala za postavljena vprašanja, spoštovani gospod
               poslanec.</p>
               <p>Jasno je, da se to vaše vprašanje nanaša na problematiko registracije kajakov in
               podobnih plovil za šport in rekreacijo, s katerimi se opravlja gospodarska dejavnost
               in ne na uporabo kajakov za osebne namene. Namreč, zakon o plovbi po celinskih vodah,
               tako kot ste že sami omenili, v 23. členu določa, da športnih, veslaških čolnov in
               čolnov, krajših od 5 metrov, ni treba registrirati, razen v primerih, kadar so ti
               čolni namenjeni opravljanju gospodarske dejavnosti. To zakonsko določilo – ta zakon
               je bil že sprejet, kot ste omenili, v letu 2002 –, pa temelji na načelu večje zaščite
               občasnega uporabnika, ki najema tovrstna plovila. Torej osebi, ki dobi plovilo v
               uporabo, na ta način zagotavlja, da je plovilo varno.</p>
               <p>Na ministrstvu ocenjujemo, da od te zahteve v zakonu po tej neki večji varnosti, ki
               jo je treba zagotoviti najemnikom plovil, ne moremo odstopiti, želimo pa, glede na ta
               vprašanja, ki so se v lanskem letu pojavljala, proučiti možnosti, da bi te postopke
               olajšali, poenostavili in tudi predvsem pocenili. Čeprav smo ugotovili tudi, da sam
               strošek pregleda in registracije oziroma podaljšanje te registracije nekega plovila,
               kot je kajak, niti ni zelo velik, nekje okrog 20 evrov naj bi te pristojbine znašale,
               in da bi se temu najemodajalcu ta strošek lahko že sorazmerno hitro povrnil, to je
               tudi v enem samem dnevu oddaje v najem. Kljub temu pa proučujemo možnost, da bi v
               smislu boljšega zagotavljanja te sorazmernosti pristopili k spremembi predpisa, ki
               ureja te pristojbine za ugotavljanje sposobnosti čolnov za plovbo, glede na število
               oseb, ki plovilo uporabljajo. Trenutno sta v tej uredbi določeni dve pristojbini, in
               sicer za čolne, ki lahko prevažajo do 8 oseb, in nad 8 oseb. V bistvu proučujemo še
               možnost, da bi uvedli še eno dodatno kategorijo z nižjo pristojbino, in sicer za
               plovilo, ki lahko prevaža do 3 potnike.</p>
               <p>Nadalje proučujemo tudi možnost, da bi natančneje opredelili plovila, ki so namenjena
               za šport in rekreacijo, in jih ločili od t. i. športnih rekvizitov, kot so, recimo,
               razne deske za canyoning in tako naprej, kjer seveda ne bomo zahtevali, da se te
               zadeve registrirajo. Proučujemo pa tudi t. i. ukrep na organizacijski ravni, to je,
               da bi vpis kajakov in podobnih plovil, s katerimi se izvaja gospodarska dejavnost,
               kadar se uporabljajo nova plovila z ustrezno tehnično dokumentacijo, da bi ta
               postopek registracije izvedli že hkrati s postopkom izdaje dovoljenja za izvajanje
               tovrstne gospodarske dejavnosti na pristojni upravi enoti. Skratka, da bi v enem
               postopku združili, vključili tudi registracijo.</p>
               <p>Skratka, vse te in podobne ukrepe želimo izvesti in predvidevamo, da bodo
               uveljavljeni in ustrezni predpisi spremenjeni še pred začetkom poletne sezone,
               oziroma cilj imamo, da bomo te zadeve spremenili še v mesecu aprilu. Hvala lepa.</p>
            </sp>
            <sp xml:id="SDZ7-Redna-16-2016-02-29.sp195">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Gospod Danijel Krivec, imate besedo, da zahtevate dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp196">
               <speaker>DANIJEL KRIVEC (PS SDS):</speaker>
               <p>Hvala za odgovor, spoštovani minister.</p>
               <p>Ugotavljam, da od lanskega leta navkljub obljubam, ki so bile dane, očitno ni bilo
               nič storjenega, kajti vaša obrazložitev je enaka, kot ste jo v lanskem letu pisno
               dali na pobudo, kot sem rekel, zaradi zainteresiranih gospodarskih subjektov in tudi
               občin, ki so se obrnile na ministrstvo.</p>
               <p>Zanimivo je, da se od leta 2002 do leta 2015 ta delček zakonodaje ni izvajal in je
               tudi, kot sem vam navedel, nerazumljivo, da se športni čoln, ki je namenjen eni
               osebi, registrira, tudi dejstvo je, da nobena država Evropske unije tega v zakonodaji
               ne zahteva. V kajaku je namreč veslač sam, se pravi, ni govora o tem, kar ste prej
               navajali, da je to več ljudi in podobno. Tudi me res zanima, kako bo upravna enota
               ugotavljala neko varnost, zanesljivost, ustreznost tega plovila. To je čisti
               birokratski izmislek, ki ga nekdo pač želi izvajati. Enako kot smo ugotavljali pri
               takrat registraciji padal.</p>
               <p>Namreč, kdor opravlja gospodarsko dejavnost v tem smislu in izvaja neko vadbo pri
               vožnji kajakov ali izposoji, že tako ali tako odgovarja za svojo dejavnosti
               materialno in tudi kazensko v vsakem primeru. S tem, če bo nek kajak registriran v
               neki upravni enoti, ne bo varnost čisto nič večja. Edino uradniki bodo imeli delo,
               ministrstvo se bo s tem zabavalo, uporabniki pa bodo samo plačevali in nič imeli od
               tega.</p>
               <p>Zato vas resno opozarjam, da glede na obljube iz lanskega leta pristopite k temu
               problemu, ker če ne, bo v maju, juniju ponovno zadeva eskalirala.</p>
            </sp>
            <sp xml:id="SDZ7-Redna-16-2016-02-29.sp197">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Za dopolnitev odgovora dajem besedo ministru za infrastrukturo dr. Petru
               Gašperšiču.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp198">
               <speaker>DR. PETER GAŠPERŠIČ:</speaker>
               <p>Hvala lepa.</p>
               <p>Še enkrat poudarjam, da gre tukaj za zahtevo za vpis, za registracijo teh čolnov, ki
               se oddajajo v najem, torej s katerimi se opravlja gospodarska dejavnost. Teh zadev je
               omejeno mnogo; torej, količina je predvidljiva. Torej ne gre za lastno uporab, kdor
               kajak, kanu uporablja za lastno uporabo, seveda ni potrebe, nobene zahteve po
               registraciji. Pri tej registraciji bodo sodelovali tudi strokovnjaki, strokovne osebe
               iz Uprave za pomorstvo, tako da bo na ta način tudi zagotovljena neka kompetentnost
               pri tem postopku registracije. Računamo, da ko se bodo ti postopki enkrat izvedli, da
               bodo postali nekaj običajnega, da ne bo ostalo na tej ravni kot doslej, ko se te
               zadeve preprosto niso izvajale, čeprav bi se že morale ves ta čas od leta 2002, v teh
               zadnjih letih pa so inšpekcije zahtevale, da se te registracije izvedejo. Računamo,
               da bodo ti postopki, ko bodo utečeni, tudi postali potem nekaj povsem
               sprejemljivega.</p>
               <p>Še enkrat pa poudarjam, da bomo poskrbeli za to, da bodo ti stroški res kar se da
               minimalni in postopki kar se da enostavni. Hvala lepa.</p>
            </sp>
            <sp xml:id="SDZ7-Redna-16-2016-02-29.sp199">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Gospod Uroš Prikl bo postavil poslansko vprašanje ministru za javno upravo gospodu
               Borisu Koprivnikarju.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp200">
               <speaker>UROŠ PRIKL (PS DeSUS):</speaker>
               <p>Hvala lepa za besedo, predsedujoča. Spoštovani kolegice, kolegi, spoštovani
               predstavniki Vlade!</p>
               <p>Naj uvodoma pohvalim oziroma povem, da sem zadovoljen z vsemi tistimi ukrepi, ki
               gredo v prid prizadevanja za zmanjševanje, odpravljanje administrativnih ovir, za
               racionalizacijo poslovanja, predvsem pa, ki težijo k temu, da postaja in da postane
               državni aparat prijazen, predvsem do svojih državljanov. Pa vendar.</p>
               <p>Računsko sodišče je že maja lanskega leta ugotovilo, da ureditev financiranja in
               delovanja mnogih javnih agencij, zavodov, skladov in tako dalje ni ravno najbolj
               učinkovito. Krovna zakona za nekatere javne agencije in javne sklade ne veljata v
               celoti, mnogo je nekaterih parcialnih, področnih predpisov, ki zadeve urejujejo tudi
               drugače. Ob tej priložnosti nikakor ne želim atakirati niti marginalizirati mnogih
               državnih takšnih in drugačnih institucij, ki imajo pomembno vlogo, da se nekateri
               procesi v korist državljanov tudi realizirajo. Pa vendar bi želel ob tem opozoriti,
               da imamo v tej državi ogromno različnih institucij, skladov, agencij, zavodov in tako
               dalje, o katerih bi veljalo razmisliti, da morda razmislimo v smislu združevanja,
               poenotenja oziroma v smislu njihove organiziranosti na tak način, da bo učinkovitost,
               racionalnost, ekonomičnost večja, hkrati pa ne bodo, nasprotno, ne samo prizadeti
               interesi ali pa servis državljanov, ampak se bodo le-ti povečali. Nekatera
               ministrstva, nekatere institucije na tem področju seveda delajo korak naprej. Lahko
               omenim morda ob tej priložnosti, pa se bomo o tem še pogovarjali tudi na pristojnem
               odboru, za Javni jamstveni, preživninski in invalidski sklad se načrtuje združitev s
               skladom za kadre in štipendiranje in v tem načeloma ne vidim nič narobe; še več,
               vidim racionalizacijo, vidim potencialne sinergične učinke in še uspešnejše delovanje
               zavoda kot takega. Minister, sprašujem vas ob tej priložnosti:</p>
               <p>Ali je Vlada že pripravila funkcijsko analizo, ki je bila ob tej priložnosti
               obljubljena?</p>
               <p>Ali analizira delovanje v omenjenem področju?</p>
               <p>Kakšne ukrepe lahko v prihodnje pričakujemo, da bo delovanje javnih zavodov, agencij,
               skladov in tako dalje še bolj učinkovito, še bolj gospodarno, še bolj racionalno,
               predvsem pa, da bo imelo še večje in seveda pozitivne efekte, kar je tudi osnovna
               poanta za vse državljane in državljanke Republike Slovenije?</p>
            </sp>
            <sp xml:id="SDZ7-Redna-16-2016-02-29.sp201">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo dajem ministru za javno upravo gospodu Borisu Koprivnikarju. Izvolite.</p>
            </sp>
            <sp xml:id="SDZ7-Redna-16-2016-02-29.sp202">
               <speaker>BORIS KOPRIVNIKAR:</speaker>
               <p>Hvala, predsedujoča. Spoštovani poslanec!</p>
               <p>Vlada je izvedla funkcijsko analizo, je tudi predstavila Vladi in jo sedaj intenzivno
               predstavlja resornemu ministrstvu, kot sem prej odgovoril vaši kolegici dve poslanski
               vprašanji nazaj. Javnih agencij je 16 in skladov je 8. Ta podatek vedno znova
               poudarjam zaradi tega, ker imamo občutek, da je agencij stotine, pa jih ni, toliko
               jih je. Imamo pa seveda še celo vrsto zavodov, institutov in ostalih organizacij
               javnega sektorja. S funkcijsko analizo smo zajeli 240 teh organizacij, poleg vseh
               ministrstev tudi centre za socialno delo, upravne enote, zavod za zaposlovanje in še
               nekatere druge in jih med sabo primerjali – tudi FURS, GURS in ostale organizacije –,
               zato da smo ugotovili na podlagi empiričnih podatkov, kako racionalno so katere od
               teh organizacij organizirane v primerjavi z drugimi. Kajti splošno prepričanje velja,
               da so agencije in skladi izjemno neracionalne organizacije, pa se je izkazalo, da
               temu ni tako, ampak da so nekateri zelo dobro organizirani, nekateri pa
               katastrofalno. Ko jih primerjaš na podlagi teh podatkov, potem lahko dejansko
               ugotoviš, kdo dela dobro in tega ne popravljaš in popravljaš tam, kjer delajo slabo.
               To je bil tudi namen te funkcijske analize.</p>
               <p>Glede na odzivno poročilo Računskega sodišča, ne samo da ga je Vlada pripravila,
               ampak je že uskladila vsebino pogodb z odgovornimi na agencijah – za trg vrednostnih
               papirjev je Agencija za zavarovalni nadzor sklenila anekse k tem pogodbam, kar je bil
               očitek Računskega sodišča –; preverila, ali so upravne takse dejansko odvaja v
               državni proračun; uskladila tarifa in preverila, ali se tarife odražajo glede na
               naravo dela, ki ga posamezne agencije zaračunavajo skozi ta tarifni del; dala jasna
               navodilo vsem resornim ministrstvom, upravljavcem, da se morebitni presežki uporabijo
               za delovanje agencij in se ne kopičijo na nekih ločenih računih ali uporabljajo za
               druge namene; uskladila vse pogodbe, določila vodstvom cilje – jasno, kar je tudi po
               zakonu treba določiti –, uskladila ustanovitvene akte; s spremembami na
               nepremičninskem področju oziroma na področju upravljanja s stvarnim premoženjem pa
               tudi zagotavlja, da se solastništvo agencij dejansko knjiži kot lastništvo Republike
               Slovenije; z Zakonom o javnih financah, ki se pripravlja, urejamo tudi enotno uporabo
               bonitet, kot so službeni avtomobili, telefoni, reprezentance in podobno, in še cela
               vrsta drugih ukrepov, ki so dejansko že realizirani.</p>
               <p>Tisto, kar je najbolj pomembno, kar moram poudariti, je to, da smo tudi pripravili –
               o njem nočem diskutirati, imamo pa pripravljen predlog –, katere agencije, na kakšen
               način bi bilo smiselno združiti, reorganizirati, pridružiti ministrstvom in tako
               naprej. Ampak razumeti morate, da so prav vse agencije, prav vse ustanovljene na
               podlagi področnih zakonov, ne na podlagi Zakona o javnih agencijah, ampak na podlagi
               področnih zakonov, zakona o financah, zakona o kulturi, zakona o tem in onem.
               Skratka, mi kot Ministrstvo za javno upravo nimamo možnosti, da bi nekaj storili z
               neko agencijo, ker je treba poseči v področni zakon, ki je podlaga za njeno
               ustanovitev, da bi to spodbudili tam, kjer je to smiselno, smo pripravili ta pregled
               in tudi oceno in jo delili tudi z ministrstvi, s katerimi se zdaj dogovarjamo, kako
               in na kakšen način morebiti kje optimizirati. Ampak o tem, kot rečeno, lahko govorimo
               več, ko bo to dogovorjeno in usklajeno, kajti sami veste, da je zelo lahko reči, da
               se neko agencijo racionalizira, združi, ukine, ko pa do tega pride, bom v istem
               državnem zboru verjetno zagovarjal, zakaj ukinjamo delavna mesta in tako naprej.
               Zadeva ni črno-bela, jo je treba temeljito pripraviti in doseči visoko soglasje.</p>
               <p>Kar se pa tiče komisij in delovnih teles, ki obstajajo v državnih organih, naj pa
               povem tudi to, da je spisek delovnih teles, komisij, izjemno dolg. Ampak ogromna
               količina je teh, ki jih sestavljajo ljudje v okviru rednega delovnega časa, tiste, ki
               so pa ustanovljene na podlagi zakonodaje in predpisov, so pa tiste, s katerimi tudi v
               zakonu oziroma z nekim področnim predpisom določimo njihov način financiranja. Smo pa
               tudi ta del pregledovali in se stalno vzpostavljajo in ukinjajo, vendar je to spet
               vprašanje posameznega resorja, ki neko komisijo postavi ali pa lahko tudi ukine.
               Toliko, hvala.</p>
            </sp>
            <sp xml:id="SDZ7-Redna-16-2016-02-29.sp203">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Gospod Uroš Prikl, imate besedo, da zahtevate dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp204">
               <speaker>UROŠ PRIKL (PS DeSUS):</speaker>
               <p>Hvala lepa.</p>
               <p>Hvala, minister, tudi vam za odgovor. Seveda sem vesel, da niste na tej točki
               zastali, da greste naprej. Vesel sem, da je ta funkcijska analiza že pripravljena in
               da so z njo že ministrstva seznanjena.</p>
               <p>Vem, da nič ni črno-belo, da imamo vsaj nekaj odtenkov v tej mavrici ali pa na tej
               paleti od črne do bele barve, in zavedam se tudi, izhajajoč iz mojega prejšnjega
               dela, da vsaka združitev, razdružitev ali kakor koli lahko povzroči burne reakcije.
               Seveda vem tudi to, da se na podlagi področnih zakonov posamezne institucije
               ustanavljajo, ampak ob tej priložnosti apeliram na vse deležnike, torej na vsa
               ministrstva, da vendarle tukaj skušajo biti maksimalno racionalna. Seveda ne bom nič
               novega povedal, če bom ob tej priložnosti povedal tudi to, da čez dvesto, zagotovo
               čez dvesto različnih medresorskih delovnih teles na vladni ravni deluje; vem, da so
               mnoga potrebna, vem, da odgovarjajo na nekatera ključna vprašanja, sprašujem pa se,
               ali nemara ne bi bilo to mogoče narediti tudi v okviru obstoječega dela in nalog
               zaposlenih na ministrstvih, v različnih institucijah, tudi agencijah in tako dalje,
               ob njihovem normalnem vsakodnevnem delu.</p>
               <p>Verjamem, da bodo prevladali predvsem tisti argumenti, ki vodijo v smer
               racionalizacije poslovanja, ki ne vodijo v dodatno inflacijo različnih delovnih
               teles, takšnih in drugih državnih institucij, in kot rečeno, kar sem že uvodoma
               povedal, želel bi ob tej zaustavitvi inflacije posameznih delovnih teles tudi, da se
               naredi redukcija pri dodatnem financiranju le-teh, predvsem pa da vsi, vse skupaj in
               vsaka posebej ima predvsem v mislih ob svojem racionalnem delovanju, učinkovitem
               delovanju, tudi predvsem brigo in mar za končne uporabnike, katerim storitve morajo
               biti na prijazen način tudi realizirane.</p>
               <p>Še enkrat, več o tem – se vam zahvaljujem za odgovor in vam želim uspešno delo pri
               racionalizaciji tega projekta. Hvala lepa.</p>
            </sp>
            <sp xml:id="SDZ7-Redna-16-2016-02-29.sp205">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Za dopolnitev odgovora dajem besedo ministru za javno upravo, gospod Borisu
               Koprivnikarju.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp206">
               <speaker>BORIS KOPRIVNIKAR:</speaker>
               <p>Hvala. Če dovolite, ker imam ravno priložnost, da povem še nekaj osebnih izkušenj s
               tega področja kot resorni minister, ki seveda moram imeti o tem mnenje.</p>
               <p>Tako kot druge države se tudi naša sooča z izjemno močno silosno ureditvijo. Vsak
               resor brani svoje področje in naloge, s katerimi se sooča Ministrstvo za javno
               upravo, so po eni strani zelo nehvaležne, ker presegajo v vsa ministrstva in
               zahtevajo veliko koordinacije, ampak smo na pravi smeri. S koncentracijo podpornih
               služb, informatike, stvarnega premoženja mi na nek način vzpostavljamo neko skupno
               infrastrukturo, na podlagi katere se lahko poveča sodelovanje med posameznimi organi
               in kasneje je potem tudi lažje združevanje in reorganizacija. Ampak, mi se zelo
               trudimo, da dokažemo – ker to moramo v praksi dokazati, ne teoretično –, da bodo te
               podporne službe res delovale bolje kot sedaj, ko vsak vse organizira sam zase. To je
               naša naloga, da dokažemo.</p>
               <p>Po drugi strani pa glede komisij in ustanavljanja novih teles, prej sem že omenil
               tudi projekte, kot so, recimo, MSP test, MOPED … To so projekti, s katerimi
               dokazujemo tudi to, kakšne posledice ima neka zakonodaja, ko jo sprejemamo. Sedaj se
               pogosto v nek predpis, podzakonski akt ali zakon mirno napiše, da bo to koordiniralo
               neko delovno telo, ampak mi moramo videti, da če bo v tem delovnemu telesu sedelo 25
               ljudi s sejninami, izven rednega delovnega časa, z zunanjimi strokovnjaki, lahko
               izračunamo strošek. Ko to naknadno, ko je v zakonodaji sprejeto, dejansko izvajamo,
               pa ugotovimo, da ti stroški niso tako zelo zanemarljivi. Torej moramo biti previdni,
               da vidimo, ali delovna telesa res potrebujemo; če jih, ali so racionalno organizirana
               in ko zakonodajo sprejemamo, da trikrat premislimo, predem uvedemo neko novo telo ali
               koordinacijsko skupino, če je res nujno potrebna. Pogosto, kot pravite, lahko
               ministrstvo s strokovnimi službami to nalogo opravi prav tako kvalitetno, kot bi jo
               neko koordinacijsko telo. Hvala.</p>
            </sp>
            <sp xml:id="SDZ7-Redna-16-2016-02-29.sp207">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Gospod Bojan Podkrajšek bo postavil poslansko vprašanje ministru za kmetijstvo,
               gozdarstvo in prehrano mag. Dejanu Židanu.</p>
            </sp>
            <sp xml:id="SDZ7-Redna-16-2016-02-29.sp208">
               <speaker>BOJAN PODKRAJŠEK (PS SDS):</speaker>
               <p>Spoštovana podpredsednica, hvala za besedo. Cenjena ministrica, ministra, kolegice in
               kolegi!</p>
               <p>Moje vprašanje je naslovljeno na ministra za kmetijstvo, gozdarstvo in prehrano v
               Republiki Sloveniji.</p>
               <p>Spoštovani minister, kot veste oziroma se vsi tega zavedamo tukaj v dvorani, pa tudi
               tisti, ki so zunaj, da je kmetijstvo v Republiki Sloveniji pa tudi v Evropi v vedno
               težjem položaju. Predvsem imam v mislih težak položaj tistih, ki se v Sloveniji
               ukvarjajo s pridelavo mleka. Tu so težave vsak dan večje. Seveda posledično oziroma
               še dodatek teh težav je pa bolezen, ki smo jo mogoče dve leti gledali oziroma za njo
               slišali izven naših meja, to je bolezen modrikastega jezika. Žal je ta bolezen prišla
               lansko leto ali leto in pol nazaj tudi do naših kmetij v Republiki Sloveniji.</p>
               <p>Ker so naši kmetje, predvsem tisti, ki se ukvarjajo z živinorejo, zaskrbljeni, ta
               bolezen se širi, predvsem je ta bolezen bolj v razcvetu v poletnem času, vas zato,
               spoštovani minister, sprašujem:</p>
               <p>Kakšne ukrepe pripravlja vaše ministrstvo, skupaj z vsemi službami, ki spadajo k temu
               resorju, da bi preprečili širjenje te bolezni?</p>
               <p>Hvala lepa.</p>
            </sp>
            <sp xml:id="SDZ7-Redna-16-2016-02-29.sp209">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo dajem ministru za kmetijstvo, gozdarstvo in prehrano mag. Dejanu Židanu, da
               poda odgovor. 
                   Izvolite. 
               
            </p>
            </sp>
            <sp xml:id="SDZ7-Redna-16-2016-02-29.sp210">
               <speaker>MAG. DEJAN ŽIDAN:</speaker>
               <p>Predsedujoča, hvala za besedo. Spoštovani gospod poslanec, hvala za aktualno
               vprašanje!</p>
               <p>Bolezen modrega jezika je bolezen, ki se počasi širi po Evropi. V tem trenutku,
               recimo, da je približno pol Evrope že označeno kot okužene, ampak se širi. Lansko
               leto novembra smo imeli prva dva primera – brez tega da bi žival izgledala bolna,
               torej brez kliničnih znamenj – tudi v Sloveniji. Podobno tudi v sosednji državi
               Avstriji, medtem ko v Italiji tako in tako dolgo časa prisotna. Dovolite, da kljub
               vsemu takoj na začetku povem, to je bolezen, ki ni nevarna za ljudi in se ne širi na
               ljudi. To je tudi bolezen, ki v tej obliki ne povzroča škode pri živalih, tako da bi
               žival izgledala bolna, da bi imela manjšo proizvodnjo ali karkoli. Je pa zelo odvisno
               tudi od podvrste, torej serovara virusa, ki jo povzroči. V tem trenutku imamo v
               Sloveniji, kakor tudi v okoliških državah serovar 4, ki ne povzroča vidnih
               bolezenskih znamenj. Je pa to mogoče; so tudi ostali serovari drugje po Evropi.
               Torej, serovarov je 27, nekateri povzročajo tudi vidna znake, nekateri pa ne. Govorim
               o tem pa zato, ker cepljenje proti enemu od 27 serovarov ne zaščiti žival proti
               ostalimi 26 podtipom te bolezni.</p>
               <p>Ko je v Sloveniji prišlo do tega, da se je ugotovilo, že pred tem je bil del
               Slovenije, ker je bila bolezen v sosednji državi, pod posebnimi ukrepi, je državno
               središče za nadzor bolezni določilo naslednje v novembru: območje z omejitvami, ki
               obsega območje uradov Veterinarske uprave Murska Sobota, Maribor, Ptuj in Celje,
               območje poostrenega nadzora, ki velja za urade Kranj, Ljubljana, Novo mesto ali če
               poenostavim, polovica Slovenije je pod nekimi ukrepi, polovica Slovenije ni pod
               drugimi ukrepi. Tisto, kar mogoče gledalce in gledalke posebej zanima, v tistem delu
               Evrope, kjer imajo podobno stanje, ni omejitev. Če povem poenostavljeno, če imamo
               žival s področja Pomurja, Podravja in kmet tudi pitanca prodaja, recimo, v Avstrijo,
               kjer imajo tam podoben status, recimo na Štajerskem, ni ukrepov. Še en odmik od
               ukrepov je, to je čas, ko vektorji – torej komarji, predvsem krvosese živali so
               prenašalci bolezni – ne delujejo, v Sloveniji je to čas od 17. decembra do predvidoma
               aprila, ampak se bo ugotavljalo glede na vremenske okoliščine, takrat tudi standardni
               ukrepi iz prvega območja, torej z območja z omejitvami, ne veljajo in se lahko živali
               prosto premikajo. Edini praktični ukrep, ki ga lahko rejec občuti, je v bistvu, kadar
               gre za premike plemenske živali na območja, kjer bolezni ni, takrat je treba opraviti
               serološke preiskave. Najlažje se rejec temu izogne, če svojo žival vakcinira.
               Vakcinacija po nam dostopnih podatkih je nekje med 6 do 7 evrov, ampak to velja za
               plemenske živali, prometa s plemenskimi živalmi v tem trenutku ni zelo dosti.</p>
               <p>V tem trenutku veljajo v Sloveniji podobne omejitve kot v ostalih evropskih državah,
               tudi držav iz srednje Evrope – podobno kot mi, ki se s to boleznijo srečujemo prvič,
               tako da se učimo glede na samo obnašanje bolezni. Če bo bolezen potekala tako, kakor
               se sedaj širi, je velika verjetnost, da bomo čez leto ali dve ugotovili, da je na
               vsem območju centralne Evrope virus prisoten, da ne povzroča bolezni in da ni
               omejitev.</p>
               <p>Zelo pomembno je, da so rejci seznanjeni, zato je bilo stiskano na Upravi za varno
               hrano 25 tisoč zloženk, ki so bile distribuirane do kmetij, ki se ukvarjajo z
               govedorejo. Prav tako pa so lahko sveži, novi podatki, če pride do kakršnekoli nove
               ugotovitve pri tej bolezni, ves čas na razpolago na spletni strani Uprave za varno
               hrano, veterinarstvo in zdravstveno varstvo rastlin.</p>
               <p>Torej še enkrat, da poudarim: bolezen ni nevarna za ljudi, med živalmi se prenaša
               izključno preko krvosesov. Pri tej obliki bolezni živali ne kažejo znakov bolezni, ne
               povzroča se neposredna ekonomska škoda. Posredna ekonomska škoda je pa takrat, kadar
               se gre z območij na območja, kjer bolezen še ni prisotna. To pa velja zlasti za
               plemenske živali. Hvala.</p>
            </sp>
            <sp xml:id="SDZ7-Redna-16-2016-02-29.sp211">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Gospod Bojan Podkrajšek, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp212">
               <speaker>BOJAN PODKRAJŠEK (PS SDS):</speaker>
               <p>Hvala.</p>
               <p>Minister, zelo bom vesel v prihodnosti, če bo ta bolezen, o kateri govoriva, tako
               enostavna, kot ste jo vi razložili v odgovoru. Tudi sam moram priznati, da nisem
               strokovnjak za to področje, ampak ko se srečuješ s kmeti, ki to verjetno malo bolj
               poznajo. Pa tudi naj povem, če je to tako enostavno, potem se verjetno ne bi odločile
               sosednja Avstrija, Madžarska in Hrvaška za cepljenje teh živali.</p>
               <p>Še enkrat ponavljam, spoštovani minister, če bo ta bolezen tako enostavna, kot je bil
               vaš odgovor, bom vesel. Naj pa povem, da strokovnjaki znajo povedati, da so se
               sosednje države, še enkrat ponavljam, Avstrija, Madžarska in Hrvaška, odločile za
               sankcije. Hvala.</p>
            </sp>
            <sp xml:id="SDZ7-Redna-16-2016-02-29.sp213">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Za dopolnitev odgovora dajem besedo ministru za kmetijstvo, gozdarstvo in prehrano
               mag. Dejanu Židanu.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp214">
               <speaker>MAG. DEJAN ŽIDAN:</speaker>
               <p>Hvala.</p>
               <p>Še enkrat bi rad povedal, da je cepivo v Sloveniji prav tako na razpolago in da se
               lahko kmet kadarkoli odloči za vakcinacije. Po nam dostopni podatki so se odločili za
               širše vakcinacije tam, kjer je bila klinična slika prisotna. Samo to ni serovar
               4.</p>
               <p>Še enkrat dovolite, gospod poslanec, da vam povem, kje je težava. Težava je v tem, da
               tudi v Evropi je 27 različnih podtipov te bolezni. Vakcinacija proti temu tipu, ki ne
               povzroča vidne bolezni v Sloveniji, nas ne zaščiti pred ostalimi 26 tipom, ki so,
               recimo, nekateri v državah bivše Jugoslavije pa povzročili hudo klinično sliko. Tudi
               če bi mi danes vso Slovenijo precepili za serovar tip 4, mislim, da se tako imenuje,
               je približno podobno, kakor da cepimo vse ljudi proti gripi in potem pride nek nov
               podtip gripe in ugotovimo, da ta precepljenost proti tej gripi ne pomaga proti vsem
               ostalim. Podobno je tudi tukaj. Zelo pomembno je in zato se tudi naša Uprava za javno
               hrano skoraj da tedensko posvetuje s sosednjimi državami, kamor je ta podtip prišel,
               in moram reči, da dosti sinhrono ukrepamo.</p>
               <p>Še enkrat to poudarjam, če rejec želi vakcinirati svojo žival, vakcina je v
               Sloveniji, v tem trenutku je v bistvu po nam dostopnih podatkih skupni strošek
               enkratne vakcinacije 6 do 7 evrov, ampak je to v tem trenutku ekonomska odločitev
               posameznega rejca, ker gre za ekonomsko bolezen. Hvala.</p>
            </sp>
            <sp xml:id="SDZ7-Redna-16-2016-02-29.sp215">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Gospod Miha Kordiš bo postavil poslansko vprašanje ministrici za zdravje gospe Mariji
               Milojki Kolar Celarc.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp216">
               <speaker>MIHA KORDIŠ (PS ZL):</speaker>
               <p>Najlepša hvala za besedo, predsedujoča.</p>
               <p>Medicinske sestre, vzdrževalci, strežnice, negovalke, zaposleni v kuhinji in podobni
               poklici, so hrbtenica našega zdravstva in skrbstva starejših. Brez njihovega dela ni
               bolnišnic, ni zdravstvenih domov in ni domov za oskrbo starejših. Ampak kljub
               njihovemu temeljnemu prispevku jih ena vlada za drugo prepušča preobremenjenosti,
               izgorevanju in pritiskom, kadrovskih normativov, ki bi njihov položaj uredili, pa ni
               na vidiku že desetletja. Še več, na tem področju se razmere zaostrujejo, sploh
               srednje medicinske sestre so čebelice našega zdravstvenega sistema in nege, ampak
               klecajo pod obremenitvami. Sindikalne organizacije, da povem plastično, opozarjajo,
               da samo medicinske sestre opravijo po 300 tisoč nadur, ki pogosto niso plačane. V
               domovih starejših, ki so se iz socialno varstvenih ustanov preobrazili že bolj ali
               manj v zdravstvene ustanove, je situacija še posebej pereča, normativi pa so tukaj
               stari 30 let in so na papirju neustrezni, v praksi pa sploh ne vzdržijo več. V nočnih
               izmenah ponekod posamezna sestra pokriva tudi po 200 postelj. Zaradi dobrobiti
               bolnikov in oskrbovancev sestre v praksi prevzemajo nase tudi naloge zdravnikov,
               čeprav jih ne bi smele, in s tem tvegajo sankcije, celo izgubo zaposlitve.</p>
               <p>Ureditev normativov za vse dejavnosti v zdravstvenemu sistemu je nujna, tako za
               zagotavljanje kakovosti zdravstvenega varstva kot tudi zaradi delavskih pravic in
               kakovosti delovnega življenja zaposlenih. Zato je čas, da se v zdravstvenemu sistemu
               in sistemu socialnega varstva odpravi prisilno zmanjševanje števila zaposlenih zaradi
               ZUJF in da se nemudoma pristopi k izboljševanju pogojev dela vseh kategorij
               zaposlenih. Nesprejemljivo je, da se po eni strani povečuje število nadur zaposlenih,
               po drugi strani se pa zavira zaposlovanje in vse to se dogaja v času največje
               brezposelnosti in izsiljevanja v novejši zgodovini. Pri tem pa moramo opozoriti, da
               pri zaposlovanju ne smejo biti prezrti zaposleni, ki prejemajo najnižje plače in
               imajo najslabše pogoje dela. Pogosto so te poklicne skupine vzdrževalci, strežnice,
               negovalke, zaposleni v kuhinji in tako naprej brez zastopniških organizacij, zato
               tudi nimajo svoje modre knjige normativov.</p>
               <p>Finančna sredstva za razbremenitev preobremenjenega kadra in zaposlitev novih
               obstajajo. Vlada se je zavezala, da bo povečala sredstva za zdravje z uvedbo
               solidarne javne dajatve namesto dopolnilnega zdravstvenega zavarovanja, s tem da bo
               razširila plačevanje socialnih prispevkov na dohodke, ki ne izhajajo iz dela, in s
               tem, da bo prenesla financiranje nekaterih izdatkov na integralni proračun. V zvezi s
               tem me zanima:</p>
               <p>Kdaj bosta Vlada in Ministrstvo za zdravje odpravila administrativne ovire za
               zaposlovanje v zdravstvenih in socialno varstvenih zavodih?</p>
               <p>Do kdaj boste pripravili osnutek normativov za vse poklicne skupine, tudi tiste, ki
               še nimajo svojih modrih knjig?</p>
               <p>Kakšna bo dinamika povečevanja vseh kategorij kadrov v zdravstvenih zavodih in v
               tistih socialno varstvenih zavodih ... <stage>/ izklop mikrofona/</stage></p>
            </sp>
            <sp xml:id="SDZ7-Redna-16-2016-02-29.sp217">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo dajem ministrici za zdravje gospe Mariji Milojki Kolar Celarc. Izvolite.</p>
            </sp>
            <sp xml:id="SDZ7-Redna-16-2016-02-29.sp218">
               <speaker>MARIJA MILOJKA KOLAR CELARC:</speaker>
               <p>Hvala za besedo. Še enkrat, spoštovana gospa podpredsednica, spoštovani poslanec
               gospod Miha Kordiš!</p>
               <p>Odgovor na prvo vprašanje naj na kratko povem, da so administrativne ovire
               odpravljene glede zaposlovanja v javnih zdravstvenih zavodih. Naj povem, da glede teh
               sistemskih ukrepov, ki bistveno olajšujejo zaposlovanje v javnem sektorju v letu
               2016, je tudi na pobudo in zahtevo Ministrstva za zdravje bilo v sistemskih zakonih,
               tako v ZIPRS za leto 2016/2017, določeno pravilo, da dovoljeno število zaposlenih v
               poslovnem oziroma kadrovskem načrtu javnega zavoda ostane enako kot v letu 2015, se
               torej ne zmanjšuje, kar so bile zahteve v preteklih letih, da pa istočasno ta zakon
               omogoča, da se dovoljeno število zaposlenih v javnih zavodih poveča glede na leto
               2015, če so za to utemeljene oziroma upravičeni razlogi in so za to zagotovljena tudi
               finančna sredstva. Tukaj gre predvsem za presojo utemeljenosti povečanja števila
               zaposlenih, ki se ugotavlja ob sprejemu poslovnega oziroma kadrovskega načrta v
               javnem zavodu.</p>
               <p>V celoti se seveda strinjam z vami, da je bolj racionalno povečati število zaposlenih
               in je to zelo utemeljeno zlasti v primeru, ko javni zavodi izplačujejo večje ali, če
               hočete, prekomerno število nadur in se zato potem ta sredstva za ta izplačila raje
               preusmerijo v plače novozaposlenih.</p>
               <p>Prav tako s 1. januarjem 2016 niso več v veljavi določbe ZUJF, po katerih so javni
               zdravstveni zavodi morali pridobiti za vsako novo zaposlitev soglasje ministra za
               zdravje, tako da dejansko zdaj glede na vse te elemente praktično ni ovir za
               zaposlovanje v teh zavodih, seveda če je to utemeljeno, upravičeno in so za to
               zagotovljena finančna sredstva.</p>
               <p>Prav iz omenjenih razlogov smo na našem ministrstvu pripravili posebna pojasnila in
               priporočila vsem vodstvom javnih zavodov in članom sveta zavoda, ki predstavljajo
               ustanovitelja, to je Republiko Slovenijo, da naj bodo posebej pozorni, ko bodo
               sprejemali finančne in poslovne načrte za leto 2016. Pripravili smo jim tudi posebna
               navodila oziroma priročnik, kako delujejo v tem primeru.</p>
               <p>Glede normativov in standardov naj povem, da na žalost teh normativov za vse poklicne
               skupine ni mogoče pripraviti na enak način, kot si predstavljajo posamezni
               predstavniki teh poklicnih skupin, saj normativov za opravljeno delo izhajajo iz
               konkretnega delovnega okolja, upoštevajoč vse potrebe in realne možnosti v danem
               trenutku.</p>
               <p>Kadrovskih normativov na nivoju zakonske ravni ali nivoju kolektivne pogodbe ne pozna
               niti ena država v EU ali pa so takšni standardi in normativi bolj kot neko
               priporočilo, kot nek minimalni standard, ki ga je treba nujno povezati tudi s
               financiranjem. Sicer so odgovornosti za realizacijo teh normativov predvsem na
               neposrednem delodajalcu oziroma neposredni vodji. V primeru javnozdravstvenih zavodov
               so to torej vodstva teh zavodov in njihovi predstojniki oziroma vodje služb. V
               mednarodnem prostoru tudi ni nekega splošnega dogovora glede orodij za merjenje teh
               kadrovskih potreb in so zgolj to na izkustveni ravni. Naj povem, da bomo pripravili
               oziroma že pripravljamo neka priporočila o minimalnih standardih. Ostali odgovor pa v
               nadaljevanju.</p>
            </sp>
            <sp xml:id="SDZ7-Redna-16-2016-02-29.sp219">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Gospod Miha Kordiš, imate besedo za dopolnitev odgovora. 
                   Izvolite. 
               
            </p>
            </sp>
            <sp xml:id="SDZ7-Redna-16-2016-02-29.sp220">
               <speaker>MIHA KORDIŠ (PS ZL):</speaker>
               <p>Najlepša hvala. Hvala gospe ministrici za njen odgovor.</p>
               <p>Prosil bi vas, če ga lahko dopolnite v kategoriji upravičenih razlogov in sredstev.
               Namreč, vemo, da že zdaj, recimo, DSO beležijo presežke, ti presežki gredo v več
               milijonih evrov, pa je po navadi ravno menedžerski kader v teh javnih institucijah
               tisti, ki blokira nove zaposlitve in ta sredstva raje preusmerja kam drugam ali jih,
               ne vem, spravlja v štumfih, raje daje v investicije, medtem pa kadri, sploh srednji
               kadri in tehnični podporni kadri in tako naprej, pregorevajo.</p>
               <p>Zanima me:</p>
               <p>Kako točno je zdaj s temi upravičenimi razlogi in dodatnimi sredstvi, ki so namenjeni
               za kadrovsko razbremenjevanje delovnih kolektivov v zdravstvu in zavodih socialnega
               skrbstva?</p>
               <p>Tudi sami ste namreč povedali, da je ravno to v domeni neposrednega delodajalca, kar
               je efektivno v teh primerih realno direktor. Zdaj pa po eni strani država posredno,
               neposredno pritiska na te menedžerje v javnih institucijah, da naj vendarle znižujejo
               stroške, po drugi strani pa ravno zaposleni niso zavarovani bodisi z normativi, ki bi
               bili vneseni v kolektivno pogodbo ali ki bi bili vneseni v zakonodajo, ne glede na
               to, ali je v tujini urejeno to na ravni priporočil ali kakorkoli drugače. Pa če je
               realna situacija pri nas ta, da imamo medicinske sestre in negovalce in tako naprej,
               ki pregorevajo, ki gredo preko vseh svojih zmožnosti, kvaliteta skrbstva, zdravstvene
               nega in tako naprej pa upada.</p>
               <p>Kar se tiče pa še pogleda naprej:</p>
               <p>Kakšno dinamiko predvidevate glede povečevanja kadrov v vseh kategorijah v
               zdravstvenih zavodih in v socialno varstvenih zavodih, ne samo v relaciji 2015–2016,
               ampak tudi naprej?</p>
               <p>Imate tukaj kakšne vizije?</p>
               <p>Hvala.</p>
            </sp>
            <sp xml:id="SDZ7-Redna-16-2016-02-29.sp221">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Za dopolnitev odgovora dajem besedo ministrici za zdravje gospe Mariji Milojki Kolar
               Celarc.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp222">
               <speaker>MARIJA MILOJKA KOLAR CELARC:</speaker>
               <p>Hvala za dopolnilno vprašanje.</p>
               <p>Naj povem, da je financiranje standardov posledica večletnih, lahko rečemo kar več
               desetletnih izkušenj dela na nekem določenem področju, seveda podprtih z dokazi
               medicinskih ugotovitev in tudi strokovnimi dokazi.</p>
               <p>Ker ste večkrat omenjali problem oziroma preobremenjenost medicinskih sester, naj
               povem, da smo se v sklopu dogovarjanja s predstavniki te strukture zdravstvenih
               delavcev lotili posebnega pilotnega projekta, kjer v bistvu analiziramo intenzivno
               nego v Sloveniji na osnovi že leta 2011 s strani Zdravstvenega sveta sprejetih
               standardov za medicinske sestre, tako imenovana kategorizacija, ki dovolj podrobno
               določa, koliko sester za določenega bolnika oziroma določeno število postelj je
               potrebnih. Ta pilotni projekt gre h koncu, ko bomo analizirali, kaj pomeni in kakšna
               je zasedenost s številom zaposlenih medicinskih sester na intenzivni negi, bomo lahko
               tudi ugotovili, kolikšne so potrebe oziroma kolikšno je pomanjkanje tega profila
               sester. O tem govorimo v upravičenih potrebah, kdaj in koliko zaposlovati.</p>
               <p>Zaradi tega bi bilo kar naenkrat ali pa enoznačno govoriti o sistemskem povečevanju
               zaposlovanja brez neke predhodne analize neodgovorno, kajti vemo, da morajo biti te
               zadeve utemeljene, moramo pa seveda hkrati pogledati tudi demografske trende oziroma
               bodoče potrebe slovenskega prebivalstva po zdravstvenih storitvah, tudi glede celotne
               mreže bolnišnic in ostalega. Zaradi tega bi bilo ta moment neodgovorno, da bi
               govorili oziroma trdili o kakršnihkoli številkah, koliko je potrebnega kadra, mogoče
               pa ga je v kateri instituciji določenega profila celo preveč.</p>
               <p>Vsekakor intenzivno delamo tudi na celotnem obračunskem sistemu, ker vemo, da je ta
               zastarel in mnogokrat plačujemo neke storitve, ki niti niso bile opravljene, ali pa
               druge, ki so opravljene, pa niso vplačane. Hvala.</p>
            </sp>
            <sp xml:id="SDZ7-Redna-16-2016-02-29.sp223">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Gospod Miha Kordiš, imate besedo za postopkovni predlog, da se na naslednji seji
               opravi razprava o odgovoru ministrice.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp224">
               <speaker>MIHA KORDIŠ (PS ZL):</speaker>
               <p>Seveda podajam postopkovni predlog, pa ne zaradi tega, ker ministrici ne bi verjel,
               da imamo pilotski projekt pa da se bo tukaj v bodočnosti stvar obrnila na bolje,
               nemara bolj ne verjamem njenemu finančnemu ministru, da bo pripravljen odpreti
               mošnjiček za razbremenitev kadra, ki že sedaj kleca pod svojimi delovnimi obveznostmi
               in pregrevanj na svojih delovnih mestih v socialno varstvenih in zdravstvenih
               zavodih.</p>
               <p>Nadalje pa, kar se je izkazalo v tem odgovoru kot potencialno sporno, nemara
               nekoordinirano s strani Vlade, je naslednje: že z leta 2015 na 2016 naj bi se zgodil
               premik, kar se tiče ZUJF, se pravi, da se sprošča zaposlovanje, če pride do
               upravičenih razlogov in če so na voljo sredstva. V nadaljevanju je pa ministrica
               navedla, da upravičenih razlogov itak ne moremo določiti, dokler pilotski projekt ni
               zaključen in njegovi rezultati analizirani, pri tem pa, da je ta pilotski projekt še
               teče.</p>
               <p>Sploh bi pa želel uporabiti to priložnost, da še enkrat opozorim na slabo stanje
               osebja in posledično padajočo kvaliteto skrbstva, zdravstvene nege in tako naprej v
               našem javnem zdravstvenem sistemu. To je vsekakor tema, o kateri bi bilo fino, da se
               v Državnem zboru pogovorimo; pa ne samo pogovorimo, tudi kakšno napredno odločitev in
               napreden sklep v podporo našemu javnemu zdravstvu in socialno varstvenim zavodom
               sprejmemo. Hvala.</p>
            </sp>
            <sp xml:id="SDZ7-Redna-16-2016-02-29.sp225">
               <speaker>PODPREDSEDNICA MAG. BOJANA MURŠIČ:</speaker>
               <p>O vašem predlogu bo Državni zbor odločil jutri, 1. 3., v okviru glasovanj.</p>
               <p>Poslansko vprašanje bo postavil gospod Matjaž Nemec ministru za infrastrukturo dr.
               Petru Gašperšiču.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp226">
               <speaker>MATJAŽ NEMEC (PS SD):</speaker>
               <p>Hvala lepa, predsedujoča. Lep pozdrav kolegice in kolegi, spoštovani minister, tukaj
               navzoči!</p>
               <p>Na vas se bom obrnil z dvema konkretnima vprašanjema. Začel bom s prvim. Namreč,
               zgodba ni od danes, začeli smo jo že skupaj na nek način tlakovati uspešno. Namreč,
               pojavile so se pa po nekem mojem pisanju direktorju Darsa, na katero pisanje mi je
               odgovoril 24. 7. s precej optimističnimi napovedmi o tem, da bomo končno po več kot
               10 letih na hitri cesti H4, to je ta pot, ki pelje od Nanosa do mejnega prehoda
               Vrtojba, ki na nek način povezuje Severnoprimorsko regijo z Ljubljano, deležni
               tistega obljubljenega – govorim o protivetrnih zaščitah, govorimo o preasfaltitvi, ki
               še ni bila nikdar izvršena. Namreč, po pisanju Dnevnika, in sicer novinarja Vanje
               Aliča, so ti roki, ki so bili obljubljeni z mojim dopisovanjem z Darsom, na nek način
               izpostavljeni kot neizvedljivi, vsaj v rokih, ki so bili omenjeni.</p>
               <p>Moje naslednje vprašanje pa je, spoštovani minister:</p>
               <p>Ali je res, da naj bi se v doglednem času, omenilo se je letošnje leto, pripravili
               projekti oziroma projekti so bili pripravljeni v letu 2015, v letu 2016 pa naj bi se
               začela izvedba le-teh?</p>
               <p>Vemo, da je tehnično oziroma tehnološko izjemno težak projekt, ampak vseeno me
               zanima:</p>
               <p>Ali trditve medija držijo ali so še vedno te navedbe s strani Darsa –, govorim o 24.
               7. 2015 – mogoče tiste, katere izražajo sedanje stanje?</p>
               <p>Hvala lepa zaenkrat.</p>
            </sp>
            <sp xml:id="SDZ7-Redna-16-2016-02-29.sp227">
               <speaker>PODPREDSEDNICA MAG. BOJANA MURŠIČ:</speaker>
               <p>Besedo dajem ministru za infrastrukturo dr. Petru Gašperšiču.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp228">
               <speaker>DR. PETER GAŠPERŠIČ:</speaker>
               <p>Hvala, predsedujoča. Hvala tudi poslancu gospodu Matjažu Nemcu za postavljeno
               vprašanje.</p>
               <p>Vse te aktivnosti na tej hitri cesti – vipavski ji rečemo, kar tako, po domače –
               seveda vodi družba Dars. Na tem odseku, torej od Razdrtega pa do Ajdovščine, se
               predvideva izgradnja te protivetrne zaščite v skupni dolžini skoraj 18 km. Sama
               rešitev, ki se predvideva, bo pa nekako podobna tej protivetrni ograji, kot je že
               izvedena tudi na viaduktu Črni Kal – da si bomo lažje predstavljali, za kaj
               pravzaprav gre. Sama izvedba pa je predvidena oziroma načrtovana v več fazah, in
               sicer je v prvi fazi predvideno, da se bodo izvedla testna polja, s katerimi se bo
               potem potrdilo, ali je ta rešitev ustrezna in je dosežen ustrezen nivo zaščite;
               skratka, ustrezen učinek teh protivetrnih ograj. V tej prvi fazi se bodo izvedla tri
               testna polja tako v dolinskem kot tudi v pobočnem delu trase hitre ceste. Prvo testno
               polje bo na območju viadukta Lozice, tam so bile do zdaj izmerjene največje hitrosti
               vetra. Skupna dolžina teh ograj na tem odseku bo znašala približno 700 metrov. Drugo
               testno polje je predvideno na prehodu hitre ceste od strelišča Mlake proti predoru
               Podnanos. Tukaj cesta poteka v krivini, kar je tudi malo bolj težavno za ščitenje, in
               skupna dolžina teh ograj bo na tem delu 750 metrov. Tretje testno polje pa bo
               potekalo na področju te ceste med Logom in Zemonom; se pravi v spodnjem delu, tukaj
               pa bo dolžina znašala 307 metrov.</p>
               <p>Skratka, to se bo izvedlo letos. Projekti so pravzaprav že izdelani, pridobiva se
               gradbeno dovoljenje in vsa potrebna soglasja za to, razpis se bo izvedel takoj, ko bo
               gradbeno dovoljenje pridobljeno. Kot se rekel, če bo ta razpis potem uspešen, se
               računa, da se bo to še letos začelo delati.</p>
               <p>Mogoče samo še o stroških. Ocenjena vrednost vse te skupne protivetrne zaščite je
               približno 31 milijonov evrov brez davka in brez stroškov financiranja. To je
               kompletno za vseh teh skoraj 18 kilometrov. Dars ima tudi ta sredstva načrtovana v
               okviru poslovnega načrta za leto 2016 pa tudi potem v naslednjih letih, ker bo ta
               izvedba postopoma napredovala.</p>
               <p>Glede same obnove vozišča lahko povem, da je družba Dars že v letu 2015 izvedla
               naročilo za izdelavo PZI projekta za obnovo vozišča v skupni dolžini nekaj več kot 24
               kilometrov teh smernih vozišč. Tako dokončanje teh projektov za prvo etapo – ta
               prenova je razdeljena v pet etap in projekti za prvo etapo se predvideva, da bo
               dokončani v začetku junija, druga etapa v juliju, za ostale tri etape pa v jeseni
               2016. Potem je predvideno, da bo za prvi dve etapi razpis za izvedbo gradnje takoj po
               potrditvi te projektne dokumentacije. Če bo razpis uspešen, se pravi, da bodo dela
               uspešno oddana brez zapletov, bi se lahko ta dela začela na teh prvih dveh etapah še
               letos, sicer pa takoj po končani zimski sezoni v letu 2017. Hvala.</p>
            </sp>
            <sp xml:id="SDZ7-Redna-16-2016-02-29.sp229">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Gospod Matjaž Nemec, imate zahtevo za dopolnitev odgovora, izvolite.</p>
            </sp>
            <sp xml:id="SDZ7-Redna-16-2016-02-29.sp230">
               <speaker>MATJAŽ NEMEC (PS SD):</speaker>
               <p>Hvala lepa, minister.</p>
               <p>Rad bi samo dodal, da od začetka vašega mandata smo se držali dogovorov, smo v nekih
               predelih obnovili cestišče, obnovili del protizvočnih pregrad na postajališču oziroma
               na cestninski postaji Bazara. Tudi smo ravnokar, pred nekaj tedni, uredili predvsem
               štiri cone urejanja prometa ob tako imenovani burji oziroma pojavu burje, tako se
               lahko potem <q>"per partes"</q> zapira to avtocesto.</p>
               <p>Na tem mestu bi se zahvalil za vašo pomoč in upam, da bodo vaše besede tudi postale
               stvarnost v teh letih. Hvala lepa, zaenkrat, minister. Bomo pa budno bedeli nad
               dogodki. Hvala.</p>
            </sp>
            <sp xml:id="SDZ7-Redna-16-2016-02-29.sp231">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Minister še želite? Ne.</p>
               <p>Mag. Marko Pogačnik bo postavil poslansko vprašanje ministru za finance dr. Dušanu
               Mramorju.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp232">
               <speaker>MAG. MARKO POGAČNIK (PS SDS):</speaker>
               <p>Spoštovani minister!</p>
               <p>Želim vam zastaviti vprašanje, in sicer v zvezi s povišanjem trošarin na naftne
               derivate:</p>
               <p>Zakaj se je Ministrstvo za finance odločilo predlagati Vladi Republike Slovenije, da
               poviša trošarine na naftne derivate?</p>
               <p>Dejstvo je, da so v sosednjih državah cene naftnih derivatov bistveno cenejše kot v
               Sloveniji. Lep primer je država Avstrija, kjer je razlika med najcenejšo mogočo ceno
               nafte – glede na to, da je v Avstriji prosti trg – v primerjavi s Slovenijo približno
               16 centov na liter. Dejstvo je tudi, da je v povprečju cena kurilnega olja v Avstriji
               cenejša po litru približno za 11 centov. Zanimivo je, da ste se odločili predlagati,
               povišati trošarine prav v času zimskih počitnic, ko vemo, da je trend Slovencev po
               smučanju v Avstriji in da ste nekako s tem verjetno tudi znižali prihodke v sam
               proračun. Dejstvo pa je, da s poviševanjem trošarin na naftne derivate obremenjujete
               tako prebivalce kot prebivalke Republike Slovenije in na nek način tudi zmanjšujete
               konkurenčnost slovenskega gospodarstva. V nekem vmesnem obdobju smo lahko tudi
               zasledili, da je Vlada razmišljala o sprostitvi cen naftnih derivatov v Sloveniji,
               vendar ste se kasneje potem odločili, da temu koraku ne sledite.</p>
               <p>Predvsem pa, spoštovani minister:</p>
               <p>Kateri so bili razlogi, da ste se odločili za povišanje trošarin na naftne
               derivate?</p>
               <p>Prosim za vašo oceno:</p>
               <p>Kakšen vpliv bo to imelo na proračun?</p>
               <p>Predvsem pa:</p>
               <p>Zakaj to, ali s tem ne zmanjšujete konkurenčnost slovenskega gospodarstva?</p>
            </sp>
            <sp xml:id="SDZ7-Redna-16-2016-02-29.sp233">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo dajem ministru za finance dr. Dušanu Mramorju, da poda odgovor. Izvolite.</p>
            </sp>
            <sp xml:id="SDZ7-Redna-16-2016-02-29.sp234">
               <speaker>DR. DUŠAN MRAMOR:</speaker>
               <p>Spoštovani poslanec!</p>
               <p>Pri vodenju trošarinske politike Vlada upošteva tako cilje ekonomske politike,
               gospodarske situacije, okoljsko politiko, konkurenčnost s sosednjimi državami,
               predvsem pa je pomemben ta proračunski vidik. Ministrstvo za finance nenehno spremlja
               te razmere v trgu, pripravlja ukrepe na področju trošarin, tako da v največji mogoči
               meri zadosti vsem tem ciljem in vidikom politike. Višina trošarine je rezultat
               premisleka o ustreznem uravnoteženju med temi dejavniki. Sprememba višine trošarine
               naftnemu derivatu, verjetno se to nanaša na 2. februar 2016, je bila posledica ocene
               Vlade, da lahko znižanje drobnoprodajnih cen bencinov in dizelskega goriva, ki se
               oblikuje v skladu s to uredbo, v luči prizadevanj po javnofinančni konsolidaciji
               deloma nadomesti z zvišanjem trošarin. Cene so namreč tako zelo padle, da smo bili
               mnenja, da lahko s polovičnim višanjem teh trošarin še vedno cena pade, vendar so ti
               javnofinančni prihodki bistveno višji. Tako je bilo za polovico manjše znižanje
               drobnoprodajnih cen bencinov in dizelskega goriva od siceršnjega posledica zvišanja
               trošarin, dvig trošarine za 0,4 centa na liter pri bencinih in za, recimo, 0,9 centa
               na liter pri dizelskem gorivu. Drobnoprodajne cene 95-oktanskega bencina so se tako
               kljub dvigu trošarine znižale za 0,4 centa na liter, dizelska goriva pa za 1 cent na
               liter. Ocenjeno je bilo, da bo skupni letni finančni učinek ob predpostavki
               nespremenjenih količin približno 11,6 milijona evrov v državnem proračunu.</p>
               <p>Rad bi poudaril, da so se trošarine na pogonska goriva pred tem zadnjič spremenile 4.
               avgusta 2015, od takrat ni bilo sprememb za dizel in za bencine, za plinsko olje za
               ogrevanje pa 27. oktobra 2015, ko smo pri padcih cen na svetovnem trgu teh naftnih
               derivatov povišali trošarine.</p>
               <p>Seveda velikokrat damo primer Avstrije, seveda na drugi strani imamo Italijo, ki pa
               ima bistveno višje cene in trošarine, kot jih ima Slovenija. Tako smo nekje med dvema
               ekstremoma in Slovenija poskuša pač najti neko ravnovesje – to je prva stvar med tema
               dvema. Na drugi strani je predlog evropske politike, predvsem okoljske politike, da
               se te cene, ki so se znižale, izkoristijo za to – ali pa delno nevtralizirajo s tem,
               da se z uvedbami dajatev nekoliko zmanjša ta prosti padec cen naftnih derivatov, ki
               bi lahko preprečil okoljevarstvene cilje. Tukaj se Slovenija praktično skoraj ni
               držala te politike, zelo malokrat smo posegali po spremembah trošarin in ta 2.
               februarja je bila zadnja, pa še pri tej so cene na koncu padle.</p>
               <p>Glede liberizacije, ker ste vprašali, kakšno je bilo stališče. Stališče Ministrstva
               za finance je bilo zelo jasno, da ne nasprotujemo liberalizaciji visoko oktanskih
               bencinov, se pravi 98- in 100-oktanskih in da ne nasprotujemo liberalizaciji za
               plinsko olje, se pravi za koel. Pri teh treh derivatih zaenkrat nimamo pomisleka in
               tukaj so nastali določeni drugi problemi, zakaj se je uredba podaljšala in ni prišlo
               do liberalizacij teh treh naftnih derivatov. Se pravi, gre za to, da je bilo treba
               iti na popolnoma drug, nov sistem spremljanja cen in potem poročanja na evropsko
               raven, za kar potrebujemo nekaj časa – pa ne Ministrstvo za finance, to je v domeni
               Ministrstva za infrastrukturo.</p>
               <p>Nadaljnja liberalizacija je pa v pogovarjanju, dogovarjanjih med Ministrstvom za
               infrastrukturo, gospodarstvo in Ministrstvom za finance.</p>
            </sp>
            <sp xml:id="SDZ7-Redna-16-2016-02-29.sp235">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Mag. Marko Pogačnik, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp236">
               <speaker>MAG. MARKO POGAČNIK (PS SDS):</speaker>
               <p>Spoštovani minister, hvala za vaš odgovor, delno ste mi odgovorili, delno pa ne.</p>
               <p>Prepričan sem, da s tem povečanjem trošarine dejansko zmanjšujete konkurenčnost
               slovenskega gospodarstva in na drugi strani obremenjujete prebivalke in prebivalce
               Republike Slovenije. Prej v enem izmed vprašanj smo lahko poslušali, da prav ta
               davčna reforma je namen, da bi se potrošnja povečala in vi z dvigom teh trošarin na
               koncu dejansko to potrošnjo zmanjšujete. Namesto da bi državljanke in državljani,
               predvsem tudi gospodarstvo, izkoristili to gibanje cen svetovne nafte, ki drastično
               pada, vi pa tukaj povečujete trošarino – po moje izključno zaradi tega, da polnite
               proračun. Dejstvo je, da se je s tem povišanjem trošarine razlika v ceni med Avstrijo
               in Slovenijo še povečala. Zanima me, če ste seznanjeni z raziskavo, ki jo je pred
               časom pripravil Wirtschaftsforschungs Institut iz Avstrije, ki razlaga predvsem,
               kakšna pozitivna korist je bila na gospodarstvo in na gospodinjstva to zmanjševanje
               cen nafte. V Avstriji je bil učinek približno 2 milijardi in pol evrov, 800 milijonov
               evrov za gospodinjstva in približno 1,5 milijarde za gospodarstvo. Prepričan sem,
               spoštovani minister, da vlada Mira Cerarja in Ministrstvo za finance s tem
               povečevanjem trošarin vodi totalno napačno politiko; politiko, ki dodatno obremenjuje
               državljanke in državljane Republike Slovenije, ne nazadnje pa zmanjšuje konkurenčnost
               gospodarstva. Dejstvo je, da v Sloveniji na ceno naftnih derivatov je obešenih še kar
               nekaj taks in dajatev.</p>
               <p>Zakaj Vlada ne more izkoristiti teh pozitivnih trendov gibanja padca cene nafte na
               svetovnem trgu? … <stage>/ izklop mikrofona/</stage></p>
            </sp>
            <sp xml:id="SDZ7-Redna-16-2016-02-29.sp237">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo dajem ministru za finance dr. Dušanu Marmorju, da poda odgovor.</p>
            </sp>
            <sp xml:id="SDZ7-Redna-16-2016-02-29.sp238">
               <speaker>DR. DUŠAN MARMOR:</speaker>
               <p>Še enkrat bi rad poudaril, da od avgusta lanskega leta do danes se je povišala
               trošarina na bencine za 0,4 centa pri padcu cen približno za skoraj 30 odstotkov in
               na dizel za 0,859 centra, se pravi manj kot en cent. Po naših izračunih in
               usmeritvah, ki jih imamo – tudi po ekoloških –, je bilo to smiselno narediti na
               začetku tega leta. Seveda je pri tem javnofinančen vidik izjemno pomemben, ker po
               drugi strani, če ni konsolidacije javnih financ, to vpliva tudi na dostop naših
               podjetij do virov financiranja in do finančnih trgov.</p>
               <p>Ta javnofinančna slika je izjemno pomembna za gospodarstvo samo, ker od tega je
               odvisna boniteta države, boniteta finančnih institucij in s tem tudi gospodarstvo.
               Tak je bil naš premislek in prepričani smo, da s tem smo naredili več koristi kot
               škode.</p>
            </sp>
            <sp xml:id="SDZ7-Redna-16-2016-02-29.sp239">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Mag. Marko Pogačnik, imate besedo za postopkovni predlog, da se na naslednji seji
               opravi razprava o odgovoru ministra.</p>
            </sp>
            <sp xml:id="SDZ7-Redna-16-2016-02-29.sp240">
               <speaker>MAG. MARKO POGAČNIK (PS SDS):</speaker>
               <p>V skladu s Poslovnikom predlagam, da se na temo trošarin na naftne derivate opravi
               javna razprava v Državnem zboru.</p>
               <p>Spoštovani minister, nisem želel tega proceduralnega postopka izkoristiti, vendar
               glede na vaš odgovor sedaj v tem zadnjem delu, sem se pa odločil, da kljub temu to
               predlagam. In sicer, da vi zagovarjate to zadevo, da je Vlada zgolj enkrat – oziroma
               od avgusta naprej niste povečali trošarine na naftne derivate. Mislim, da je to
               smešno. Cena naftnih derivatov se mora oblikovati na trgu, ne pa, da smo lahko
               hvaležni vladi Mira Cerarja in Ministrstvu za finance za to, ker ste se odločila, da
               samo enkrat oziroma dvakrat poveča to trošarino. Pomembno je poudariti to, da ste
               trošarino na kurilo olje povečali malo pred kurilno sezono, naftne derivate ste pa
               povečali sedaj. Zaradi česa? Zgolj zaradi polnjenja proračuna! Poglejte, v Avstriji
               imamo dnevno spremembo cen in gor se oblikuje cena naftnih derivatov izključno glede
               na gibanje cen nafte na borzi, ne pa, ali bo avstrijska vlada povečala neko
               trošarino. In vi sedaj tukaj mirite državljanke in državljane in poslance, kako je
               dobra vlada Mira Cerarja, ker ste se odločili samo za dvakratno povečanje teh
               trošarin! Mislim, da s tem delate škodo in da zmanjšujete prihodke za proračun, kajti
               velika večina Slovencev, ki ima možnosti iti v Avstrijo, napolni svoj avto tam. V
               času zimskih počitnic je bilo verjetno ogromno smučarije, ogromno teh dnevnih
               prehodov in tukaj vi ne vidite tega gozda. Vi vidite samo eno drevo, ne pa verjetno,
               da bi se s tem, če bi znižali cene trošarin ali da jih ne bi povečevali, mogoče na
               osnovi več prodanih litrov naftnih derivatov na koncu prihodki v proračun povišali.
               Ne nazadnje tudi to ni dobro za slovensko gospodarstvo. Kot sem že omenil, je ta
               avstrijski inštitut izračunal, da je bilo tukaj nekaj bonitet oziroma plusa za
               celotno državo Avstrije glede na nizke cene nafte 2,5 milijarde evrov. Ta vaša
               politika glede trošarin, mislim, da je zgrešena in mislim, da je bila ta zgrešena
               politika trošarin tudi že v času Bratuškove vlade in predvsem tudi prej Pahorjeve
               vlade, da so se dejansko ekstremno povečale te trošarine. Poglejmo si samo ceno nafte
               oziroma naftnih derivatov na tem nivoju, kot je zdaj, da je približno za 40 odstotkov
               višja – ampak izključno zaradi tega, ker država polne ta proračun.</p>
               <p>Mislim, da je potrebna ta javna razprava, kajti to je problem, ki je širši. Ne
               nazadnje na splošno pri trošarinah – tudi pri tobačnih izdelkih in pri alkoholnih
               izdelkih – je ta politika trošarinska te vlade absolutno napačna.</p>
            </sp>
            <sp xml:id="SDZ7-Redna-16-2016-02-29.sp241">
               <speaker>PODPREDSEDNICA MAG. BOJANA MURŠIČ:</speaker>
               <p>O vašem predlogu bo Državni zbor odločil jutri, 1. 3. 2016, v okviru glasovanj.</p>
               <p>Poslansko vprašanje bo postavila gospa Vojka Šergan ministru za kmetijstvo,
               gozdarstvo in prehrano mag. Dejanu Židanu.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp242">
               <speaker>VOJKA ŠERGAN (PS SMC):</speaker>
               <p>Hvala za besedo, gospa podpredsednica. Spoštovana ministrica, spoštovana ministra,
               kolegici in kolegi!</p>
               <p>Oznaka kakovosti je informacija potrošnikov, da gre za izdelek z dodano vrednostjo,
               da spoštovanje pravil in standardov nadzorujejo kontrolne institucije, zato ne sme
               biti nobenih pomislekov glede kakovosti teh izdelkov. Seveda pa se potrošniki v
               trgovinah srečujejo tudi z različnimi blagovnimi znamkami, trgovine morajo sicer same
               z notranjo kontrolo zagotavljati kakovost, ki jo označujejo, kot na primer: slovenski
               proizvod, kupujmo slovensko, slovenska podjetja, ampak resnica je ta, da tuji
               proizvod prepakirajo, označijo izvorno državo in prodajo pod slovenski proizvod. Tako
               proizvajalec, mislim, da bi v tem primeru moral stati tudi za to obljubo, da je
               proizvod resnično slovenski, tako pa se na primer dogaja, da se uvozi žito, se napiše
               poreklo država Kitajska in se napiše na embalažo slovenski proizvod, se celo napiše
               bio slovenski proizvod in se prodaja potrošnikom.</p>
               <p>Glede na veliko poplavo različnih označb na posameznih izdelkih, na primer
               100-odstotno slovensko, še enkrat poudarjam, slovenski proizvod in tako naprej, me
               zanima:</p>
               <p>Kako lahko potrošnik ve, kdaj je samo pakirano v Sloveniji in kdaj je tudi pridelano,
               izdelano v Sloveniji?</p>
               <p>Oziroma meni se zdi korektno, da potrošnik, ko vidi določeno znamko, ki je
               nadzorovana, da je certificirana, mora biti miren, da je dobil ustrezno kvaliteto za
               ustrezno ceno. Torej:</p>
               <p>Kaj lahko Ministrstvo za kmetijstvo, gozdarstvo in prehrano naredi na področju
               certificiranja?</p>
               <p>Kako kontrolira posamezne institucije, ki izvajajo certificiranja?</p>
               <p>Ali lahko in kako lahko pri tem sodeluje varuh za varno hrano?</p>
               <p>Hvala.</p>
            </sp>
            <sp xml:id="SDZ7-Redna-16-2016-02-29.sp243">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo dajem ministru za kmetijstvo, gozdarstvo in prehrano mag. Dejanu Židanu, da
               poda odgovor.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp244">
               <speaker>MAG. DEJAN ŽIDAN:</speaker>
               <p>Hvala, predsedujoča, in spoštovana gospa poslanka, hvala tudi vam za aktualno
               vprašanje.</p>
               <p>Mogoče je odgovor na to vprašanje bistveno lažji, kakor si marsikdo misli. Tudi za
               hrano velja podobno, kakor za ostale proizvode in proizvodnje v Sloveniji. Država
               porekla izdelka je tista država, kjer je bila opravljena zadnja faza proizvodnje
               določenega izdelka. Torej, če se kje trdi za prehranski izdelek, da je izdelek
               slovenski, s tem se ne trdi, da je surovina slovenska. S tem se govori samo to, da je
               zadnja faza priprave oziroma izgradnje tega izdelka bila v naši državi, ne govori se
               o izvoru surovine. Izjema v temu primeru je naslednja, in to je področje sadja,
               zelenjave in svežega mesa ter oljčnega olja in medu, kjer poleg države, ki je država
               porekla izdelka, mora biti označena na embalaži tudi poreklo surovine. To govorim
               zato, ker na ravni Evropske unije že vsako leto vsaj enkrat poteka zelo velika
               razprava o tem, ali naj Evropska unija – namreč, za označevanje je pristojen evropski
               predpis – ali naj Evropska unija predpiše, da je treba na prehranskih izdelkih ne
               samo napisati, ali je izdelek narejen v neki državi, ampak tudi to, od kod izvira
               poglavitna surovina za ta proizvod. Čeprav Slovenija zastopa stališča, kakor nekatere
               druge države, da potrošnika zanima tudi država izvora same surovine, ne samo izdelka,
               tega dogovora ni. Države Evropske unije smo na tej točki razdeljene, tudi Komisija
               tega ne podpira. Glavni razlog, zakaj Komisija ne podpira, je njena ugotovitev, ki jo
               je pridobila z neko študijo, da potrošnik si sicer tovrstne dodatne informacije želi,
               vendar je ni pripravljen pa plačati. Namreč, po mnenju Komisije dodatna oznaka na
               embalaži pomeni tudi zvišanje cene proizvoda.</p>
               <p>Dovolite pa, da vam povem vsaj štiri primere, kako v bistvu ta sistem deluje tudi na
               podlagi odločb, tako same pristojne uprave kakor tudi oglaševalskega razsodišča v
               Sloveniji. Če imamo v Sloveniji mlekarno, ki prodaja sterilno mleko, vendar ga ne
               sterilizira doma v Sloveniji, ampak koristi sterilizacijo izven Slovenije, kar je
               povsem jasno vidno iz ovalnega znaka, ki je iz tuje države, vendar zagotavlja z vso
               sledljivostjo, ki se pa nadzoruje, da je surovina tega mleka, torej surovo mleko,
               slovensko, lahko to tudi napiše, da je surovina slovenska. Če imamo mlekarno, ki
               proizvaja mleko v Sloveniji, pa tudi zagotavlja, da je surovina 100-odstotno
               slovenska, lahko v vsakem primeru tudi posebej označi, da je to 100-odstotna
               slovenska surovina in izdelek slovenski, to se tako tudi kontrolira, vendar pri mleku
               je to prostovoljna označba. V trenutku, ko se sam proizvajalec odloči, da da tovrstno
               prostovoljno označbo na svoj proizvod, pa postane tudi ta označba predmet
               inšpekcijskega nadzora. Ampak ta konkretni proizvajalec ima prav tako možnost, da se
               odloči, da konkretne navedbe, od kod je izvor surovine, ne da, kar je še vedno v
               skladu s slovensko zakonodajo, ker je na tej točki neposredno lahko uporabljena
               evropska zakonodaja. Če slovenske trgovine in slovenski proizvajalci govorijo, da je
               proizvod slovenski, da je izvor proizvoda slovenski, torej proizvodnja slovenska, pa
               čeprav izvor surovine ni slovenski, trditev, da je ta proizvod slovenski, drži. Ni pa
               tukaj zraven, recimo, navedbe, da je surovina slovenska. Na primer pri svežem mesu je
               pa treba označiti tudi poreklo. Če je žival rojena, rejena, zaklana in tudi drugače
               obdelana v Sloveniji, lahko proizvajalec poleg tega, da je zadeva tako ali tako, kar
               se tiče proizvoda, slovenska, lahko napiše tudi, da je poreklo surovine slovensko. Če
               pa je, recimo, država rojstva neka druga ali tretja država, vse ostalo pa v
               Sloveniji, pa je dolžan, da posamezna zagotovila napiše. To je obvezno.</p>
               <p>Ali imamo v Sloveniji v tem trenutku obligatorno oznako? Obligatorna oznaka bo
               nastala v drugi polovici tega leta, to je pa Izbrana kakovost Slovenije, kjer bodo
               zbirali denar tako rejci in industrija, svojo polovico denarja pa bo prispevala tudi
               država. Tam pa bo v specifikaciji zelo jasno navedeno, da Izbrana kakovost Slovenije
               pomeni, da tudi izdelek temelji na slovenski surovini. V tistem trenutku, ko je
               takšna specifikacija sprejeta, pa državni inšpekcijski organi konkretno specifikacijo
               tudi nadzorujejo in tudi kaznujejo prekrške. Hvala.</p>
            </sp>
            <sp xml:id="SDZ7-Redna-16-2016-02-29.sp245">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Gospa Vojka Šergan, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp246">
               <speaker>VOJKA ŠERGAN (PS SMC):</speaker>
               <p>Hvala.</p>
               <p>Iz tega sledi, da nekako lahko pričakujemo, da se bo vsaj nekako omilila zloraba
               besede domače, slovensko, da nekako predvidevate, da se bo to v drugi polovici leta
               vsaj za nekatere izdelke izboljšalo in da bodo potrošniki nekako vedeli, kaj
               kupujejo, kar se mi zdi izrednega pomena, če hočemo, da bomo slovensko pridelavo
               resnično ohranili na določeni kakovosti in nivoju. Hvala.</p>
            </sp>
            <sp xml:id="SDZ7-Redna-16-2016-02-29.sp247">
               <speaker>PODPREDSEDNICA MAG. BOJANA MURŠIČ:</speaker>
               <p>Hvala lepa.</p>
               <p>Besedo dajem ministru za kmetijstvo, gozdarstvo in prehrano mag. Dejanu Židanu, da
               poda dopolnilni odgovor.</p>
            </sp>
            <sp xml:id="SDZ7-Redna-16-2016-02-29.sp248">
               <speaker>MAG. DEJAN ŽIDAN:</speaker>
               <p>Hvala.</p>
               <p>Dovolite, da opišem ta konkreten primer na primeru te lepe lesene mize, ki je pred
               nami. Predvidevam vsaj, da je ta miza izdelana v Sloveniji. Torej, lahko trdimo, da
               je to slovenski proizvod. Ne veva, ne vi, spoštovana gospa poslanka, ne jaz, ali
               surovina, ta les, ta plastika, ta mikrofon v Sloveniji narejen ali je izvor – torej,
               <q>"surovina"</q> – vendar, ko mi trdimo, da je to slovenski proizvod, ker je bil v
               Sloveniji narejen, ne trdimo, da so sestavni deli tega iz Slovenije. Če bi pa ta
               konkreten predmet imel tudi oznako, kakor bo nova oznaka Izbrana kakovost Slovenije,
               bi pa tudi trdili, da je surovina oziroma v tem primeru surovina slovenska.
               Hvala.</p>
            </sp>
            <sp xml:id="SDZ7-Redna-16-2016-02-29.sp249">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Anja Bah Žibert bo postavila vprašanje ministru za finance dr. Dušanu
               Mramorju.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp250">
               <speaker>ANJA BAH ŽIBERT (PS SDS):</speaker>
               <p>Predsedujoči, hvala za besedo. Spoštovani ministrici, spoštovana ministra!</p>
               <p>Danes naslavljam poslansko vprašanje ministru za finance gospodu Mramorju. Gre za
               nevladne organizacije.</p>
               <p>Če seveda nevladne organizacije opredelimo povsem splošno, potem lahko rečemo, da
               govorimo o civilni družbi, ampak je takšna opredelitev na nek način zavajajoča.
               Dejstvo je tudi, da so te opredeljene na posamezna društva, zavode in ustanove.
               Osebno pa menim, da je več kot pomembno, tudi kar se tiče državljank in državljanov –
               in to vprašanje pravzaprav prihaja direktno od njih – je, na kakšen način so te
               nevladne organizacije financirane. Se pravi, koliko finančnih sredstev prejemajo s
               strani države. Lahko so seveda financirane kot sam program, lahko so financirane
               projektno. Zato sedaj naslavljam na vas konkretno vprašanje:</p>
               <p>Koliko nevladnih organizacij je financiranih, večinsko vsaj, s strani države oziroma
               javnih sredstev – kar se tiče splošno, se pravi po programu – in koliko njih je
               financiranih po posameznih programih; se pravi, o kakšnih finančnih sredstvih
               govorimo?</p>
               <p>Predvidevam, da boste tudi postregli tudi s številkami:</p>
               <p>Koliko njih prejema ta finančna sredstva?</p>
               <p>Hvala lepa.</p>
            </sp>
            <sp xml:id="SDZ7-Redna-16-2016-02-29.sp251">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Odgovoril bo gospod minister dr. Dušan Mramor, izvolite.</p>
            </sp>
            <sp xml:id="SDZ7-Redna-16-2016-02-29.sp252">
               <speaker>DR. DUŠAN MRAMOR:</speaker>
               <p>Hvala lepa.</p>
               <p>Spoštovana poslanka Anja Bah Žibert, vaše vprašanje se nanaša na financiranje
               nevladnih organizacij, ker pa v državnem proračunu spremljamo porabo po ekonomskem
               namenu Tekoči transferji nepridobitnim organizacijam in ustanovam, vam v nadaljevanju
               podajam odgovor za to kategorijo porabnikov javnih sredstev, ki je nekoliko širša od
               pojma samo nevladnih organizacij. Ampak, tako pač zajemamo.</p>
               <p>Nepridobitne organizacije so javne in zasebne institucije, med katere sodijo
               dobrodelne organizacije, športna, humanitarna, invalidska, veteranska in druga
               društva, kulturne organizacije, sindikati, politične stranke in podobne ustanove, ki
               izvajajo programe v javnem interesu in katerih cilj ni pridobitev dobička. Nevladni
               in nepridobitni sektor je pomemben del civilne družbe, ki s svojo dejavnostjo
               dopolnjuje funkcije države.</p>
               <p>V obdobju, o katerem sprašujete, so nepridobitne organizacije iz državnega proračuna
               prejele: v letu 2012 125 milijonov evrov, 2013 – 131, 2014 – 109 in 2015 – 97
               milijonov evrov. Poleg tega so se nepridobitne organizacije financirale tudi iz
               občinskih proračunov, od koder so prejele približno 90 milijonov evrov v letu 2012,
               86,5 v letu 2013, 87,4 v letu 2014 in 87,3 milijone evrov v letu 2015. Kot primere,
               kako so ta sredstva bila razdeljena, naj navedem, da so leta 2015 nepridobitne
               organizacije iz državnega proračuna prejele, kot sem rekel, 97,4 milijona evrov, od
               tega 87 milijonov evrov tekočih in 10,4 milijone evrov investicijskih transferov; ti
               investicijski transferi seveda niso po programih, ampak so po projektih.</p>
               <p>Največ sredstev se je izplačalo 14 milijonov evrov za programe socialnega varstva, od
               tega največ za socialno rehabilitacijo zasvojenih, programe duševnega zdravja,
               programe socialne vključenosti za invalide in tako dalje; 8,6 milijonov za delovanje
               sistema za zaščito, reševanje in pomoč; 8,6 za programske in razvojne naloge športa;
               8,3 za spodbude za zaposlovanje, v okviru tega največ za spodbujanje zaposljivosti;
               5,1 milijona evra za lokalno razvojno infrastrukturo; 4,5 za razvojno sodelovanje in
               humanitarno pomoč; 4,1 za usposabljanje in izobraževanje, od tega največ za
               konkurenčnost in zaposljivost; 4 milijone za umetnostne programe; 4 milijone za
               nakazovanje donacij upravičencev po Zakonu o dohodnini; 3,4 milijone evrov za
               storitve trga dela; 3,2 milijona evra za sofinanciranje političnih strank. To so ti
               nameni.</p>
               <p>Podlaga za financiranje teh projektov so večinoma razpisi posameznih resornih
               ministrstev, kadar gre za razpise, v okviru Ministrstva za finance pa je bilo
               nepridobitnim organizacijam večina sredstev izplačanih na podlagi 132. člena Zakona o
               dohodnini. Na podlagi navedenega člena rezident lahko zahteva, da se do 0,5 odstotka
               dohodnine, odmerjene po tem zakonu, od dohodkov, ki se odštevajo v letno davčno
               osnovo, nameni za financiranje splošno koristnih namenov in za financiranje
               političnih strank ter reprezentativnih sindikatov, da lahko rezident svoj dohodek,
               del dohodnine namesto v proračunu nameni tem organizacijam, ki se na nepridobiten
               način ukvarjajo z dejavnostmi, katerih namen je humanitaren, vključno z varstvom
               človekovih pravic – recimo, namen varstva pred naravnimi nesrečami in invalidski,
               dobrodelni, onkološki, kulturni, religiozni namen – ter so hkrati vključeni na seznam
               upravičencev do donacij za posamezno leto. Upravičenci na podlagi te pravne podlage
               prejmejo med 3,4 in 4 milijone evrov.</p>
            </sp>
            <sp xml:id="SDZ7-Redna-16-2016-02-29.sp253">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Anja Bah Žibert – zahteva za dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp254">
               <speaker>ANJA BAH ŽIBERT (PS SDS):</speaker>
               <p>Hvala lepa za vaše vprašanje.</p>
               <p>No tudi vaš odgovor je pokazal na to, da ko govorimo o nevladnih organizacijah, je to
               zelo širok spekter in zelo velik paket. Menim, da tudi z gledišča transparentnosti
               imamo tukaj v Sloveniji tudi problem. Namreč ljudje, če pogledamo splošno,
               davkoplačevalci pod nevladne organizacije ne štejejo vsega tega, kar ste povedali
               tudi vi. Zato predlagam ministrstvu, ker imamo tudi objavljene nekatere podatke, kako
               posamezna ministrstva sicer financirajo te tako imenovane nevladne organizacije, pa
               vendar s strani davkoplačevalcev in tega, kar financirajo, bi bilo smiselno, da se na
               nekem zbirnem mestu javno pokažejo vse nevladne organizacije in kakšna sredstva
               pridobivajo. Namreč s tem se veliko ukvarjajo, vemo, da se te nevladne organizacije
               številčno tudi večajo, in prav bi bilo, da nekako bolj transparentno prikažemo,
               koliko finančnih sredstev in koliko gre za posamezno nevladno organizacijo.</p>
               <p>Naj ob tem izpostavim, da na primer marsikoga zanima in šteje bolj kot nevladno
               organizacijo mirovni inštitut Amnesty International in tako naprej in se toliko ne
               ukvarjajo v tem vidiku s političnimi strankami, ki morajo tako in tako prijavljati
               redno poslovanje in so vsako leto koncu obdobja tudi predmet razprave javnosti. Hvala
               lepa.</p>
            </sp>
            <sp xml:id="SDZ7-Redna-16-2016-02-29.sp255">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod minister dr. Dušan Mramor, izvolite.</p>
            </sp>
            <sp xml:id="SDZ7-Redna-16-2016-02-29.sp256">
               <speaker>DR. DUŠAN MRAMOR:</speaker>
               <p>Lahko se samo strinjam s to pobudo in bomo tudi to naredili.</p>
            </sp>
            <sp xml:id="SDZ7-Redna-16-2016-02-29.sp257">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Mag. Branko Grims bo postavil vprašanje ministrici za notranje zadeve mag. Vesni
               Györkös Žnidar.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp258">
               <speaker>MAG. BRANKO GRIMS (PS SDS):</speaker>
               <p>Hvala za besedo. Vsem prav lep pozdrav!</p>
               <p>Že od začetka migrantske krize opozarjam, da bi morali vsi spoštovati pravo, pravni
               red, pravno izrazoslovje in pravno državo. Potem se nič od tega, kar se je zgodilo,
               sploh nikoli ne bi moglo zgoditi. To ne velja samo za Slovenijo, velja tudi za
               evropske institucije. Ampak stvar, s katero se danes soočamo, je politika slovenske
               vlade, kajti napačna uporaba prava, napačna uporaba pravnih pojmov je rezultirala v
               soboto v situaciji, ko so ekstremni levičarji stali opremljeni s palicami, z orožjem,
               očitno namenjenim za napad, in izzivali nasilje na slovenskih ulicah, konkretno na
               Kotnikovi v Ljubljani. Nasproti njim pa so stali starejše gospe, starejši umetniki,
               pisatelji, pesniki. Zadeva je bila še toliko bolj zanimiva, ker je bil trojni kordon
               policije, vključno s tisti ščiti, obrnjen proti starejšim gospem, medtem ko proti
               zamaskiranim, s palicami opremljenimi levičarskim ekstremistom pa jih je bilo
               obrnjenih mnogo mnogo manj. To nekaj pove o državi, v kateri smo, in o napačni
               uporabi prava tudi na tem področju. No, ampak, da se vrnem k bistvu zgodbe.</p>
               <p>Nič od tega se ne bi zgodilo, če bi se uporabljal izraz begunci za tiste, ki begunci
               po mednarodnem pravu so, za ostale pa migranti oziroma ilegalni migranti, kadar
               pridejo nezakonito, ob nespoštovanju evropskih predpisov. In točno to se je v
               Sloveniji dogajalo. Kaj se dogaja zdaj? Določen del migrantov … Aja mogoče še, da
               skočim za hip v pojasnilo, zaradi javnosti, ki nas spremlja, po ženevski konvenciji
               je samo ena obveznost države: prva varna država mora spoštovati načelo nevračanja in
               nezavrnitve. Ne sme na meji zavrniti ljudi, ki so dejansko ogroženi, in ne sme jih
               vrniti na mejo, če jih najde kasneje, če so nezakonito prešli to mejo prve varne
               države, ker se šteje, da je bil to pač nujno zlo, zato da se je rešilo življenje
               oziroma preprečilo hude posledice. V okolici Slovenije pa seveda nobene vojne ni. In
               samo ti, v tej prvi varni državi, so begunci, vsi drugi so od tam naprej
               migranti.</p>
               <p>Kaj se dogaja sedaj? Sedaj se še napačno uporablja pravo, kajti mednarodno pravo
               izrecno daje pravico državi, da zavrne vsakogar, ki se gre migrantski šoping, da je
               bil torej nekam drugam namenjen, je nekje drugje hotel dobiti azil, potem pa ga
               vrnejo in v tisti državi zaprosi za azil, v Sloveniji se pa to kar dovoljuje. Na ta
               način se v Sloveniji zbirajo najbolj problematični ljudje in se že kopičijo, ki jih
               pač drugje na meji zavrnejo, pridejo nazaj v Slovenijo, pa so šli prej že preko
               Slovenije, in v Sloveniji prosijo za azil … <stage>/izklop mikrofona/</stage></p>
            </sp>
            <sp xml:id="SDZ7-Redna-16-2016-02-29.sp259">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa ministrica mag. Vesna Györkös Žnidar, izvolite.</p>
            </sp>
            <sp xml:id="SDZ7-Redna-16-2016-02-29.sp260">
               <speaker>MAG. VESNA GYÖRKÖS ŽNIDAR:</speaker>
               <p>Hvala, podpredsednik, za vprašanje.</p>
               <p>Glede na to, da smo že imeli kar nekaj sej in odborov na temo migrantske krize,
               mislim, da ni treba več pojasnjevati, zakaj smo določene ukrepe izvedli: da se
               izvajajo v skladu s schengnom. Kaj pomeni humanitarni vstop v državo, ki je tudi v
               skladu s schengenskim zakonikom oziroma sploh glede spoštovanja zakonodaje? Se
               strinjam, pravni red je treba spoštovati, ga spoštujemo, tudi spoštujemo pravno
               državo in tudi pravno izrazoslovje spoštujemo.</p>
               <p>Bi pa tukaj še nekaj dodala, ker namreč sploh ni vprašanje, ali Slovenija dovoljuje,
               ker namreč to, ali kdo želi zaprositi za mednarodno zaščito, je stvar posameznika, in
               v nobenem primeru ni stvar dovoljevanja ali nedovoljevanja države, kot napačno
               izhajate v vašem vprašanju.</p>
               <p>Kar se tiče Republike Slovenije, Slovenija je v skladu z Aktom o notifikaciji
               nasledstva za konvencije Organizacije združenih narodov sprejela ženevsko konvencijo,
               ki skupaj še z nekaterimi drugimi konvencijami predstavlja temelje mednarodnega
               humanitarnega prava. Evropska unija, kot tudi poslanec sam nekako posredno ugotavlja,
               je v skladu z ženevsko konvencijo, vendar pa ima določena svoja pravila, ki to
               situacijo dodatno zakomplicirajo oziroma v zgodbo prinesejo dodatne dimenzije.
               Ženevska konvencija, kot vemo, je univerzalni sporazum, ki določa, kdo je begunec,
               definira pravice in dolžnosti – sicer je bila sprejeta pred 64 leti, vendar pa še
               vedno predstavlja temelj zaščite beguncev po svetu.</p>
               <p>Tudi v Sloveniji je mednarodna zaščita ustavno varovana kategorija, ker je v 48.
               členu Ustave določeno, da se v mejah zakona prizna pravica pribežališča tujim
               državljanom in osebam brez državljanstva, ki so preganjane zaradi zavzemanja za
               človekove pravice in temeljne svoboščine. Republiko Slovenijo zavezujejo tako
               mednarodne obveznosti kot tudi nacionalna zakonodaja, torej omogočiti dostop do
               postopka vsem osebam, ki v Republiki Sloveniji izrazijo namen zaprositi za mednarodno
               zaščito – torej v času, ko se zadržujejo na teritoriju Republike Slovenije.</p>
               <p>Če smo že v začetku razpravljali o pravnem izrazoslovju, vas pa moram tudi popraviti,
               da ekonomski migrant tudi ni pravna kategorija. Dejansko lahko govorimo o osebah, ki
               zakonito pridejo, ki nezakonito pridejo in so potem podvržene postopkom, in prosilcih
               za mednarodno zaščito. Tako dejansko gre za osebe, ki so v postopku vračanja v
               Republiko Hrvaško oziroma v izvorno državo in niso želele mednarodne zaščite v
               Avstriji ali pri nas, čeprav so imele možnost, in so iz tega razloga tudi bile
               predane avstrijskim varnostnim organom, pri čemer je Slovenija tudi dosledno izvajala
               dogovorjene kriterije in skupne izjave generalnih direktorjev policije, za katere
               verjamem, da ste tudi natančno seznanjeni, kaj so se dogovorili. Torej, tujce, ki ne
               zaprosijo za mednarodno zaščito, policija potem obravnava po Zakonu o tujcih, torej
               vodi postopek in aktivnosti za odstranitev bodisi v državo izvora ali v državo
               tranzita. Zakon o tujcih pa seveda tudi določa, kdaj prisilna odstranitev iz naše
               države ni dovoljena; torej v primeru, kadar bi šlo za odstranjevanje v države, kjer
               bi bilo ogroženo življenje ali svoboda teh ljudi.</p>
               <p>Glede na to, da so migracije živa zadeva, morda v ponazoritev in nekako v osvetlitev,
               v kakšni situaciji trenutno smo, lahko povem, da avstrijski varnostni organi danes
               niso zavrnili niti enega migranta, saj so bili sprejeti vsi, ki so bili predani
               avstrijskim varnostnim organom, torej skupaj, če se ne motim, 336.</p>
            </sp>
            <sp xml:id="SDZ7-Redna-16-2016-02-29.sp261">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Mag. Branko Grims ima zahtevo za dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp262">
               <speaker>MAG. BRANKO GRIMS (PS SDS):</speaker>
               <p>Poglejte, če se kaj strinjam, se s tem, ko ste rekli strogo pravno in samo legalno in
               ilegalno, in vam moram povedati, da vsi tisti, ki jih niste popisali, šlo je pa za
               stotisoče od začetka, so šli čez Slovenijo ilegalno glede na mednarodne in slovenske
               predpise. Za to ste vi osebno odgovorni in kot celota Vlada Republike Slovenije.</p>
               <p>Zelo zanimivo je bilo slišati prej ministra Mramorja, ki je rekel, da je schengen
               padel, pa zdaj gospo ministrico Györkösevo, ki pravi, da je schengen treba
               spoštovati. Ja, z obema se strinjam, treba bi ga bilo spoštovati, samo vi, gospa
               Györköseva, ga niste spoštovali pod vplivom tudi nekaterih iz Evropske unije, ampak
               odločitev je bila vaša in je odločitev suverena za Vlado Republike Slovenije.</p>
               <p>Do kakšne situacije zdaj prihaja? Ljudje, ki so drugje hoteli dobiti azil, ki so bili
               na poti drugam, kar so tudi povedali in so bili s tem pogojem tudi spuščeni na
               ozemlje Republike Slovenije, se zdaj vračajo in jih zavračajo. Potem pridejo nazaj v
               Slovenijo in tukaj zaprosijo za azil. To po mednarodnem pravu ni dopustno, gospa
               Györköseva, kar preverite! Mednarodno pravo pravi, da če pride do tega, je to
               azilantski šoping in da ima takšna država, kjer se to zgodi, vso pravico tisto osebo
               brez obravnave njene prošnje vrniti v prvo varno državo, preko katere je ta oseba
               prišla. In točno se ve, katere so prve varne države na tej poti.</p>
               <p>To se pravi, ne razumem:</p>
               <p>Zakaj si delamo po nepotrebnem stroške, hudo kri, škodo in dobivamo najbolj
               problematične osebe nazaj in jih obravnavamo, če vam tega po mednarodnem pravu sploh
               ne bi bilo treba?</p>
               <p>Samo treba je pravo poznati in ga spoštovati.</p>
            </sp>
            <sp xml:id="SDZ7-Redna-16-2016-02-29.sp263">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima mag. Vesna Györkös Žnidar.</p>
            </sp>
            <sp xml:id="SDZ7-Redna-16-2016-02-29.sp264">
               <speaker>MAG. VESNA GYÖRKÖS ŽNIDAR:</speaker>
               <p>Gospod Grims, tukaj vas moram popraviti. Slovenija je dejansko prva država, ki je
               pričela zaustavljati migracijski tok in je tudi prva država na zahodni balkanski
               poti, ki je dosledno začela popisovati, registrirati in izvajati varnostne preglede;
               skratka, je v dani situaciji izvajala bistvo schengenske ureditve, to pa je
               zagotavljanje varnosti. Tudi kar se ostalega dela ravnanja policije tiče, slovenska
               policija je svojo nalogo dobro opravila, schengenski zakonik je izvajala v največji
               maksimalni mogoči meri, kot jo je mogoče v dani situaciji, vendarle moramo biti
               realni, soočeni smo s tisočimi ljudmi, ki dnevno pristanejo na obalah Grčije in si
               želijo naprej v Nemčijo. Kot veste tudi sami, ki ste zelo aktivni na lokalnem nivoju,
               problem je že tako velik, da je dosegel tudi naše lokalne skupnosti, takšna je
               razsežnost problema. Dejansko na vrata Evropske unije trkajo milijoni ljudi, ki
               nekako tudi v politiki odprtih vrat zase vidijo tisto rešitev, pribežališče oziroma
               kakšno drugo rešitev.</p>
               <p>Dejstvo pa je, da še do danes ni bil podan odgovor, kako dosledno spoštovati schengen
               brez uporabe policijske sile, ko se na meji znajde naenkrat nekaj tisoč ljudi, med
               katerimi so tudi ranljive skupine. Schengen se spoštuje, kot veste, omejili smo
               organizirane tranzite v našo državo, radikalno smo zožili tudi pogoje za humanitarni
               vstop. Tudi to je schengen, to je 5. člen schengenskega zakonika, ki ne nazadnje je
               tudi odraz navodil Državnega zbora. Državni zbor je odločil, da moramo to krizo
               obravnavati humanitarno, kar smo ne nazadnje tudi v preteklem obdobju počeli, in
               mislim, da tudi nima smisla, da ponovno ponavljam vse in zakaj je bilo tako storjeno,
               kot je bilo. Zakonodaja je spoštovana, jutri bo pa tudi obravnava Zakona o mednarodni
               zaščiti, kjer se predlagajo določene rešitve, ki bodo tudi olajšale soočanje z
               migrantsko krizo in tudi upamo, da bodo sprejete. Hvala lepa.</p>
            </sp>
            <sp xml:id="SDZ7-Redna-16-2016-02-29.sp265">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Mag. Branko Grims bo zahteval razpravo v Državnem zboru.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp266">
               <speaker>MAG. BRANKO GRIMS (PS SDS):</speaker>
               <p>Hvala.</p>
               <p>Če gremo malo na konkretne številke, ki so vaše. Takrat, ko je šlo čez Slovenijo že
               okoli 400 tisoč ilegalnih migrantov, ste povedali, da ste popisali približno 140
               tisoč. To se pravi, za preostalih več kot 200 tisoč to ni bilo storjeno; ko jih je
               šlo čez nekaj prej že, okoli 200 tisoč, ste povedali, da za 35 tisoč je bilo vzetih
               takrat prstnih odtisov. To se pravi, za 170 tisoč to ni bilo storjeno. Če bi se res
               spoštovalo schengen, bi vse to moralo biti storjeno!</p>
               <p>Problem je, da sedaj se res … Ja, gre v pravi smeri. Tudi ta poskus, da se naredi red
               že na makedonski meji, je zagotovo korak v pravi smeri, skupaj z višegrajsko skupino.
               Ampak če gledate, kdaj smo vse to predlagali v SDS, tudi sam osebno, boste videli, da
               je bil to začetek lanske jeseni. Ampak takrat se je naredilo gluha ušesa in danes,
               tudi če se gre v pravi smeri, je problem, da je za nami nekaj mesecev, ki so
               izgubljeni in kjer je bila politika popolnoma zgrešena in zdaj se to napačno
               ravnanje, kar je pomenilo kršitev slovenskega in mednarodnega prava, z vaše strani, s
               strani Vlade Republike Slovenije, vrača Sloveniji kot hud bumerang, ker dobivamo
               nazaj ljudi, ker smo se postavili v položaj, ko gre vse preko nas in dobivamo nazaj
               ljudi, ki so že drugje hoteli zaprositi za azil oziroma so to že storili, pa so bili
               iz takega ali drugačnega razloga zavrnjeni.</p>
               <p>Ne vem, zakaj se tukaj dopušča, da ponovno zaprosijo za azil oziroma tukaj zaprosijo
               za azil v posameznih primerih, če vemo, da po mednarodnem pravu ima taka država, kot
               je Slovenija, preko katere se je enkrat ta migrant že gibal, vso pravico, da ga
               dostavi nazaj tisti prvi državi, ki je prva varna država, preko katere je on prišel.
               Niti meja Evropske unije ne gre čez Slovenijo, samo meja schengna. To se pravi, imamo
               za to vse pravne razloge, da tako ravnamo in preprosto ni mogoče razumeti, zakaj se
               tega ne stori. Samo upam, da bodo jutri nekatere varianta ostale v zakonu, ki so bile
               sprejete, in da se ne bo še tisto, kar je dobrega – pa, mimogrede, je pomanjkljivo –
               črtalo iz zakona. Ampak v vsakem primeru bi veljalo o tem se zelo resno pogovoriti,
               ker je to huda napaka, ki se ne bo otepala samo kratkoročno, ampak se bo otepala
               Sloveniji dolgoročno; to pomeni, velikanske stroške in velikansko varnostno tveganje
               za Slovenijo. Zato je odgovornost vaša in zato bi bili dolžni, da o tem spregovorimo
               v Državnem zboru.</p>
               <p>In še nekaj je argument, da se spregovori o tej temi v Državnem zboru. Državni zbor
               ima vso pravico in dolžnost, da bi bil seznanjen z vsem, kar namerava Vlada storiti
               na področju migrantske politike, pa ste vi prejšnji ponedeljek zavrnili, da bi celo
               Državni zbor na zaprti seji seznanili s svojimi načrti. S tem puščate prostor za
               strah, s tem puščate prostor za manipulacije in odgovornost za težave, ki ... <stage>/
               izklop mikrofona/</stage></p>
            </sp>
            <sp xml:id="SDZ7-Redna-16-2016-02-29.sp267">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Državni zbor bo o vašem predlogu odločal jutri v okviru glasovanj.</p>
               <p>Gospod Marko Ferluga bo postavil vprašanje ministrici za okolje in prostor gospe
               Ireni Majcen.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp268">
               <speaker>MARKO FERLUGA (PS SMC):</speaker>
               <p>Hvala lepa. Lep dober večer spoštovane ministrice in vsi ostali, ki spremljate te
               naše nočne seanse!</p>
               <p>Ne boste verjeli, ampak tudi v slovenski Istri imamo plazove in ta vlada je med
               drugimi podedovala tudi nekaj takih starih zadev, kakor je problematika plazov in
               reševanja plazov v slovenski Istri. Za kaj gre? Dva plazova sta, ki sta precej znana
               na Obali, in to je Krnica, ki se vleče od 2005. leta, in plaz v Gucih, ki je nekje od
               2008. leta. Vse skupaj je terjalo kar nekaj zadev in tudi program odprave posledic
               poplav iz septembra 2010, ki naj bi oba navedena plazova nekako rešil in ki je bil
               tudi s strani predhodnih vlad nekako potrjen, vendar – ne boste verjeli –
               nerealiziran zaradi slabih finančnih situacij; in seveda do teh sanacij ni prišlo.
               Medtem, to je 2012. Leta, je že ministrstvo oziroma Mestna občina Koper pristojnemu
               ministrstvu jasno dostavila dogovorjeno dokumentacijo v zvezi z recenzijo plazov in
               tudi slednji je potrdil te ukrepe. Ugotovljeno je bilo tudi, da je izvedba tehnične
               dokumentacije in sama sanacija nekako presegla zmogljivosti Mestne občine Koper.
               Groba ocena sanacije plaza v Krnicah je nekje 1 milijon 700, medtem ko v Gucih je
               okoli sto tisoč evrov. Tukaj bi vas, gospa ministrica, vprašal, se pravi, v proračunu
               leta 2016–2017 so sicer neka sredstva, ki naj bi bila namenjena za določene sanacije,
               ni pa eksplicitno napisano, ali gre za konkretna dva plazova – verjetno, upam, da bi
               lahko kaj našli.</p>
               <p>Zanima me:</p>
               <p>Ali bi se dalo kaj iz teh sredstev nameniti vsaj za enega od teh dveh plazov?</p>
               <p>Jasno, da milijon 700 je kar velika zadeva. Mogoče v tistem manjšem obsegu bi bil ta
               plaz v Gucih pa mogoče primeren za neko sanacijo. In tudi, da se pokaže neka volja te
               vlade in tega ministrstva, da bi sanirali tudi te plazove, ki so v slovenski Istri
               ostali podedovani od predhodnic vaše vlade.</p>
               <p>Toliko z moje strani. Hvala lepa.</p>
            </sp>
            <sp xml:id="SDZ7-Redna-16-2016-02-29.sp269">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Odgovorila bo gospa ministrica gospa Irena Majcen.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp270">
               <speaker>IRENA MAJCEN:</speaker>
               <p>Hvala, spoštovani predsedujoči. Spoštovani poslanec gospod Marko Ferluga, spoštovani
               poslanke in poslanci!</p>
               <p>Res je, da je v državnem proračunu za leto 2016 in 2017 zagotovljena sanacija oziroma
               nadaljevanje sanacije za velike plazove. Veliki plazovi so plazovi, ki so se zgodili
               v letu 2000 in 2001, določeni so z zakonom o odpravi posledic teh plazov, ki je bil
               noveliran v letu 2012. Ti plazovi so eksplicitno določeni in seveda prelivanje
               sredstev ni mogoče. To so plaz Stovže v občini Bovec, plaz Strug na Kosečnem v občini
               Kobarid, plaz Gradišče nad Prvačino v Mestni občini Nova Gorica, plaz Podmark v
               Občini Šempeter-Vrtojba, plaz Slano blato nad Lokavcem v občini Ajdovščina in Plaz
               Macesnik v občini Solčava. Na več kot polovici teh plazov sem že tudi sama opravila
               ogled in glede na stanje, kakršno je na terenu, je s sanacijo treba nadaljevati. Res
               je, da tudi teh sredstev ni veliko, v letu 2016 milijon 350 tisoč in v letu 2017 3
               milijone 200 tisoč, celotna sanacija vseh teh plazov pa zahteva znatno večja
               sredstva.</p>
               <p>Ker je ta proračunska postavka namenska, ni mogoče iz teh sredstev zagotoviti
               sanacijo kateregakoli drugega plazu. Plazova Guci in Krnica v Mestni občini Koper sta
               bila evidentirana kot škodna primera ob oceni neposredne škode zaradi poplav
               septembra 2010, tako kot ste že sami tudi navedli. Na žalost izvedba tega programa ni
               bila nikoli izvedena. Naša vlada je zagotovila, recimo, za poplave iz leta 2014 10
               milijonov za sanacije škod samo po poplavah in dodatnih 17 milijonov za vzdrževanje
               vodotokov v lanskem letu, kar pomeni, da je nekako pričakovati, da vlada, ko se zgodi
               škodni dogodek, seveda zagotovi tudi sredstva za sanacijo tega škodnega dogodka.
               Namreč leto po takšnem škodnem dogodku je sredstva za zagotovitev sanacije mogoče
               izvesti mimo planiranja, torej iz sredstev rezervnega sklada, kar na nek način olajša
               to delo, več kot eno leto po škodnem dogodku pa tega ni več mogoče, torej je treba
               potrebna sredstva planirati. Kamnita odrona v Podpeči in Bezovici nista škodna
               primera in ju tudi finančno ni mogoče sanirati. Glede na to, da ste že sami navedli,
               da je za plaz Guci sredstev 100 tisoč evrov, za plaz v Krnici pa milijon 700 tisoč,
               si upam trditi, da občine tako kot država tudi v okviru svojih proračunskih sredstev
               namenjajo sredstva za rezervo in lahko sanirajo tudi takšne škodne dogodke. Se pa
               strinjam, da je ta plaz v Krnici velikega obsega ali zahteva veliko finančnih
               sredstev in je za občine to manj mogoče izvesti.</p>
               <p>Strinjam se z vami, da bi bilo treba, da bi Vlada sanirala tudi škode po poplavah v
               septembru 2010, res pa je, da je bil popis narejen, recenzirana in potrjena je bila
               tehnična dokumentacija za 20 občin, torej ta dva plazova nista edina, jih je 20 v
               celi Sloveniji, in njihova skupna vrednost je več kot 10 milijonov evrov, kar pomeni,
               da bi se morali vsi skupaj zelo potruditi in zagotoviti sredstva za sanacijo vseh teh
               plazov iz tistega škodnega dogodka. Hvala.</p>
            </sp>
            <sp xml:id="SDZ7-Redna-16-2016-02-29.sp271">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Zvonko Lah bo postavil vprašanje ministrici za delo, družino in socialne
               zadeve in enake možnosti dr. Anji Kopač Mrak. 
                   Izvolite. 
               
            </p>
            </sp>
            <sp xml:id="SDZ7-Redna-16-2016-02-29.sp272">
               <speaker>ZVONKO LAH (PS SDS):</speaker>
               <p>Hvala lepa, gospod predsedujoči, za besedo. Spoštovane ministrice, spoštovani
               kolegice in kolegi!</p>
               <p>Rad bi postavil vprašanje ministrici za delo. Namreč, opažamo, da je trend tistih
               podjetij, evropskih, ki so pred nekaj desetletji svoje proizvodnje selile na Daljni
               vzhod, da je zdaj trend, da to proizvodnjo selijo nazaj v Evropo. Ker Slovenija leži
               na križišču 5. in 10. prometnega koridorja, ima zelo ugodno geografsko lego, saj
               investitorji, kljub tem da imamo zelo drage parcele, da pridobivanje gradbenih
               dovoljenj traja kar nekaj let, je še vedno kar veliko interesa teh podjetij, da bi
               proizvodnjo selili v Slovenijo, ker smo znotraj Evropske unije, znotraj schengenske
               meje in tako naprej. Vendar ti investitorji naletijo še na drugo težavo. Zavedati se
               moramo, da nismo edini, da je zdaj tudi Hrvaška v Evropski uniji, Madžarska, Slovaška
               in da imamo na tem področju konkurenco. Že tako je naše delo precej bolj obdavčeno
               kot v drugih državah, pa vseeno. Da privabimo nekega investitorja, je treba, da tudi
               država pristopi na pomoč, ker nekatere države prav tekmujejo s tem, katere bodo več
               teh investitorjev privabile v svojo državo, ker od tega vidijo koristi. Da investitor
               pride, želi prvo, da mu država pomaga pri sofinanciranju investicije, drugo pa je, da
               investitor pričakuje spodbude za zaposlovanje s strani države. Tuje države imajo
               določene sisteme, določene načine, ki to uspešno izvajajo in te investitorje
               privabljajo. Sem gledal eno primerjalno študijo teh industrijskih parkov v sosednjih
               državah, kako funkcionirajo, koliko države prispevajo tudi za zaposlovanje. Ta
               primerjava kaže, da Slovenija ni konkurenčna njim. Zato vas sprašujem:</p>
               <p>Ali tudi naša država razmišlja o nekem sistemskem spodbujanju zaposlovanja tujih
               investitorjev in da ne gre samo za spodbude tistih brezposelnih?</p>
               <p>Iz sedanjih predpisov to ni razvidno.</p>
            </sp>
            <sp xml:id="SDZ7-Redna-16-2016-02-29.sp273">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Odgovorila bo gospa ministrica dr. Anja Kopač Mrak.</p>
            </sp>
            <sp xml:id="SDZ7-Redna-16-2016-02-29.sp274">
               <speaker>DR. ANJA KOPAČ MRAK:</speaker>
               <p>Hvala za vprašanje, spoštovani poslanec. Kar se tiče privabljanja tujih investitorjev
               in spodbujanja teh tujih investicij v Republiki Sloveniji, bi bilo verjetno
               primerneje postaviti vprašanje mojemu kolegu iz Ministrstva za gospodarski razvoj, ki
               pokriva to področje. Tudi se pripravlja VEM točka za investitorje, kjer bodo zbrani
               vsi podatki.</p>
               <p>Kar se tiče spodbujanja zaposlovanja glede tujih investitorjev, ima pa tako Slovenija
               urejeno prakso, da Zakon o urejanju trga dela, ki ga pokriva naše ministrstvo, ureja
               vprašanje storitev na trgu dela in eno izmed teh je tudi aktivna politika
               zaposlovanja. Aktivna politika zaposlovanja, to pomeni predvsem nabor ukrepov, ki so
               namenjeni povečanju zaposlenosti in zmanjševanju brezposelnosti. Ukrepi aktivne
               politike zaposlovanja torej pomenijo intervencijo, namenjeno neposrednemu
               odpravljanju problemov na področju zaposlovanja in trgu dela. V posamezne programe
               aktivne politike zaposlovanja se vključujejo brezposelne osebe, iskalci zaposlitve in
               predvsem tisti, katerih zaposlitev je ogrožena, v določenih pogojih tudi zaposleni
               ter delodajalci. Sredstva iz aktivne politike zaposlovanja, torej subvencije za
               zaposlitev, sredstva za usposabljanje, se dodelujejo posameznim delodajalcem preko
               javnih povabil. Tako dajemo možnost vsem delodajalcem, ki so pripravljeni na
               subvencionirana delovna mesta zaposliti brezposelne osebe. Torej, enaka ureditev je
               za tujega investitorja, za domačega investitorja, če ima sedeže v Republiki
               Sloveniji, zaposluje brezposelne osebe, ki so jasno opredeljene. Ker namreč morate
               vedeti, da se v Sloveniji sredstva aktivne politike zaposlovanja, razen javnih del,
               financirajo iz evropskih sredstev, katera podlaga je operativni program, ki je z
               Evropsko komisijo usklajen in ki dejansko postavlja, da morajo biti evropska sredstva
               porabljena predvsem za subvencioniranje delovnih mest ranljivih kategorij. To so v
               Republiki Sloveniji v tem trenutku absolutno starejše brezposelne osebe brez primerne
               izobrazbe. Dejansko imamo kot država zavezo, da evropska sredstva, ki jih imamo za
               aktivno politiko zaposlovanja, namenjamo predvsem za zaposlovanje teh oseb.</p>
               <p>Torej, kar se tiče aktivne politike zaposlovanja, ki se financira v naši državi preko
               evropskih sredstev, imamo jasne kriterije, kdo lahko pridobi subvencijo za
               zaposlitev. V okviru tega je treba omeniti tudi shemo tako na ravni Evropske unije,
               kjer določa podjetje, v kolikšnem deležu lahko pridobi sredstva in kaj mora
               izpolnjevati za to, ker gre za pomoči, saj tudi te subvencije štejejo v okvir
               državnih pomoči. Vse to so ureditve, ki so v Republiki Sloveniji tako kot v drugih
               evropskih državah in imajo enako možnost tuji investitorji kot domači. Tukaj so
               popolnoma izenačeni. Mi imamo sedaj že razpisane subvencijske programe za
               zaposlovanje mladih, za zaposlovanje starejših brezposelnih oseb in torej na tem
               področju se vsi enako lahko zaposlijo. Nimamo pa v okviru aktivne politike
               zaposlovanja sredstev, da bi rekli, da damo za zaposlitev mladih, ne brezposelnih
               oseb, na primer osebe z visoko stopnjo izobrazbe, za tujega ali domačega
               investitorja, ki bi odpiral podjetje in bi zaposloval. Tega pa ni, ker je treba
               ukrepe aktivne politike zaposlovanja, ki so namenjeni za ranljive skupine, da se jim
               s tem, da jim država da subvencijo za njihovo zaposlitev, zmanjša njihove stroške
               zaposlitve in s tem seveda poveča njihove možnosti zaposlitve v primerjavi z drugimi
               kategorijami na trgu dela.</p>
               <p>Kar se pa tiče vprašanj, ki se nanaša na spodbude za tuje investitorje, je pa
               dejansko v pristojnosti mojega kolega in, če želite seveda, v prihodnje naslovite
               vprašanje na njega, pa bo vam z veseljem odgovoril. Hvala.</p>
            </sp>
            <sp xml:id="SDZ7-Redna-16-2016-02-29.sp275">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Zvonko Lah ima zahtevo za dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp276">
               <speaker>ZVONKO LAH (PS SDS):</speaker>
               <p>S to vašo razlago ste potrdili tisto, kar sem že prej povedal, da mi tega posluha
               nimamo v Sloveniji. Namreč, s tem sem seznanjen, bom konkretno povedal.</p>
               <p>Gre za investitorja, ki bi zaposlil v 3 letih po 100 delavcev. Verjetno ne
               pričakujete, da bo prišel investitor v Slovenijo neko invalidsko podjetje odpret, da
               rabi takšne in drugačne strokovnjake, in želi vedeti, preden se odloči za investicijo
               ali pri nas ali v tuji državi, kaj lahko pričakuje od države glede spodbude za
               zaposlovanje. To, kar ste prej rekli glede Ministrstva za gospodarstvo, Ministrstvo
               za gospodarstvo poskrbi za sofinanciranje investicij. Ni pa vseeno, ali je v
               10-milijonski investiciji 10 zaposlenih ali pa 350, ker verjetno se moramo zavedati,
               da če je nekje neto plačo med minimalno plačo in povprečno plačo, da vsak investitor
               plača približno 4 tisoč 200 evrov v naše blagajne od prispevkov in dohodnino, da dobi
               približno 7 tisoč evrov še drugih dajatev od zaposlenih, ki dobijo plače in potem
               potrošijo še dodaten denar. Zaradi tega se tuje države zavedajo tega in najdejo ta
               denar.</p>
               <p>Ni res, da ne moremo po nekih predpisih evropskih dati ta denar investitorjem, da gre
               za nedovoljeno pomoč. Madžarska namreč da od 4 tisoč 400 do 8 tisoč evrov na delovno
               mesto.</p>
               <p>Kako oni lahko, mi pa ne?</p>
               <p>Verjetno se zavedajo, da je to koristno za državo in da država to hitro nazaj dobi.
               Pri nas te možnosti nimamo, sosednje države pa.</p>
            </sp>
            <sp xml:id="SDZ7-Redna-16-2016-02-29.sp277">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Dr. Anja Kopač Mrak, izvolite.</p>
            </sp>
            <sp xml:id="SDZ7-Redna-16-2016-02-29.sp278">
               <speaker>DR. ANJA KOPAČ MRAK:</speaker>
               <p>Sem povedala, da ima Ministrstvo za delo, družino, socialne zadeve na razpolago
               ukrepe aktivne politike zaposlovanja, ki so financirani z evropskimi sredstvi, kjer
               je omejitev taka, kot je. Torej lahko dajemo subvencije za zaposlovanje ranljivih
               kategorij, ki so določene tako z uredbo na ravni Evropske unije v okviru državnih
               pomoči in drugače.</p>
               <p>Lahko bi se odločili, da damo subvencije za zaposlovanje visoko usposobljenega kadra,
               vendar bi verjetno bili soočena z vprašanjem, ali je to smotrno. Ker če nekdo lahko
               najde zaposlitev sam od sebe na trgu delu, po drugi strani imamo pa 117 tisoč
               brezposelnih oseb, od tega več kot 50 odstotkov takih, ki so dolgotrajno brezposelni,
               je naloga Ministrstva za delo, družino, socialne zadeve z vidika zaposlovanja, da
               sredstva, ki jih ima, vlaga predvsem v zaposlovanje najranljivejših, ker ostali si na
               trgu najdejo zaposlitev sami. Novi investitor, domači ali tuji, se odloča za
               investicijo v državi, ko pogleda vse stroške. Res ne vem, ali vi resno mislite, da bi
               bila poraba javnih sredstev, da bi mi subvencionirali zaposlovanje delovnih mest, ne
               glede na to, kdo bi zasedal ta delovna mesta, da bi bilo smotrno vlaganje države, da
               bi na ta način delovna mesta – in bi potem za eno leto, ko bi plačali denar, bi dali
               4 tisoč ali 7 tisoč evrov za subvencijo, plačali vse socialne prispevke in drugo,
               naslednje leto, ko teh subvencij ne bi bilo več, bi se ta delodajalec odločil, da gre
               drugam. Torej, tukaj je več vidikov in se vsak odloča, ampak mi si želimo
               delodajalce, ki vkalkulirajo stroške in pridejo zavedajoč. Če so pripravljeni
               najranljivejše kategorije zaposliti … Prosim za izraz, ki ste ga omenili, invalidi,
               da ne želijo odpirati invalidskih podjetij; mnogi med našimi prijavljeni na Zavodu za
               zaposlovanje med 117 tisoč, nikakor niso invalidi, so samo brezposelni in če so
               brezposelni več kot 6 mesecev, so upravičeni do subvencij, ki jim država namenja za
               njihovo zaposlovanje.</p>
               <p>Verjamem, da številni delodajalci, ki odpirajo delovna mesta v Republiki Sloveniji,
               uporabljajo te subvencije in uspemo združiti, tako da delodajalec dobi subvencijo
               njihovega stroška, ampak za brezposelno osebno, ki je ranljiva in za katero država
               pravilno, da namenja denar, zato da zmanjša njene stroške na trgu dela. Taka je vedno
               aktivna politika zaposlovanja in takšni so cilji aktivne politike zaposlovanja v vseh
               evropskih državah.</p>
            </sp>
            <sp xml:id="SDZ7-Redna-16-2016-02-29.sp279">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Zvonko Lah ima zahtevo za razpravo v Državnem zboru.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp280">
               <speaker>ZVONKO LAH (PS SDS):</speaker>
               <p>Ja, izkoristil bi to poslovniško možnost.</p>
               <p>Ne morem pa vas razumeti, rekli ste, da bo porabil, če plačamo prispevke za eno leto,
               potem bo šel pa drugam. Ne razumem, kako bo investitor, ko bo investiral 10 milijonov
               v neko proizvodnjo v Sloveniji, zaposlil 300 delavcev, drugo leto pa šel drugam. Ne
               bo šel. Te prispevke, kar bo država plačala, bo dobila nazaj v enem letu. To podjetje
               bo tukaj vsaj deset let in bo toliko zaposlilo. Če se bo pa podjetje odločilo, da bo
               šlo v sosednjo državo, pa nič od tega ne bo. Resda je treba zaposlovati vsaj nekaj,
               če novo proizvodnjo pripelje sem, verjetno ne more zaposliti samo tistih, ki so
               starejši od 55 let ali pa ostale ranljive skupine brezposelnih; rabi tudi mlade.
               Koliko pa imamo mladih z diplomami na zavodu za zaposlovanje? Veliko teh, ki so
               sposobni, bežijo ven; koliko je pa investiranega v izobrazbo enega takšnega mladega.
               Nimam podatka, vi pa verjetno imate, koliko jih je na zavodu za zaposlovanje; saj se
               že norca delajo, da imajo tisti, ki čakajo na zavodu, višjo izobrazbo kot tisti, ki
               delajo na zavodu.</p>
               <p>In priložnost dati takšnim strokovnjakom; gre tudi za usposabljanje. Če nekdo
               pripelje neko proizvodnjo, ki je v Sloveniji še ni, ki je visoko tehnološka in
               prinaša nove tehnologije, ne more usposabljati delavcev v Sloveniji, ker jih nima
               kje, jih mora celo zunaj usposabljati. Ali imamo možnosti, da jih usposabljamo?
               Nimamo. Zato sosednje države poskrbijo, imajo takšno politiko. Na območjih, kjer je
               BDP manjši od 75 % povprečnega evropskega, je možnost tudi do 70 % določene zadeve
               sofinancirati. Tako piše notri, da tujci delajo. Vsi smo v Evropski uniji, pri nas pa
               sofinanciramo oziroma spodbujamo zaposlovanje tistih za dve ali tri leta; potem so pa
               brezposelni naprej. Ne vlagamo pa v tiste zaposlene, ki bodo lahko zaposleni celo
               delovno dobo. In to podjetje prinaša še druge učinke, se ti učinki multiplicirajo, od
               kooperantov, transporta do logistike; tega pa ne vidimo.</p>
               <p>Potem se čudimo, zakaj ni tujih vlaganj v Sloveniji, zakaj smo na zadnjem mestu med
               vsemi ostalimi. Pa imamo eno najboljših delovnih sil v Evropi.</p>
            </sp>
            <sp xml:id="SDZ7-Redna-16-2016-02-29.sp281">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa. Gospod Zvonko Lah, o vašem predlogu bo Državni zbor odločal jutri v
               okviru glasovanj.</p>
               <p>Dr. Franc Trček bo postavil vprašanje ministru za finance dr. Dušanu Mramorju ter
               ministru za infrastrukturo dr. Petru Gašperšiču.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp282">
               <speaker>DR. FRANC TRČEK (PS ZL):</speaker>
               <p>Hvala za besedo, predsedujoči. Spoštovana ministra, spoštovani ministrici, spoštovana
               kolegica poslanka, spoštovani poslanci!</p>
               <p>Sedem tednov je že, odkar sta bila razrešena predsednik in član uprave Darsa – gospod
               Matjaž Knez in gospod Franc Skok. V medijih smo izvedeli, da zaradi, citiram, <q>"hujše
               kršitve obveznosti"</q>. Iz medijev smo izvedeli tudi, da je bila ta razrešitev relativno
               burna – varnostniki, prepoved vstopa v pisarno, poskus odvzem službenih mobilnikov in
               tako naprej. Predhodno smo iz medijev izvedeli tudi, da je bil pritisk na predhodno
               sestavo nadzornikov, da se to izvede že prej. Skratka, želel bi si razlago teh, če
               tako poimenujem, krivdnih razlogov za to razrešitev. Po drugi strani me pa zanima še
               nekaj drugega, zato tudi naslavljam to vprašanje na oba ministra – odgovornost
               nadzornikov. Tudi finančno odgovornost nadzornikov, ki jo imamo po naši zakonodaji,
               ampak se v praksi ne izvaja. Jaz nisem odvetnik, zastopnik teh dveh gospodov; mene
               zanimajo delujoči sistemi.</p>
               <p>Zanima me:</p>
               <p>Kdaj bodo nadzorniki finančno odgovorni za njihove odločitve?</p>
               <p>Kot se je to izpeljalo, kot se sliši v medijih, bi lahko preko palca rekel, da bosta
               gospoda najela odvetnike, bosta iztožila državo ali neko paradržavno podjetje, zavod,
               v tem primeru Dars, in na koncu bomo davkoplačevalke in davkoplačevalci spet to
               poplačali.</p>
               <p>Zato bi prosil oba ministra, da me razsvetlita z odgovorom na vprašanje:</p>
               <p>Katere so te hujše kršitve obveznosti?</p>
               <p>Kdaj bomo končno uvedli to prakso, da biti v nadzornem svetu pomeni tudi neko
               odgovornost, pomeni tudi finančno tveganje; ne pa zgolj, bom rekel, negativna
               selekcija, politično kupčkanje?</p>
               <p>Hvala za besedo.</p>
            </sp>
            <sp xml:id="SDZ7-Redna-16-2016-02-29.sp283">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Odgovoril bo dr. Dušan Mramor, izvolite.</p>
            </sp>
            <sp xml:id="SDZ7-Redna-16-2016-02-29.sp284">
               <speaker>DR. DUŠAN MRAMOR:</speaker>
               <p>Spoštovani poslanec dr. Franc Trček, v zvezi z vašim vprašanjem moram poudariti, da
               Ministrstvo za finance – skladno s pravno ureditvijo sistema korporativnega
               upravljanja družb v državni lasti – nima nobene pristojnosti; niti pri imenovanju
               članov nadzornih svetov niti pri imenovanju uprav družb s kapitalsko naložbo države.
               Upravljanje družb v državni lasti predpisuje Zakon o Slovenskem državnem holdingu, ki
               ga je Republika Slovenija v letu 2015 v popolnosti implementirala in s tem izpolnila
               vsa priporočila Evropske komisije v postopku makroekonomskih presežkov,
               makroekonomskih neravnovesij in tudi vsa popristopna priporočila OECD. S tem je prvič
               v zgodovini Republike Slovenije vzpostavljen sodoben in gospodarsko najbolj razvit in
               državam sveta primerljiv sistem korporativnega upravljanja družb v državni lasti.
               Eden osnovnih ciljev tega sistema in Zakona o SDH je ločitev države oziroma politike
               od upravljanja družb v državni lasti. Skladno s tem je vlada sprejela ključne akte
               upravljanja, kot so strategija, ki jo je potrdil Državni zbor, nadalje letni delovni
               načrt in merila za merjenje uspešnosti poslovanja družb s kapitalsko naložbo države.
               Na predlog Vlade je Državni zbor imenoval tudi člane nadzornega sveta Slovenskega
               državnega holdinga. In tu se vloga države oziroma politike pri vsakodnevnem
               korporativnem upravljanju konča. Uresničevanje ciljev iz aktov upravljanja je naloga
               SDH, in sicer skladno z načeli neodvisnosti, preglednosti, gospodarnosti, skrbnosti
               in odgovornosti. Na teh podlagah SDH upravlja državne kapitalske naložbe; Vlada in
               Državni zbor pa presojata uspešnost upravljanja na podlagi poročanja in ugotavljanja
               doseganja finančnih in nefinančnih ciljev iz aktov upravljanja, ki se ugotavljajo na
               podlagi sprejetih meril. SDH svojo upravljavsko upravičenje med drugim izvaja z
               imenovanjem članov nadzornih svetov, ob tem pa nikakor ne smemo pozabiti, da se
               korporativno upravljanje družb v državni lasti od nadzornega sveta naprej izvaja
               skladno z ZGD – Zakonom o gospodarskih družbah, ki velja za vse gospodarske družbe v
               Republiki Sloveniji, državne ali zasebne. SDH skladno z Zakonom o Slovenskem državnem
               holdingu spremlja poslovanje družb v državni lasti in doseganje rezultatov,
               zastavljenih ciljev ter ukrepov v primeru negativnega odstopanja, skladno s
               predpisi.</p>
               <p>Zakon o gospodarskih družbah določa, da člane uprave pod določenimi pogoji odpokliče
               in imenuje nadzorni svet družbe. Ob tem morajo člani nadzornega sveta pri opravljanju
               svojih nalog ravnati v dobro družbe; s skrbnostjo vestnega in poštenega
               gospodarstvenika. So pa tudi solidarno odgovorni za škodo, ki je nastala kot
               posledica kršitve njihovih nalog. Iz vsega navedenega je torej razvidno, da jaz kot
               minister za finance pri razreševanju in imenovanju članov uprave družb v državni
               lasti nimam nobenih pristojnosti.</p>
            </sp>
            <sp xml:id="SDZ7-Redna-16-2016-02-29.sp285">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Dr. Peter Gašperšič, boste še vi dodali.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp286">
               <speaker>DR. PETER GAŠPERŠIČ:</speaker>
               <p>Hvala.</p>
               <p>Na to, kar je že povedal minister za finance v zvezi z ureditvijo sistema, lahko tudi
               sam dodam in poudarim, da tudi Ministrstvo za infrastrukturo nima nobene pristojnosti
               v zvezi z imenovanjem ali razreševanjem članov uprav in nadzornih svetov družb v
               državni lasti. Nadzorni svet je, kot vemo, pri svojih odločitvah samostojen in
               odgovoren zgolj skupščini družbe; in to le v mejah pristojnosti, ki jih ima skupščina
               nad nadzornim svetom po Zakonu o gospodarskih družbah, kot je bilo že rečeno.
               Skupščino družbe Dars predstavlja SDH; skladno z Zakonom o Slovenskem državnem
               holdingu pa morajo SDH in njegovi organi delovati samostojno in odgovorno ter izrecno
               niso vezani na navodila državnih organov.</p>
               <p>Lahko povem tudi to, da je bilo Ministrstvo za infrastrukturo o razrešitvi
               predsednika in člana uprave Dars obveščeno šele iz sredstev javnega obveščanja. V
               zvezi s to razrešitvijo tudi nismo prejeli nobenega formalnega poročila o razlogih za
               razrešitev, prav tako pa nobenega takega poročila nismo zahtevali, ker do tega tudi
               nismo upravičeni. Na ministrstvu tudi nismo seznanjeni niti o morebitni finančni
               odgovornosti nadzornega sveta. Hvala lepa.</p>
            </sp>
            <sp xml:id="SDZ7-Redna-16-2016-02-29.sp287">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Dr. Franc Trček zahteva dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp288">
               <speaker>DR. FRANC TRČEK (PS ZL):</speaker>
               <p>Hvala za besedo.</p>
               <p>Če bom rekel, da z odgovorom nisem zadovoljen, ne bom povedal nič novega. Sočasno sem
               pa ne toliko neuk, da ne bi pričakoval odgovora, kakršen bo. Kot sta oba ministra
               povedala, SDH predstavlja skupščino družbe. Kdo je pa lastnik SDH? Sedaj vemo, da je
               SDH neka forma, neka ustanova v relativno svojem vesolju. Verjetno tudi namenoma, ko
               je bila oblikovana. Lahko bi se dotaknil tudi kadrovanja v SDH. Nikakor se pa ne
               morem strinjati, da vidva kot člana vlade nimata nič s tem; ali nista odgovorna za
               upravljanje z milijardno, vsaj knjigovodsko vrednostjo, tako imenovanih državnih
               naložb, ki si jo večina navadnih državljanov dejansko težko predstavlja.</p>
               <p>Če sem malo ciničen, minister za finance, odgovorni ste tudi za prihodkovno stran
               proračuna; drugače ste odgovorni za to, ali bodo neki nadzorniki končno iz lastne
               denarnice začeli plačevati za <stage>/ nerazumljivo/</stage> in skozi politične pritiske izsiljene
               premestitve, ki smo jim priča v zadnjem času; kar je bilo nekako logično pričakovati,
               dobili smo nek nov politični subjekt SMC, ki je potreboval nekaj časa, da je prišel
               na okus in začel s kadrovanjem. Vseeno bi pričakoval neko dopolnitev tega vašega
               lahkotnega pogleda na SDH – mi s tem nimamo nič. Hvala za besedo.</p>
            </sp>
            <sp xml:id="SDZ7-Redna-16-2016-02-29.sp289">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Odgovoril bo dr. Dušan Mramor, izvolite. <stage>(Ne.)</stage> Dr. Peter Gašperšič. <stage>(Ne.)</stage> Mislim, da
               bi skoraj kakšno besedo lahko dorekel.</p>
               <p>Dr. Franc Trček, imate zahtevo za razpravo v Državnem zboru.</p>
            </sp>
            <sp xml:id="SDZ7-Redna-16-2016-02-29.sp290">
               <speaker>DR. FRANC TRČEK (PS ZL):</speaker>
               <p>Hvala za besedo še enkrat.</p>
               <p>Izkoristil bom to poslovniško možnost, čeprav bom verjetno preglasovan. Če bi sam bil
               minister za infrastrukturo, bi se, blago rečeno, čudil, če bi iz medijev moral
               izvedeti, kaj se dogaja v neki pomembni družbi, ki se ukvarja s to infrastrukturo – v
               Direkciji za avtoceste. Izvedli smo, kar bi moralo zanimati tudi finančnega ministra,
               reprogram dolgov; nek relativno dober zakon smo sprejeli v tem sklicu Državnega zbora
               oziroma noveliranje. Večina teh družb je srednjeročno, dolgoročno zakreditirana; tudi
               avstrijski Asfinag in podobne, da jih ne bo nadalje našteval. Vsekakor pa ti odgovori
               kažejo, da imamo mi sistemsko varovalko, da bi bilo tega nekega nadzora, da bi bilo
               nekega sistemskega reda in odgovornega upravljanja oziroma tega, kar je gospod
               finančni minister prej navajal, v tej družbi čim manj. In tako glede SDH in tako
               glede DUTB, ki je bolj slaba družba za upravljanje, kar smo že na neki seji dvakrat
               razpravljali. In vsekakor je to in tudi neka usoda Darsa primerna tema za razpravo v
               Državnem zboru. Upam, da jo bomo izvedli. Hvala za besedo.</p>
            </sp>
            <sp xml:id="SDZ7-Redna-16-2016-02-29.sp291">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa, dr. Franc Trček. O vašem predlogu bo Državni zbor glasoval jutri v okviru
               glasovanj.</p>
               <p>Mag. Anže Logar bo postavil vprašanje ministrici za notranje zadeve mag. Vesni
               Györkös Žnidar.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp292">
               <speaker>MAG. ANŽE LOGAR (PS SDS):</speaker>
               <p>Hvala, predsedujoči.</p>
               <p>Sobotni dogodki v Ljubljani so bili najbolj nazoren dokaz slabega menedžiranja
               migrantske problematike aktualne vlade. Vlada se je rokohitrsko odločila določiti
               nabor nastanitvenih kapacitet za migrante oziroma tiste, ki bodo zaprosili za azil in
               mednarodno zaščito, torej v veliki večini tiste, ki so jih ostale države severneje od
               nas zavrnile; in jih umestiti na povsem neprimerne lokacije. V primeru Ljubljane je
               izbrala pet lokacij, od katerih so štiri v zelo nabitem, strnjenem, urbanem okolju.
               Prejšnji teden je na Kotnikovo, samski dom, pripeljala okoli 90 migrantov oziroma
               azilantov; in to je okolje, ki je 200 metrov oddaljeno od šole, 200 metrov oddaljeno
               od vrtca, 200 metrov oddaljeno od zdravstvenega doma. Ni je odgovorne vlade, ki bi v
               tako nagneteno okolje pripeljala varnostni problem. Da je to varnostni problem,
               govori tudi Kontingentni načrt, ki ga je julija sprejela Vlada, kjer jasno pri
               dodatnih pričakovanih problemih opozarja na zagotavljanje varovanja ter nesoglasja
               lokalne skupnosti do vzpostavitve začasnih nastanitvenih mest. In posledica je bil
               sobotni zbor ene in druge strani. Niso bili krivi tisti za ali proti. Kriva je bila
               vlada, ki je v tako strnjeno okolje pripeljala varnostni problem. In neodgovorna
               vlada varnostni problem daje v urbana središča; odgovorna vlada pa v sodelovanju z
               lokalnimi skupnostmi poišče rešitve, ki so sprejemljive za okolico in ne ponujajo
               varnostnih problemov.</p>
               <p>Vlado sprašujem:</p>
               <p>Kako bo vlada v nadaljevanju, da se bo izognila tovrstnim zaostrovanjem razmer v
               urbanih okoljih, poskrbela za nastanitev minimalnega oziroma določenega števila
               migrantov?</p>
               <p>Kdaj se namerava začeti usklajevati z lokalno skupnostjo o teh nastanitvenih
               kapacitetah?</p>
               <p>Hvala.</p>
            </sp>
            <sp xml:id="SDZ7-Redna-16-2016-02-29.sp293">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Odgovorila bo ministrica mag. Vesna Györkös Žnidar, izvolite.</p>
            </sp>
            <sp xml:id="SDZ7-Redna-16-2016-02-29.sp294">
               <speaker>MAG. VESNA GYÖRKÖS ŽNIDAR:</speaker>
               <p>Hvala za besedo, podpredsednik.</p>
               <p>Kot prvo moram ovreči vašo trditev, da migracijski tok ni obvladovan; migracijski tok
               je obvladovan. In tudi kadrovski načrt ne potrjuje, da gre za varnostno vprašanje;
               ampak da je neko vprašanje, torej nekaj odskočnega od siceršnjih političnih vprašanj,
               ki tudi temeljijo na obravnavi varnostne slike. Je pa pravo merilo varnostna slika,
               ki pa je v tem trenutku še vedno ugodna. Tudi ta metoda sekuritizacije, torej
               gledanje na vsa vprašanja zgolj skozi prizmo varnostnih vprašanj, ima svoje meje.
               Trenutna vlada se – razen tega, kar je bilo že kar nekaj časa znanega v Kontingentnem
               načrtu, ki ureja prosilce za mednarodno zaščito – ves čas usklajuje in obvešča tudi
               lokalne skupnosti. Kot veste, Slovenija se je ob srečanju voditeljev držav ob
               zahodnobalkanski poti, ki se je je udeležil naš predsednik Vlade dr. Cerar, zavezala,
               da bo stalno ohranjala nastanitveno kapaciteto za 9 tisoč oseb, tudi če v Sloveniji
               ne bo toliko migrantov. Večina lokacij za nastanitvene centre je bila določena že v
               prvem migracijskem valu, so tudi objavljene, so znane. Glede na situacijo jih nismo
               uporabljali, vendar pa nikoli pa niso bile umaknjene s spiska in so tudi javne. Ves
               čas poteka tudi postopek iskanja novih možnih lokacij ter njihova analiza.</p>
               <p>Danes sem že uvodoma povedala, da so namestitvene kapacitete potrebne zato, ker vlada
               izvaja ukrepe za obvladovanje migrantskega toka v smeri njegovega zmanjševanja
               oziroma doseganja obvladljivega števila migrantov na zahodnobalkanski poti; zaradi
               česar prihaja do določenih zgostitev na našem teritoriju. Temu tudi služijo te
               kapacitete, ki služijo tudi humani obravnavi in varnosti. Pri določitvi lokacij si
               prizadevamo doseči optimalno strukturo centrov in lokacij za sprejemanje in
               namestitev; z logističnega in finančnega vidika, pa tudi z vidika sprejemljivosti za
               lokalno skupnost. Zavedamo se, da so določene rešitve velik zalogaj za majhne lokalne
               skupnosti, to seveda razumemo in spoštujemo. Vsekakor poskušamo narediti vse, kar je
               v naši moči, da se jim maksimalno približamo. Redno tudi obveščamo javnost, tudi
               posamezne občine, skrbimo tudi za izmenjavo mnenj, usklajevanje stališč, o čemer je
               bilo danes tudi že veliko govora. Mislim, da tukaj skorajda več ni možno očitati
               česarkoli na strani vlade, da ne obvešča. Upošteva se tudi varnostni vidik, poleg
               tega je treba tudi pretehtati ukrepe za zagotovitev ustrezne varnosti. Kot veste, smo
               pri posameznih lokacijah že to v preteklosti izvajali. Strokovne službe preučijo tudi
               priporočila inšpekcijskih služb. Ko objekt prestane vse te faze pozitivno, potem se v
               zadnji fazi še preveri ocena stroškov in izvedljivosti. Seveda pa se zaradi
               strategije zmanjševanja toka, ki ga slovenska vlada tudi izvaja zelo intenzivno v
               zadnjem času in smo tudi uspešni, ker namreč tudi našim ukrepom se lahko pripiše ta
               kaskadni učinek, ta odvračilni učinek na zahodnem Balkanu. Dogajanje v Makedoniji je
               tudi posledica velikih prizadevanj trenutne vlade in pobude predsednika Vlade, ki je
               naletela na zelo plodna tla v Makedoniji. Zadnji podatki kažejo, da morda bodo
               hotspoti v Grčiji pričeli bolj aktivno delovati, kar je bistvenega pomena, ker
               Evropska unija je zaspala pri varovanju zunanjih meja. Spreminjajo se tudi razmerja
               in lokacije prevzema migrantov s strani avstrijskih varnostnih organov, zato se tudi
               prioriteta pri teh objektih menja. Javnost pa tudi mora biti obveščena, tudi v
               prihodnje bomo obveščali o vseh možnih odločitvah glede lokacij.</p>
               <p>Trenutno se izvaja analiza za objekte v Kidričevem, tudi o tem smo danes govorili.
               Nobena odločitev še ni bila sprejeta; v Šenčurju pri Kranju, na Vrhniki, kjer pa za
               sprejem odločitve še niso podani vsi pogoji. Zgostitve oziroma potrebe po kapacitetah
               so zaradi ukrepov, ki jih vlada izvaja za zaustavitev toka v koordinaciji z ostalimi
               državami na zahodnobalkanski poti, s katerimi se Bruselj ne strinja; vendar pa sem
               jaz na zadnjem sestanku odločno povedala, da bomo s temi napori in koordiniranimi
               ukrepi nadaljevali, da se ne strinjamo s tem, da bi Slovenija bila ujeta med
               neusklajene politike na severu. Veste, da Nemčija še zdaj vodi politiko odprtih vrat.
               Ravno včeraj je kanclerka na televiziji dejala, da dejansko ne bo zapirala vrat
               migrantom, kar Slovenijo postavlja v nevzdržno situacijo. Glede tega se bomo morali v
               prihodnje in se tudi bomo ustrezno odzvali s stopnjevalnimi ukrepi, kot smo se v
               preteklosti.</p>
            </sp>
            <sp xml:id="SDZ7-Redna-16-2016-02-29.sp295">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Mag. Anže Logar bo zahteval dopolnitve odgovora.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp296">
               <speaker>MAG. ANŽE LOGAR (PS SDS):</speaker>
               <p>Hvala, predsedujoči.</p>
               <p>Ministrica ima, zgleda, naučen odgovor za vsa vprašanja na temo migrantske politike;
               na konkretno vprašanje pa sploh ni odgovorila. Vi ste migrante oziroma azilante
               naselili v samski dom na Kotnikovi in v Kontingentnem načrtu berem, da ima ta
               kapaciteta 12 sob brez kopalnic, samski dom nima skupnih kuhinj, niti pralnih
               strojev, ki bi jih uporabniki lahko samostojno koristili. Dodatno pa je še postavljen
               prostor v urbanem, zgoščenem središču – 200 metrov od šole, 200 metrov od vrtca, 200
               metrov od zdravstvenega doma. Kdo je bil tisti, ki je planiral ta prostor za prihod
               varnostno obremenilnega tveganja v urbano središče. Danes oziroma ponoči ste imeli
               napad na stavbo Mestne občine Ljubljana. Župan pravi, da je to povezano s sobotnimi
               izgredi oziroma s sobotnim dogajanjem na Kotnikovi. Če ministrstvo oziroma vlada ne
               bi uporabila te kapacitete, če ne bi na tako izpostavljeno mesto poslala avtobusa
               migrantov, do tega problema ne bi prišlo. Torej je neposredna odgovornost Vlade
               Republike Slovenije, vi pa ne odgovarjate, kako boste v prihodnje poskrbeli za
               varnost državljank in državljanov. Prva je varnost državljank in državljanov. In
               govorite, da je usklajeno z lokalno skupnostjo – to seveda ni res. Župan Vrhnike je
               jasno povedal, da ni bilo usklajeno; še celo vaš državni sekretar je rekel
               nonšalantno na novinarski konferenci, da Vlada nima nobene obveznosti dobivati
               soglasje lokalnih skupnosti, bomo takrat, ko se bomo odločili, ko bomo našli ustrezni
               prostor, to tudi povedali. Posledica tega pa je, da se leva politika sedaj
               priključuje tem protestom <q>"za"</q> s kiji, skorajda oboroženimi formacijami, ki so
               zakrite. Posledica tega je, da imamo zaradi te problematike težave v Mestni občini
               Ljubljana. V Ljubljani se nikoli v Mestnem svetu nismo o tem pogovarjali, torej se ne
               usklajujete z Ljubljano. Hvala.</p>
            </sp>
            <sp xml:id="SDZ7-Redna-16-2016-02-29.sp297">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Odgovorila bo ministrica mag. Vesna Györkös Žnidar.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp298">
               <speaker>MAG. VESNA GYÖRKÖS ŽNIDAR:</speaker>
               <p>Hvala lepa.</p>
               <p>Nekaj sem že sama danes pojasnila, nekaj ste sami pojasnili. Eno je soglasje, drugo
               pa je usklajevanje. Na področju usklajevanja, seznanjanja in maksimalnega
               približevanja lokalnim skupnostim smo naredili vse, kar je možno; tudi v prihodnje
               bomo vlagali velike napore v to, ker menimo, da imajo pravico vedeti, morajo vedeti,
               ker to je pomembno za skupno obvladovanje tega problema. Kar se pa tiče Kotnikove v
               Ljubljani, ta kapaciteta je predvidena v Kontingentnem načrtu že kar nekaj časa, tudi
               ta podatek je že dolgo znan. Ne vem pa, od kod takšna velika potreba po tako hudem
               poudarjanju varnosti, ker če ste spremljali televizijo v zadnjih nekaj dnevih,
               študentje Fakultete za varnostne vede, ki neposredno mejijo na to kapaciteto, so sami
               povedali v kamero, da nimajo popolnoma nobenih težav, da te osebe, prosilci, ki so
               tam, niso nikakor moteči in da za njih ne predstavljajo nikakršne motnje. Res ne vem,
               od kod vi izpeljujete tako intenzivna varnostna vprašanja.</p>
            </sp>
            <sp xml:id="SDZ7-Redna-16-2016-02-29.sp299">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Mag. Anže Logar ima zahtevo za razpravo v Državnem zboru.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp300">
               <speaker>MAG. ANŽE LOGAR (PS SDS):</speaker>
               <p>Hvala, predsedujoči.</p>
               <p>Zdaj smo pred neko novo opredelitvijo varnostnega problema. Torej če študentje
               Fakultete za varnostne vede rečejo, da nimajo težav, potem ni težav; medtem ko tam
               protestira 600 <q>"proti"</q> in 800 <q>"za"</q>, ali kako?! Medtem ko mora policija postaviti
               kordon, da se ti dve skupini ne srečata, medtem ko je tam vrtec, zdravstveni dom in
               osnovna šola; so pač študentje, ki verjetno izhajajo izven Slovenije in so prišli tja
               samo na študij, tisti merodajni, ki bodo vladi povedali, da tam ni nobenega
               varnostnega problema. In še enkrat sem povedal, vlada se ne usklajuje z lokalno
               skupnostjo o teh lokacijah. Če bi se vlada usklajevala, ne bi prišlo do teh
               sporadičnih protestov po različnih koncih države.</p>
               <p>In ravno način odgovora ministrice kaže na to, da je dialog za to vlado nekako
               monolog oblastne strani; ostali pa naj potrdijo to, kar je vlada predlagala. Ti časi
               so mimo. Zdaj je pač obdobje demokracije, spodbujali smo civilno družbo, vsak ima
               pravico nekaj povedati. In če se tam na enem mestu, zgoščenem mestu zbere tisoč 500
               do tisoč 800 ljudi, ki imajo nasprotna stališča, če morate tam posredovati s kordonom
               policistov, da ločijo obe skupini; potem, ministrica, je verjetno to varnostna
               težava. In v temu pogledu odgovorna vlada poskrbi za to, da do podobnih situacij ne
               prihaja več. Še enkrat, v Mestnem svetu Mestne občine Ljubljana nismo nikoli
               razpravljali o lokacijah v Ljubljani, pa bomo Ljubljančani tisti, ki bomo nosili
               posledice v primeru, da bo to vrenje zaradi te varnostne težave naraslo. Bomo
               Ljubljančani tisti, ki bomo s tem obremenjeni. Vi, ministrica, ne, ker vas 24 ur
               varujejo, torej za vas ne bo težav; ampak to še ne pomeni, da drugi ne bomo imeli s
               tem morebitnih – upam, da ne – težav.</p>
               <p>Odgovorna vlada najde v dogovoru z lokalno skupnostjo lokacije, ki so sprejemljive za
               lokalno skupnost; in v temu primeru očitno vlada ni preskrbela takšnih lokacij – ne
               samo v Ljubljani, tudi na ostalih lokacijah. To še enkrat potrjuje tisto, s čimer sem
               začel, da vlada slabo uvaja in opredeljuje problem migrantske problematike. Še zadnji
               dokaz, 580 jih zdaj baje lahko sprejmete. Takrat, ko ste jih sprejemali 10 tisoč, jih
               je 9 tisoč 500 šlo preko palca čez mejo, če pravite, da jih lahko samo 580 sprejmete.
               Zato predlagam, da o tem opravimo podrobno razpravo na seji Državnega zbora in od
               vlade terjamo poglobljene odgovore, ne pa enostavno prebrane. Hvala.</p>
            </sp>
            <sp xml:id="SDZ7-Redna-16-2016-02-29.sp301">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa. Mag. Logar, o vašem predlogu bo Državni zbor odločal jutri v okviru
               glasovanj.</p>
               <p>Gospod Ljubo Žnidar bo postavil vprašanje ministru za infrastrukturo dr. Petru
               Gašperšiču.</p>
            </sp>
            <sp xml:id="SDZ7-Redna-16-2016-02-29.sp302">
               <speaker>LJUBO ŽNIDAR (PS SDS):</speaker>
               <p>Hvala lepa, spoštovani podpredsednik; spoštovana ministrica, spoštovani minister!</p>
               <p>Vlada Republike Slovenije je na 37. seji 15. novembra 2012 sprejela sklep in s tem
               naložila Ministrstvu za infrastrukturo in prostor, da pripravi usklajen načrt vlaganj
               v prometno infrastrukturo, in sicer v dveh segmentih – z realizacijo do leta 2020 in
               z neko širšo vizijo do leta 2030. V začetku naslednjega leta 2013 je bila za ta namen
               ustanovljena tudi delovna skupina, ki naj bi pripravila naslednji bolj operativni
               dokument, to se pravi resolucijo. Tega dokumenta še danes nismo ugledali. V lanskem
               letu je bila izdelana Strategija razvoja prometa v Republiki Sloveniji, ki je obširen
               in strokovno zelo dober dokument; in je zelo dobra osnova za nadaljnje delo v razvoju
               vlaganj v prometno infrastrukturo. Ta resolucija bi naj podala odgovore na tri
               pomembne segmente: da se opredeli razvoj prometa in prometne infrastrukture, da se
               zagotovi redno in enakomerno financiranje, da ni velikih nihanj, in da se zagotovi
               podlago za črpanje sredstev v finančni perspektivi 2014–2020. Danes smo že leta 2016.
               Dve leti od nove finančne perspektive sta že za nami in tudi leto 2020 bo zelo hitro
               tu, vendar operativnega v strategiji vlaganj v prometno infrastrukturo bo relativno
               malo možno počrpati do leta 2020. Največji problem ostaja zagotoviti redno in
               enakomerno financiranje teh infrastrukturnih projektov.</p>
               <p>Spoštovani minister, na osnovi tega dobrega dokumenta Strategija razvoja prometa v
               Republiki Sloveniji vas sprašujem:</p>
               <p>S kakšnimi ukrepi bo ministrstvo sledilo tej strategiji, da bo iz strokovno dobro
               pripravljenega dela prišlo tudi v samo realizacijo v naslednjih letih?</p>
            </sp>
            <sp xml:id="SDZ7-Redna-16-2016-02-29.sp303">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Odgovoril bo gospod minister dr. Peter Gašperšič.</p>
            </sp>
            <sp xml:id="SDZ7-Redna-16-2016-02-29.sp304">
               <speaker>DR. PETER GAŠPERŠIČ:</speaker>
               <p>Hvala, predsedujoči, za besedo. Hvala tudi poslancu Ljubu Žnidarju za postavljeno
               vprašanje.</p>
               <p>Res je, s sprejetjem Strategije razvoja prometa je Slovenija v lanskem letu izpolnila
               te zahteve, ki se tičejo predhodne pogojenosti na področju črpanja evropskih sredstev
               na področju prometne infrastrukture za naslednjo finančno perspektivo; to je za
               tekočo, sedaj lahko rečemo 2014–2020. To pomeni, da morajo vsi projekti, ki se bodo
               sofinancirali z evropskimi sredstvi, imeti podlago in njihova upravičenost mora biti
               utemeljena v sami strategiji. Zato tudi realizacija projektov, ki so sofinancirani iz
               evropskih sredstev v tej tekoči perspektivi, dejansko že pomeni uresničevanje ukrepov
               iz strategije. Treba je vedeti, da so ti ukrepi, ki so ključni za črpanje, tudi že
               predvideni v sprejetih proračunih za 2016 in 2017. Poleg tega je vlada ob sprejemu
               strategije naložila Ministrstvu za infrastrukturo, da pripravi operativni načrt za
               izvedbo strategije. V tej strategiji so navedeni le nujni ukrepi na področju prometa,
               ki jih je treba izvesti v naslednjih letih, vendar pa ti ukrepi nimajo opredeljenih
               konkretnejših aktivnosti, niso predvidena potrebna finančna sredstva, niso predvideni
               roki in tudi ne nosilci. Zato je to treba opredeliti s tem, kot je vlada takrat
               rekla, operativnim načrtom oziroma zdaj imenujemo to nacionalni program.</p>
               <p>In z namenom priprave tega dokumenta smo tudi na ministrstvu ustanovili delovno
               skupino, ki pa ji s pripravo strokovnih podlag pomaga podjetje DRI. Po proučitvi vseh
               teh izhodišč in sektorske zakonodaje smo se odločili, da bo ta dokument oblikovan kot
               nacionalni program, to pa tudi zato, ker tako zahtevajo zakonska določila. Vemo za
               Zakon o cestah, ki eksplicitno govori o pripravi nacionalnega programa; pa tudi
               zahteve oziroma priporočila Računskega sodišča govorijo o tem, da je treba pripraviti
               nacionalni program. Ta nacionalni program bo predstavljal podlago za implementacijo
               vseh teh ukrepov iz strategije. V njem bo poleg teh potrebnih finančnih sredstev,
               rokov in nosilcev za izvedbo teh ukrepov predstavljena tudi zahteva po pripravi tako
               imenovanega šestletnega operativnega načrta za realizacijo konkretnih projektov na
               vseh teh posameznih področjih – na področju cest, železnic, letalstva, pomorstva in
               tudi trajnostne mobilnosti. Nacionalni program bo pripravljen za celotno obdobje, ki
               ga zajema strategija, torej do leta 2030; potem pa bomo za konkretno izvajanje tega
               nacionalnega programa imeli pripravljen tako imenovani šestletni operativni načrt, ki
               se bo vsako leto noveliral in bo predstavljal drsni program, drsni načrt izvajanja.
               Povem lahko še to, da je rok za pripravo tega nacionalnega programa, ki je bil s
               strategijo lani napovedan, eno leto od sprejetja strategije, kar pomeni, da ta rok
               izteče julija 2016.</p>
               <p>Na Ministrstvu za infrastrukturo si prizadevamo, da bi to sprejeli pred tem rokom.
               Želimo čim prej, da bi bila ta nacionalni program in tudi prvi operativni načrt za
               šestletno obdobje sprejeta še pred letošnjim poletjem. Hkrati s tem, ker je zelo
               pomembno, želimo opredeliti tudi te finančne vire, ki bodo potrebni za izvedbo
               nacionalnega programa; vključno s tem, kot ste že sami omenili, stabilnim virom
               financiranja. Ta vir financiranja bo tudi skupaj s tem nacionalnim programom
               pripravljen in ta zakon, ki določa te vire financiranja oziroma predlog spremembe, bo
               tudi priložen temu nacionalnemu programu. Hvala lepa.</p>
            </sp>
            <sp xml:id="SDZ7-Redna-16-2016-02-29.sp305">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Ljubo Žnidar bo zahteval dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp306">
               <speaker>LJUBO ŽNIDAR (PS SDS):</speaker>
               <p>Hvala lepa, spoštovani minister, za odgovor.</p>
               <p>Oba veva, da je v finančni perspektivi 2014–2020 teh sredstev relativno malo, kolikor
               jih dovoljuje ta nacionalna finančna ovojnica za infrastrukturne projekte, to je
               nekje okrog 170 milijonov, ampak to je relativno malo. S tem gospodarstvu ne bomo
               dali kaj veliko dela. Me zadovoljuje ta odgovor, da nadaljujemo z nacionalnim
               programom. Rekel bi, da si je treba tudi postaviti neke časovne roke, časovne obveze,
               da iz tega strokovnega, teoretičnega dela preidemo tudi v prakso. Povedali ste, da
               naj bi bil ta nacionalni program do letošnjega poletja sprejet, kar pomeni, da bomo
               učinke tega programa zasledili v prvih šestih letih. Do leta 2022 oziroma do začetka
               leta 2023 bo ta nacionalni program vseboval prav specifikacijo določenega nabora
               projektov, prioritet na vseh segmentih prometa – železnicah, letalstvu, cestah in
               tudi na pomorstvu.</p>
               <p>In kot ste sami omenili, po mojem tudi najtežji del – stalno in enakomerno
               financiranje, kajti vemo, da je proračun za dve leti sprejet in da se v obstoječi
               proračun za dodatna sredstva za investicije ne da posegati. To pomeni, da je treba
               najti dodaten vir, dodatne možnosti, ki bodo konstantno, enakomerno financirale
               prometno infrastrukturo.</p>
            </sp>
            <sp xml:id="SDZ7-Redna-16-2016-02-29.sp307">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Dr. Peter Gašperšič, izvolite.</p>
            </sp>
            <sp xml:id="SDZ7-Redna-16-2016-02-29.sp308">
               <speaker>DR. PETER GAŠPERŠIČ:</speaker>
               <p>Tako je, ta nacionalni program bo predvidel te tako imenovane žaklje za posamezne
               vrste infrastrukture, koliko se po posameznih letih predvideva za te aktivnosti.</p>
               <p>Navedel bo tudi, kateri so ti prioritetni projekti. Časovnico in dinamiko bomo pa
               zelo natančno opredelili s tem operativnim načrtom, ki ga bomo tudi, kot rečeno,
               drsno vsako leto za naslednjih šest let sprejemali in potrjevali Predstavljal bo neko
               podlago za planiranje proračunov za naslednja leta. Mi vemo, da imamo proračuna za
               leti 2016 in 2017 že sprejeta. V tem smislu so tudi projekti več ali manj že dorečeni
               in opredeljeni, zato za ti dve naslednji leti nekih bistvenih sprememb v tem smislu
               ne bo možno narediti. Si pa prizadevamo, da bomo od leta 2018 zagotovili ta večji
               žakelj zlasti za področje upravljanja obstoječe infrastrukture, kjer vemo, da je bilo
               v preteklih letih izrazito premalo. Tukaj moramo narediti še mnogo več na
               investicijskem vzdrževanju, na področju novogradenj, novih projektov, na cestni in
               železniški infrastrukturi; skratka na tem, kar je možno narediti s proračunskimi
               viri.</p>
               <p>Drug segment pa so, kot ste rekli, omejena evropska sredstva, s katerimi se bodo
               lahko izvajali ukrepi zlasti na tako imenovanih jedrnih koridorjih, na avtocestah in
               železnicah. Ključen projekt za naslednjo finančno perspektivo je projekt drugega
               tira, kjer pa se predvideva financiranje v obliki javno-zasebnega partnerstva preko
               tega projektnega podjetja, kar pa je bilo tudi že večkrat pojasnjeno in razloženo.
               Hvala lepa.</p>
            </sp>
            <sp xml:id="SDZ7-Redna-16-2016-02-29.sp309">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Ljubo Žnidar ima zahtevo za razpravo v Državnem zboru, izvolite.</p>
            </sp>
            <sp xml:id="SDZ7-Redna-16-2016-02-29.sp310">
               <speaker>LJUBO ŽNIDAR (PS SDS):</speaker>
               <p>Hvala lepa, podpredsednik.</p>
               <p>Menim, da je investiranje v javno infrastrukturo v državi, posebno v tem času oziroma
               v stanju, v kakršnem država je, edini način, da podkrepimo gospodarstvo, da dejansko
               damo ljudem delo. To jim lahko damo izključno z novimi investicijami. Ker gre za
               izjemno pomembno temo in za izjemno pomembno odločitev, v katero smer bo Republika
               Slovenija šla oziroma kakšna bo njena pot iz krize, predlagam, da se opravi javna
               razprava o tej temi. Hvala.</p>
            </sp>
            <sp xml:id="SDZ7-Redna-16-2016-02-29.sp311">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa, gospod Žnidar.</p>
               <p>O vašem predlogu bo Državni zbor odločal jutri v okviru glasovanj.</p>
               <p>Gospa Erika Dekleva bo postavila vprašanje ministrici za okolje in prostor gospe
               Ireni Majcen.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp312">
               <speaker>ERIKA DEKLEVA (PS SMC):</speaker>
               <p>Hvala, podpredsednik, za besedo. Pozdravljeni kolegi poslanci ter minister,
               ministrica!</p>
               <p>Jaz bi danes rada vprašala:</p>
               <p>Zakaj Ministrstvo za okolje in prostor ter Plinovodi ne sprejemata tako imenovane
               kompromisne trase za prenosni plinovod M8 Kalce–Jelšane, ki jo je predlagala Občina
               Pivka?</p>
               <p>Nosilci urejanja prostora namreč njihovega predloga ne izpodbijajo. V dogovoru z
               Občino Pivka so gozdarji Zavoda za gozdove in strokovnjaki Zavoda za varstvo kulturne
               dediščine potrdili, da bi se plinovod lahko umestil tako, kot predlaga občina, seveda
               z nekaj zamiki, da bi se izognili varovanim gozdovom in arheološkim najdiščem. Vsi
               ostali nosilci prostora so ocenili predlog občine kot bolj ustrezen od trenutno
               izbrane trase. Kompromisna trasa se tako imenuje tudi zato, ker del še vedno poteka
               po skrajni meji Krajinskega parka Pivška presihajoča jezera in je Občina Pivka
               pripravljena mejo parka ustrezno odmakniti. Zanima me, kako to, da je Ministrstvo za
               okolje in prostor na eni strani podprlo ustanovitev Krajinskega parka Pivška
               presihajoča jezera, sodelovali ste tudi pri njegovi ustanovitvi. Še več, območje
               Pivških jezer je država že pred letom 1998 predlagala za regijski park, najprej z
               imenom Notranjski regijski park, nato se je preimenoval v Regijski park Snežnik. Pred
               kratkim pa je država območje Pivških presihajočih jezer z reko Pivko predlagala celo
               za vpis na seznam svetovne dediščine Unesco. Po drugi strani taista država, isto
               ministrstvo trdi, da je Občina Pivka območje prezavarovala in je Vlada Republike
               Slovenije na Ustavno sodišče poslala Zahtevo za oceno ustavnosti in zakonitosti 8.
               točke drugega odstavka 11. člena Odloka o Krajinskem parku Pivška presihajoča
               jezera.</p>
               <p>Sprašujem vas:</p>
               <p>Zakaj tako močno nasprotujete predlogu kompromisne trase Občine Pivka, če je v vseh
               pogledih boljša od trenutno izbrane?</p>
               <p>Hidrološko-hidravlične študije na poplavnem območju na Pivškem sploh niso bile
               narejene in lahko te študije v prihodnosti tudi pokažejo, da izbrana trasa ni
               sprejemljiva.</p>
               <p>Hvala za odgovor.</p>
            </sp>
            <sp xml:id="SDZ7-Redna-16-2016-02-29.sp313">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa ministrica Irena Majcen, izvolite.</p>
            </sp>
            <sp xml:id="SDZ7-Redna-16-2016-02-29.sp314">
               <speaker>IRENA MAJCEN:</speaker>
               <p>Hvala, spoštovani predsedujoči. Hvala tudi poslanki gospe Eriki Dekleva za
               postavljeno vprašanje.</p>
               <p>V postopkih državnih prostorskih načrtov se velikokrat srečujemo s podobno dilemo ali
               s podobnim postopkom v smislu – Ministrstvo za okolje in prostor je vsega krivo. Res
               pa je, da pri državnih prostorskih načrtih vstopa v postopek investitor, v tem
               primeru seveda Plinovodi, in vsi nosilci prostora, ki so v večji ali manjši meri
               oziroma v eni varianti vključeni, v drugi varianti recimo niti niso vključeni. In v
               fazi, v kateri je priprava tega državnega prostorskega načrta – veva pa obe, da traja
               že kar nekaj let –, je pridobitev mnenj nosilcev urejanja prostora in odločbe o
               sprejemljivosti vpliva pred potrditvijo predloga najustreznejše variante na Vladi
               Republike Slovenije. Izdelane so bile vse ustrezne strokovne podlage, potrebne za to
               fazo. V določenih fazah, še posebej ko se izbira najustreznejša varianta, so
               strokovne podlage predlagane. V vašem primeru pa govorite o varianti, ki še ni prišla
               do te faze, da bi bila sploh predlagana kot najustreznejša varianta. V nadaljevanju
               pa bom navedla nekatere trditve, ki so povsem drugačne od vaših. Moram pa povedati,
               da ta nova predlagana varianta še ni v taki fazi, ko bi lahko bili ti dve varianti
               sploh primerljivi.</p>
               <p>Vemo, da je bilo izdelano ekspertno mnenje s področja vplivov plinovoda na vode, v
               katerem je navedeno, da predlog najustreznejše variante ni problematičen. V sklepnih
               ugotovitvah okoljskega poročila je navedeno, da bo za poplavne vode v fazi
               podrobnejšega načrtovanja izbrane variante v izbranem koridorju treba izdelati
               hidrološko-hidravlično analizo, kar pomeni, da je sedaj preširok koridor, da bi bila
               ta hidrološko-hidravlična analiza potrebna. V ožanju tega koridorja pa bo potrebna,
               to je ravno razlog, zakaj še ni izdelana. V primeru izvedbe vseh predvidenih
               omilitvenih ukrepov in ob upoštevanju izsledkov nadaljnjih raziskav – gre za področje
               kulturne dediščine in voda – je vpliv plinovoda na okolje ocenjen kot sprejemljiv. Na
               podlagi tega je Agencija Republike Slovenije za okolje decembra 2013 izdala pozitivno
               mnenje o ustreznosti okoljskega poročila. Skladno z veljavno zakonodajo pa bo
               investitor okoljevarstveno soglasje pridobil v fazi podrobnejšega načrtovanja izbrane
               variante. V fazi postopka presoje vplivov na okolje bo, skladno z veljavnimi
               predpisi, presoja o vodah izdelana v obliki hidrološko-hidravlične študije. Če pa
               govorimo o tej alternativni trasi oziroma lahko govorimo tudi o optimizaciji
               variante, ki jo je predlagala Občina Pivka, je bil v mesecu februarju sestanek na
               Ministrstvu za okolje in prostor s predstavniki Občine Pivka, investitorjem, to je
               družba Plinovodi, in z vsemi varstvenimi resorji. Na tem sestanku je predstavnik
               Zavoda za gozdove pojasnil, da je alternativni predlog trase, torej s strani
               gozdarjev, zelo slab. Predlog najustreznejše variante na obravnavanem delu – torej
               govorimo o varianti, ki ni občinska – posega v gozd približno en kilometer; nov
               predlog, torej občinski, pa posega deset kilometrov. In seveda je predlog za premik
               koridorja plinovoda s strani gozdarjev nelogičen, saj iz nižjih delov prehaja na
               območje na vrh planote, ki je sočasno erozijsko nestabilno območje. Gre za izredno
               težak dostop za gradbeno mehanizacijo in za trajno izgubo gozda. Mi, gradbinci pa
               vemo, kaj pomeni erozijsko območje.</p>
               <p>Predlog Zavoda za gozdove je bil, da je možno traso sicer optimizirati, vendar bi jo
               bilo treba uskladiti z vsemi nosilci prostora. Potem pa govorimo o predstavnikih
               Ministrstva za kulturo, Zavoda za varstvo kulturne dediščine, ki pa so pojasnili, da
               predlagana trasa prečka več arheoloških najdišč, kar je iz vidika varovanja kulturne
               dediščine nesprejemljivo, saj gre za izjemno dediščino … <stage>/ izklop mikrofona/</stage></p>
            </sp>
            <sp xml:id="SDZ7-Redna-16-2016-02-29.sp315">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Erika Dekleva, boste zahtevali dopolnitev odgovora, da bo lahko ministrica
               končala?</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp316">
               <speaker>ERIKA DEKLEVA (PS SMC):</speaker>
               <p>Da, želela bi slišati odgovor do konca. Poleg tega tudi ne vem, ali sem vas prav
               razumela. Pojasnjujete, da predlagana kompromisna trasa ni dobra; ali da še ni v taki
               fazi, da bi lahko primerjali obe trasi. Če je temu tako, bi vas prosila, da mi
               poveste, koliko časa pa se potrebuje, da se relevantno oceni to alternativno traso.
               Po moji oceni bi najbrž to trajalo manj časa, kot bo postopek na Ustavnem sodišču.
               Hvala.</p>
            </sp>
            <sp xml:id="SDZ7-Redna-16-2016-02-29.sp317">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Irena Majcen, izvolite.</p>
            </sp>
            <sp xml:id="SDZ7-Redna-16-2016-02-29.sp318">
               <speaker>IRENA MAJCEN:</speaker>
               <p>Naj dokončam. Gre za varovanje kulturne dediščine, ker gre za izjemno dediščino,
               zaščiteno že v letu 1984. Dogovor na tem sestanku je bil, da bomo preučili
               postopkovne možnosti, kako na problematičnem odseku predloga najustreznejše variante
               morebiti uveljaviti drugo sprejemljivo rešitev. Gre za varianto 5 pa na varianto 4.
               Hočem povedati, če govoriva sedaj v tem jeziku – kaj je možno po varianti, ki bi bila
               sprejemljiva; in kaj po tej alternativi, ki jo je oddala občina. Kateri postopek bo
               hitrejši? Vam lahko zagotovim, da tega ne more nihče zagotoviti. Če Zavod za gozdove
               ne bo pristal na to varianto, kot smo rekli, deset kilometrov po gozdu; če Zavod za
               varovanje kulturne dediščine ne bo dal soglasja za prekop teh arheoloških najdišč in
               če investitor ugotovi, da za njega kot izvajalca ta trasa ni izvedljiva, smo rekli,
               da se dvigne plinovod na pobočje hriba, torej na neko teraso, potem tu ni vprašanje
               samo časovni vidik; ampak tudi vidik, ali je to sploh izvedljivo. To je postopek, ki
               je predpisan znotraj državnih prostorskih načrtov in nikoli oziroma v zadnjih nekaj
               letih nikoli ni enostavnih rešitev, kar pomeni, da se vedno iščejo alternative.
               Koliko pa je MOP oziroma koliko je investitor pri tem uspešen, pa je vedno rezultat
               realnih možnosti nekega terena in pripravljenost tudi tistih, ki imajo skrb za neko
               področje. Po eni strani smo tudi mi, kadar gre za naravne znamenitosti; včasih gre za
               kmetijska zemljišča, lahko gre tudi za gozdove. Torej, koliko je nosilec tega
               prostora pripravljen na neke alternativne rešitve. Tako preprostega odgovora
               kadarkoli podati na žalost ni mogoče. Hvala.</p>
            </sp>
            <sp xml:id="SDZ7-Redna-16-2016-02-29.sp319">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Žan Mahnič bo postavil vprašanje ministru za finance dr. Dušanu Mramorju ter
               ministru za gospodarski razvoj in tehnologijo gospodu Zdravku Počivalšku. Gospod
               Počivalšek je opravičeno odsoten.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp320">
               <speaker>ŽAN MAHNIČ (PS SDS):</speaker>
               <p>Hvala za besedo, podpredsednik. Kolegice poslanke in poslanci, spoštovani ministrski
               zbor!</p>
               <p>Vlada Mira Cerarja si je s tem, ko je nastavila svoje ljudi na ključne položaje,
               popolnoma podredila slabo banko, popolnoma si je podredila tudi državni holding; ti
               pa so že nastavili prave ljudi, v zadnjem času v Novo Ljubljansko banko; in s tem je
               pripravljena podlaga za tretji val privatizacije oziroma, če odkrito povem,
               pripravljena je podlaga za novo krajo državnega premoženja. Da je temu res tako,
               pričajo tudi nekatere nedavne zgodbe. Veliko smo slišali o Peku, jaz pa bom danes
               postavil vprašanje glede podjetja Alpina Žiri. Verjetno vsi spremljate v medijih, kaj
               se s tem podjetjem dogaja, vse odkar je slaba banka preteklo leto namesto direktorice
               imenovala Barbaro Vtič Vraničar, ki je pred tem že bila direktorica Športnega centra
               Pohorje. Zanimivo, imenovana ravno s strani slabe banke in je to podjetje privedla v
               stečaj, očitno zdaj želi isto narediti tudi z Alpino. Ko je ta gospa lansko leto
               prišla v podjetje, to podjetje je prej poslovalo pozitivno, brez najemanja kreditov;
               je ona že čez tri dni napovedala, da bo lansko leto prišlo do spremembe in da bo
               podjetje poslovalo z minusom, kar se je seveda tudi naredilo. Grozi z odpuščanjem pod
               pretvezo rekonstruiranja družbe, za katero vemo, da bo šla v tej smeri. Kljub temu da
               govorijo, da bodo odpustili 55 ljudi, je približno 80 tisoč evrov pripravljenih za
               odpravnine, kar pomeni, da govorimo o odpuščanju približno 150 zaposlenih. V Alpini
               je trenutno 350 zaposlenih, deset let nazaj jih je bilo za primer tisoč. Poleg tega
               želijo seliti proizvodnjo. Namen direktorice je več kot očiten – uničiti podjetje,
               zapreti obrat v Žireh. Potem bo pa to zadevo, ko bo očiščena, nekdo poceni kupil,
               verjetno s tistim denarjem, ki je parkiran na kakšnih Kajmanskih otokih, v
               Luksemburgu ali v kakšni drugi davčni oazi.</p>
               <p>Veliko smo sestankovali na to temo med vikendom z županom občine Gorenja vas -
               Poljane, z županom občine Žiri, z zaposlenimi in sindikalisti. Jasni smo si v štirih
               zahtevah – da mora Alpina ostati v Žireh; da mora direktorica Barbara Vtič Vraničar
               oditi; da je treba razdreti svetovalno pogodbo s podjetjem Admetam, ki mu Alpina
               plačuje milijon evrov na leto za svetovanje; in da je treba opustiti kakršnekoli
               ideje o tem, da bi odpuščali zaposlene v obratu Alpine v Žireh.</p>
               <p>Spoštovani minister, zanima me:</p>
               <p>Kako se vi opredeljujete do tega, kako vi vidite problem, kakšni so načrti slabe
               banke, za katero ste tudi vi kot finančni minister odgovorni, ali bodo te zahteve
               uresničene, ali ne?</p>
               <p>Hvala za odgovor.</p>
            </sp>
            <sp xml:id="SDZ7-Redna-16-2016-02-29.sp321">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod minister dr. Dušan Mramor, izvolite.</p>
            </sp>
            <sp xml:id="SDZ7-Redna-16-2016-02-29.sp322">
               <speaker>DR. DUŠAN MRAMOR:</speaker>
               <p>Hvala lepa.</p>
               <p>Spoštovani poslanec Žan Mahnič, Alpina Žiri je podjetje v 100-odstotni lasti Družbe
               za upravljanje terjatev bank. V last DUTB je na podlagi prisilne poravnave prišla 5.
               maja 2015, ko je bila ta zaključena; v ekonomsko last pa s prenosom dolgov Alpine na
               slabo banko, ki so jih družbi naložili njeni bivši lastniki. Prenos teh dolgov je bil
               izveden konec leta 2013 in v letu 2014. Krivci za prezadolženost podjetja in njegovo
               insolventnost, ki jo je potrdilo tudi sodišče, so njegovi bivši lastniki. Trditev, da
               DUTB izčrpava družbo, ni skladna z aktivnostmi in programom prestrukturiranja, ki jih
               DUTB izvaja v Alpini. Najprej je DUTB potrdila koncept finančnega prestrukturiranja,
               ki ga je pripravilo prejšnje poslovodstvo, in tako izpeljala prisilno poravnavo, ki
               je bila zaključena pred letom dni. DUTB je zamenjala dolgove v kapital skupaj v
               vrednosti 12 milijonov evrov zavarovanih in nezavarovanih terjatev ter pomagala, da
               so tudi ostali bančni upniki potrdili prisilno poravnavo. Na žalost pa so se ukrepi,
               predlagani s strani poslovodstva, v postopku prisilne poravnave izkazali za
               nezadostne in je potrebno nadaljnje ukrepanje za zagotovitev dolgoročnega preživetja
               podjetja. Ob takem angažmaju DUTB je neutemeljeno govoriti o izčrpavanju družbe s
               strani slabe banke. Poslovno prestrukturiranje je boleče ter zahteva notranjo
               optimizacijo proizvodnih lokacij in poslovnih funkcij v podjetju. Družba ni dosegla
               letnega načrta poslovanja za leto 2015. Poslovni načrt za leto 2016 je bil predložen
               in obravnavan s strani organov upravljanja, skupaj s petletnim poslovnim načrtom, ki
               predvideva tudi obsežno reorganizacijo poslovne skupine, pri čemer so že vidni prvi
               pozitivni učinki prestrukturiranja – naročila s strani novih kupcev, znatno
               izboljšanje poslovanja maloprodaje in podobno.</p>
               <p>Glede moje vloge oziroma vloge Ministrstva za finance se moramo zavedati, da DUTB
               mora biti pri prestrukturiranju neodvisna in poslovati neodvisno ter sprejemati
               odločitve. Neodvisnost seveda ne pomeni, da DUTB lahko z družbo, katere upnik je,
               naredi karkoli. Zakon o ukrepih Republike Slovenije za krepitev stabilnosti bank
               določa, da mora DUTB poslovati pregledno, gospodarno, učinkovito in uspešno. DUTB
               zagotavlja preglednost svojega poslovanja tako, da vse postopke odločanja o sklepanju
               pravnih poslov dokumentira, da je mogoča njihova rekonstrukcija. DUTB posluje
               gospodarno, če so bili viri, ki jih je DUTB uporabil za opravljanje svoje dejavnosti,
               pridobljeni ustrezno količini, kakovosti, ob pravem času in po najboljši ceni. DUTB
               posluje učinkovito, če je bilo doseženo kar najboljše razmerje med uporabljenimi
               vložki in doseženimi učinki. DUTB posluje uspešno, če je dosegel vnaprej zastavljene
               cilje. Ministrstvo za finance bo po svoji nadzorstveni funkciji v DUTB preverilo
               ustreznost vodenja postopka v prestrukturiranju. Zavedamo se tudi velike vloge
               podjetja v lokalni skupnosti in potrebe, da poslovno prestrukturiranje zagotovi
               dolgoročno vzdržno poslovanje podjetja. S tega vidika je Ministrstvo za finance že
               organiziralo sestanek 18. februarja, in to predvsem deležnikov s strani Alpine Žiri.
               Za jutri pa načrtuje še en sestanek, ki bo pripeljal skupaj vse deležnike in
               informiral Ministrstvo za finance, kje so problemi, na katere opozarjate tudi vi; ali
               so to stvarni problemi, ali ne. Toliko mogoče z moje strani.</p>
            </sp>
            <sp xml:id="SDZ7-Redna-16-2016-02-29.sp323">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Žan Mahnič, boste zahtevali dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp324">
               <speaker>ŽAN MAHNIČ (PS SDS):</speaker>
               <p>Hvala, podpredsednik.</p>
               <p>Minister je govoril nekaj tudi o preteklosti, kar ga sicer nisem vprašal. Govoril je
               podobno, kot govori direktorica; kot je govorila direktorica tudi, ko je bila
               direktorica Športnega centra Pohorje, pa je šlo potem vse skupaj v stečaj. Kar se
               tiče neodvisnosti slabe banke, gospod Mramor, le-ta je dala podjetju Alpina Žiri 3
               milijone evrov pod pogojem, da dobi podjetje Admetam Business Consultants iz Nemčije
               svetovalno pogodbo za milijon evrov. Predstavnik tega podjetja Admetam je bivši
               sodelavec in tesen osebni prijatelj izvršnega direktorja slabe banke gospoda Janeza
               Škrubeja. Ali je to za vas neodvisnost?! Poleg tega je bilo podjetje Admetam izbrano
               brez razpisa. Če tukaj ne gre za načrtno izčrpavanje podjetja, gospod Mramor, potem
               jaz ne vem, kaj je načrtno izčrpavanje. To je šolski primer načrtnega izčrpavanja,
               kar se sedaj dogaja. Da ne govorim o tem, da se odpušča v Alpini ravno v razvoju; pri
               tem pa direktorica najema tujce. Najela je, recimo dizajnerja Italijana, ki še čevlja
               ne zna narisati, kaj šele da bi ga znal narediti, in mu plačuje 8 do 9 tisoč evrov na
               mesec, da se ga vsak dan vozi iz Italije v Žiri in nazaj. Ali to ni izčrpavanje
               podjetja? Prej sem bil na telefonski zvezi z županom Žirov, ki mi je rekel, da bodo
               ravno takšne zahteve, ki sem jih sedaj podal, podane tudi jutri na Družbi za
               upravljanje terjatev bank.</p>
               <p>Zanima me, gospod Mramor, ali bomo jutri dobili takšne odgovore?</p>
               <p>Če jih ne bomo, se ne bomo več pogovarjali, se ne bomo več pogajali na tak način;
               ampak bo še ta teden protestni shod pred Alpino v Žireh.</p>
            </sp>
            <sp xml:id="SDZ7-Redna-16-2016-02-29.sp325">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Dr. Dušan Mramor, izvolite.</p>
            </sp>
            <sp xml:id="SDZ7-Redna-16-2016-02-29.sp326">
               <speaker>DR. DUŠAN MRAMOR:</speaker>
               <p>Kot sem že rekel, jutri bo ta sestanek z vsemi deležniki. Prvi sestanek je bil z
               vidika izmenjave informacij precej enostranski in jutri se bodo dobili ti
               odgovori.</p>
            </sp>
            <sp xml:id="SDZ7-Redna-16-2016-02-29.sp327">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Žan Mahnič ima zahtevo za razpravo v Državnem zboru, izvolite.</p>
            </sp>
            <sp xml:id="SDZ7-Redna-16-2016-02-29.sp328">
               <speaker>ŽAN MAHNIČ (PS SDS):</speaker>
               <p>Na podlagi poslovnika predlagam Državnemu zboru, da o mojem poslanskem vprašanju in o
               podjetju Alpina Žiri opravi širša razprava v Državnem zboru.</p>
               <p>Alpina Žiri ima trenutno 30 % svetovnega tržnega deleža. Na zadnjih olimpijskih igrah
               v Sočiju je bilo kar 63 kolajn doseženih s produkti tega podjetja. Zmanjšuje se
               proizvodnja, začela se bodo prazniti skladišča, očitno je denar zato, da se bo odprlo
               nove proizvode v Bosni. V Žireh pa boste odpustili ljudi 40, 50, 60 let stare, ki
               nimajo kam iti. Mi ne bomo pristali na to, da bo sedaj zavod začel ponujati neke
               alternativne rešitve; ker Alpine ne bomo dali. Alpina je vedno imela dom v Žireh,
               Žirovci so jo z lastnimi rokami gradili, tudi moji stari starši. Gospod Mramor,
               apeliram na vas, da naredite vse, kar je v vaši moči – še danes verjamem, da vidva z
               državnim sekretarjem Metodom Dragonjo uredita –, da bodo jutri na slabi banki rekli:
               ja, izpolnili bomo vaše zahteve. Da se takoj prekliče koruptivna pogodba s podjetjem
               Admetam, milijon evrov gre za njih, to se pravi, da bo milijon evrov že tukaj
               prihranka; da se takoj odpokliče direktorico Barbaro Vtič Vraničar, da se takoj
               opusti kakršnekoli ideje o odpuščanju, tukaj bo potem še 800 tisoč evrov prihranka,
               skupaj torej govoriva o milijonu 800; da se pristane na drugačno prestrukturiranje
               družbe. Bivša direktorja Martin Kopač in Bojan Starman sta ta predlog pripravila in
               ga bosta jutri predstavila tudi na slabi banki. Če niste pripravljeni sprejeti teh
               štirih zahtev, vam povem, da bo v Žireh takšen protest, kot smo ga videli v Šenčurju.
               Zaradi tega, ker je tega dovolj. Imenovali ste svojo slabo banko, imenovali ste svoj
               SDH, sedaj pa tudi prevzemite odgovornost. Vlada je tista, ki upravlja z državnim
               premoženjem, in sedaj je Alpina v 100-odstotni lasti države. Prej smo slišali
               poslanska vprašanja, kako se lahko rihta Savo, žal se v Žireh nihče ne piše Rigelnik,
               niti se nihče ne piše Petan, ker vem, da tem gospodom vi takoj vse uredite. To so
               vaši botri, zaradi katerih ste vi sploh prišli na oblast in imate danes vlado.</p>
               <p>Ljudem je dovolj, jaz sem se cel vikend in tudi pretekli teden pogovarjal z ljudmi.
               Lokalna politika in lokalno prebivalstvo si je enotno. In verjemite mi, naslednje
               leto bo Alpina praznovala 70-letnico; nisem pa prepričan, da bo ta vlada svojo
               tretjo. Hvala lepa.</p>
            </sp>
            <sp xml:id="SDZ7-Redna-16-2016-02-29.sp329">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>O vašem predlogu bo Državni zbor odločal jutri v okviru glasovanj.</p>
               <p>Gospod Marjan Dolinšek bo postavil vprašanje ministru za finance dr. Dušanu Mramorju,
               izvolite.</p>
            </sp>
            <sp xml:id="SDZ7-Redna-16-2016-02-29.sp330">
               <speaker>MARJAN DOLINŠEK (PS SMC):</speaker>
               <p>Hvala, predsedujoči. Lep pozdrav vsem navzočim!</p>
               <p>Finančna uprava Republike Slovenije je zavezana k učinkovitemu delovanju in zaščiti
               najširšega družbenega interesa v Sloveniji in Evropski uniji pri pobiranju davkov,
               carin in pristojbin. Je nosilka najpomembnejše fiskalne vloge pri zagotavljanju
               stabilnosti, virov financiranja, nacionalnih javnofinančnih blagajn in proračuna
               Evropske unije, kar neposredno vpliva tudi na stanje in razvoj nacionalnega
               gospodarstva ter zaščito finančnih interesov lokalnih skupnosti Slovenije ter tudi
               Evropske unije. Poslanstvo Finančne uprave Republike Slovenije je učinkovito in
               pošteno pobiranje dajatev, zaščita družbe, zagotavljanje splošne varnosti in zaščite
               prebivalcev, varnosti proizvodov, varovanje okolja in narave, varstva pravic
               intelektualne lastnine ter finančnih interesov Slovenije in Evropske unije. Strateški
               cilji Finančne uprave Republike Slovenije v obdobju 2015–2020 so učinkovito pobiranje
               dajatev v sodelovanju z okoljem in razvoj partnerstev, organizacija, usmerjena v
               razvoj in rezultate, ter integralni informacijski sistem.</p>
               <p>V zvezi z delovanjem Finančne uprave Republike Slovenije in zasledovanjem strateških
               ciljev bi vas želel vprašati naslednje, spoštovani minister za finance dr. Dušan
               Mramor:</p>
               <p>Kakšen je znesek neporavnanih obveznosti zavezancev Republike Slovenije z vidika
               nepobranih davkov in prispevkov, ki jih pobira Finančna uprava Republike
               Slovenije?</p>
               <p>Kolikšen je ta delež nepobranih obveznosti s strani Sektorja država in družb v
               neposredni državni lasti?</p>
               <p>Kako se je izboljšala davčna izvršba?</p>
               <p>Hvala.</p>
            </sp>
            <sp xml:id="SDZ7-Redna-16-2016-02-29.sp331">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Minister dr. Dušan Mramor, izvolite.</p>
            </sp>
            <sp xml:id="SDZ7-Redna-16-2016-02-29.sp332">
               <speaker>DR. DUŠAN MRAMOR:</speaker>
               <p>Spoštovani poslanec Marjan Dolinšek, skupni zapadli dolg z naslova obveznih dajatev,
               ki so v pristojnosti pobiranja Furs, je 31. 12. 2015 znašal milijardo 386 milijonov
               evrov in se je glede na stanje 31. 12. 2014 znižal za 34,6 milijonov evrov oziroma
               2,4 %. Mogoče še struktura. Po stanju na dan 31. 12. 2015 glede na eno leto prej Furs
               beleži znižanje skupnega davčnega dolga na blagajni države in občin ter skoraj
               nespremenjeno stanje dolga na blagajnah ZPIZ in zdravstveni blagajni; pri čemer je
               treba upoštevati, da je stanje dolga pri blagajnah ZPIZ in zdravstveni blagajni v
               decembru pogojeno tudi z večjim obračunanimi prispevki v decembru zaradi izplačila
               dodatno izplačanih plač. Dolg se zmanjša že takoj v mesecu januarju. Davčni dolg je
               sestavljen iz aktivnega in pogojno izterljivega stanja. Aktivni davčni dolg je ob
               koncu leta 2015 znašal 756,5 milijonov evrov; pogojno izterljivega dolga je 630
               milijonov evrov. Glede na stanje 31. 12. 2014 je evidentirano znižanje aktivnega
               dolga, in sicer za 40,6 milijonov evrov oziroma 5,1 %; ter zvišanje pogojno
               izterljivega dolga za 5,9 milijonov oziroma 1 %. V strukturi davčnega dolga aktivni
               dolg predstavlja 54,6 %; pogojno izterljivi pa 45,4 % dolga.</p>
               <p>Vaše naslednje vprašanje bilo, kolikšen je delež nepobranih obveznosti s strani
               Sektorja države in družb v neposredni večinski državni lasti. Furs vodi podatke o
               davčnem dolgu po zelo različnih kriterijih, vendar podatkov po zahtevanem kriteriju,
               ki se nanaša na lastniško strukturo dolžnika, ne moremo zagotoviti, ker nimamo te
               evidence. Kako se je izboljšala davčna izvršba? Furs je v letu 2015 pobral neto 14,1
               milijard evrov javnofinančnih prihodkov za vse blagajne javnega financiranja, in
               sicer 513,9 milijonov evrov oziroma 3,8 % več kakor v letu 2014. Hkrati je bilo v
               letu 2015 ugotovljeno znižanje davčnega dolga za 14,7 milijonov evrov oziroma 2,4 %.
               Navedi rezultati kažejo na bistveno izboljšano plačilno disciplino pri plačevanju
               obveznih dajatev, saj je bilo v letu 2015 v primerjavi z letom 2014 za približno 550
               milijonov evrov več prihodkov plačanih prostovoljno, pred uvedbo izvršbe; več je bilo
               tudi obračunanih terjatev. Furs za povečanje prostovoljnega plačevanja izvaja
               številne aktivnosti, kot na primer ozaveščanje posameznih ciljnih skupin,
               poenostavitve pri plačevanju, pošiljanje opominov in podobno. <q>"Prostovoljno"</q> nam je
               številka ena po prioriteti.</p>
               <p>V zvezi z aktivnimi ukrepi izterjave v letu 2015 je Furs z izdanimi opomini, sklepi
               in telefonskimi pozivi izterjal dolg v višini 1,1 milijarde evrov; od tega 1,05
               milijarde evrov dolga iz naslova davčnih obveznosti in 136 milijonov dolga iz naslova
               nedavčnih obveznosti. Na podlagi izvedenih ukrepov in aktivnosti je bilo izterjanega
               476,7 milijonov evrov dolga, od tega 454,8 milijonov iz naslova davčnih obveznosti in
               21,8 milijonov dolga iz naslova nedavčnih obveznosti. Največji delež plačil
               predstavljajo plačila po sklepih, in sicer 52,5 %. Sledijo plačila, prejeta na
               podlagi opominov – 44,3 %; ter plačila na podlagi telefonske izterjave s
               3,2-odstotnim deležem vseh plačil. Pri davčnih zavezancih, ki imajo v knjigovodski
               evidenci izkazane neporavnane obveznosti, hkrati pa so upravičeni do vračila davka po
               obračunu ali odločbi, Furs izvaja pobot obveznosti, tega je bilo 48 milijonov v letu
               2015. Še kakšen dodaten podatek sem dodal.</p>
            </sp>
            <sp xml:id="SDZ7-Redna-16-2016-02-29.sp333">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Kamal Izidor Shaker bo postavil vprašanje ministrici brez resorja, pristojni
               za razvoj, strateške projekte in kohezijo; gospe Alenki Smerkolj, izvolite.</p>
            </sp>
            <sp xml:id="SDZ7-Redna-16-2016-02-29.sp334">
               <speaker>KAMAL IZIDOR SHAKER (PS SMC):</speaker>
               <p>Najlepša hvala, predsedujoči.</p>
               <p>Spoštovana ministrica, v letu 2015 se je izteklo finančno obdobje 2007–2013. Uporaba
               evropskih sredstev je po mojem prepričanju pomembno vprašanje, saj vendar vemo, da so
               bila sredstva evropske kohezijske politike praktično edina, ki jih naša država ima in
               jih lahko tudi izkorišča. Zato je toliko bolj pomembno, da jih uspemo tako uspešno in
               tudi smotrno porabiti. V zadnjih dveh letih so se tudi na odborih našega Državnega
               zbora – Odboru za zadeve Evropske unije odpirale številne polemike o tem, ali bo
               Slovenija zmogla počrpati sredstva evropske kohezijske politike, ali pa bomo morali v
               Bruslju pustiti več milijonov evrov. Ta vprašanja so bila večkrat na mizi, veliko smo
               se z njimi ukvarjali, večkrat smo imeli izredne seje različnih odborov, tudi skupnih.
               Po nekaterih črnogledih napovedih naj bi v Evropi pustili tudi več kot pol milijarde
               evrov.</p>
               <p>Zato vas, spoštovana ministrica, sprašujem:</p>
               <p>Ali ste na tej točki naredili vse potrebno za zagotovitev črpanja sredstev stare
               perspektive 2007–2014?</p>
               <p>Kakšne so številke izkoriščenosti evropskih sredstev preteklega obdobja ob koncu leta
               2015, ko se je ta finančna perspektiva zaključila?</p>
            </sp>
            <sp xml:id="SDZ7-Redna-16-2016-02-29.sp335">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa ministrica Alenka Smerkolj, izvolite.</p>
            </sp>
            <sp xml:id="SDZ7-Redna-16-2016-02-29.sp336">
               <speaker>ALENKA SMERKOLJ:</speaker>
               <p>Spoštovana poslanka, spoštovani poslanci ter ostali!</p>
               <p>Res hvala za to vprašanje. Zakaj? Ko sem prevzela ta resor in po nekaj izrednih sejah
               in diskusijah tudi v tem državnem zboru, pa tudi marsikje drugje, so nekateri ali
               večina mislili, da tega, kar sem si zastavila na začetku, ne bomo mogli izpeljati.
               Moram reči, da sem vse te kritike poslušala, o njih tudi veliko razmišljala, potem pa
               smo šli v akcijo. In danes lahko poročam, da nam je uspelo, na kar sem zelo ponosna.
               Konec leta 2015 je bil res izjemno pomemben mejnik, 31. 12. 2015 je bil datum, ko se
               je končalo obdobje upravičenosti stroškov prejšnje finančne perspektive. Zato je bilo
               celotno leto 2015 izjemno dinamično in zelo naporno, delali smo s polno paro, in
               sicer prav gotovo ne samo na SVRK, tukaj lahko govorim o vseh resorjih, o Ministrstvu
               za finance, ki nam je tudi izjemno priskočilo na pomoč in bilo tudi izjemno aktivno.
               In govorim tudi o vseh upravičencih, ki so celo leto delali s polno paro. Na koncu
               lahko rečem, da lahko ugotovim, da se je splačalo, ker podatki, ki vam jih bom sedaj
               predstavila, govorijo o tem, da je bila Slovenija na tem področju uspešna. Preden pa
               grem na podatke, pa mislim, da je zelo zgovoren že prvi podatek, ko se primerjamo
               tudi z ostalimi evropskimi državami. Tukaj lahko povem, da je Slovenija po uradnih
               podatkih konec leta 2015 dosegla v primerjavi z ostalimi 4. mesto v Evropi, kar je
               svojevrsten rezultat. Leto in pol nazaj, konec junija 2014 smo bili še na 19.
               mestu.</p>
               <p>Slovenija je imela na voljo 4,1 milijarde evrov sredstev; iz slovenskega proračuna
               smo izplačali dobre 4,3 milijarde sredstev, kar pomeni dobrih 5 % več, kot pa je bilo
               na voljo sredstev. Odstotek je večji od 100 % zaradi tako imenovanih dodatnih pravic
               porabe, to je ukrep, ki ga poslanci zelo dobro poznate, o katerem ste tudi
               diskutirali v državnem zboru. Pri vseh treh operativnih programih, ki jih je
               Slovenija imela sklenjene, smo z izplačili prišli preko 100 %. Kako je s povračili v
               slovenski proračun? Konec leta smo v Bruselj poslali za 3,95 milijarde evrov
               zahtevkov za povračila. Tukaj pridemo na 97,12 %, govorim o vseh razpoložljivih
               sredstvih. Izplačila izvajalcem so bila izplačana do 31. 12., to je ključno, v
               Bruselj pa lahko zahtevke za povračilo pošiljamo še do 30. 6. letošnjega leta. Tudi s
               tem se ta perspektiva uradno še ne bo zaključila, projekti se končujejo že celo
               letošnje leto in dejansko bomo vedeli, ali smo bili dokončno uspešni, šele leta
               2018.</p>
               <p>In za zaključek, v Sloveniji ni regije, ni občine, kjer ne bi bilo projekta,
               sofinanciranega s sredstvi Evropske unije. In ključen podatek – s to kohezijo je bilo
               ustvarjenih dodatnih 45 tisoč delovnih mest. Hvala lepa za tole priložnost.</p>
            </sp>
            <sp xml:id="SDZ7-Redna-16-2016-02-29.sp337">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Zahteva za dopolnitev odgovora, izvolite, gospod Kamal Izidor Shaker.</p>
            </sp>
            <sp xml:id="SDZ7-Redna-16-2016-02-29.sp338">
               <speaker>KAMAL IZIDOR SHAKER (PS SMC):</speaker>
               <p>Hvala lepa, gospod predsedujoči.</p>
               <p>Spoštovana ministrica, upam, da zaradi tega ne bo kakšnega protesta, ker je država
               sofinancirala vsaj en projekt v vseh 211 občinah. Na tej točki bi vam rad čestital
               zaradi tega, ker tudi sam kot predsednik Odbora za zadeve Evropske unije – nam je
               bila dana ta čast, da spremljamo porabo in koriščenje evropskih sredstev –, vidim, da
               je bilo v to vloženega veliko napora. To, kar ste dosegli, je na nek način vaša
               zasluga in tudi zasluga vaših strokovnih sodelavcev, s katerimi ste te rezultate
               dosegli in nam o njih tudi redno na naših sejah poročate.</p>
               <p>Moje dodatno vprašanje, ki je na tej točki relevantno oziroma me zanima v
               nadaljevanju, pa je:</p>
               <p>Ali je ta angažma, ki ste ga vložili v črpanje evropskih sredstev v pretekli finančni
               perspektivi, ki je zarezala v novo finančno perspektivo, kakorkoli vplival na to, da
               ste pripravljali dokumente za črpanje prihodnje finančne perspektive 2014–2020?</p>
               <p>Zato bi vas prosil morda tudi za javnost, da nam razložite, kako bo to potekalo v
               prihodnje?</p>
               <p>Hvala lepa.</p>
            </sp>
            <sp xml:id="SDZ7-Redna-16-2016-02-29.sp339">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Ministrica Alenka Smerkolj, izvolite.</p>
            </sp>
            <sp xml:id="SDZ7-Redna-16-2016-02-29.sp340">
               <speaker>ALENKA SMERKOLJ:</speaker>
               <p>Hvala lepa za dodatno vprašanje.</p>
               <p>Na tem mestu lahko povem, da smo v lanskem letu uspeli vzpostaviti sistem za začetek
               črpanja oziroma koriščenja sredstev tudi v novi finančni perspektivi. Na tem področju
               je kar nekaj dela. Pripravili smo uredbo, vi ste sprejeli dva predloga iz ZIPRS,
               dopolnitve zakona, ter Uredbo o izvajanju lokalnega razvoja. V naši službi smo
               pripravili navodila, ki so potrebna za delujoč sistem. Navodila so ves čas v
               nadgrajevanju, ker tudi s strani Evropske komisije za kar nekaj področij še prihajajo
               zadnja navodila, za katera upamo, da jih bomo imeli nekako zaključena do konca junija
               letošnjega leta. Ampak to ne pomeni, da začetek črpanja ni mogoč. Pomembno je, da smo
               prvo odločitev o podpori za konkreten projekt izdali 29. 7. lanskega leta. Od takrat
               naprej pa še 39 odločitev. Skupna vrednost na današnji dan za odločitve je že na 370
               milijonih evrov.</p>
               <p>Zaključek – nismo še v polni pari, sistem pa je vzpostavljen in deluje. Hvala
               lepa.</p>
            </sp>
            <sp xml:id="SDZ7-Redna-16-2016-02-29.sp341">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa. Prehajamo na drugi krog.</p>
               <p>Mag. Alenka Bratušek bo postavila vprašanje ministru za finance dr. Dušanu Mramorju,
               izvolite.</p>
            </sp>
            <sp xml:id="SDZ7-Redna-16-2016-02-29.sp342">
               <speaker>MAG. ALENKA BRATUŠEK (PS NP):</speaker>
               <p>Hvala. Lep pozdrav vsem, ki smo zdržali do zdajle!</p>
               <p>Spoštovani minister, takoj na začetku vas prosim, da mi ne predavate o tem, kako
               vlada, vi in predsednik Vlade niste odgovorni za upravljanje premoženja, ampak je to
               SDH. Nadzorni svet je postavila ta koalicija in vse se začne tam. Imam pa enako
               vprašanje kot za predsednika vlade, s tem da resnično želim slišati vaše mnenje o
               treh zadevah. Kar nekaj sej smo v tem državnem zboru že imeli na to temo. Vas na
               žalost ni bilo zraven. Prvo vprašanje je glede,upravljanja s konkretno naložbo, to je
               Sava d. d.</p>
               <p>Zanima me:</p>
               <p>Kako vlada lahko naloži družbi za upravljanje, da po znesku, ki ga ona določi, nekaj
               mora prodati SDH, ob tem da SDH niti ne ve, če denar ima?</p>
               <p>Na eksplicitno vprašanje, postavljeno tukaj, v tem Državnem zboru, ali ima
               zagotovljen denar za to, je bil odgovor, da ne in da vlada tudi SDH ne more naložiti,
               da mora to terjatev ali naložbo kupiti. Zanima me vaše osebno mnenje glede tega
               postopka. Jaz sicer mislim, da je ta sklep vlade nezakonit. Mogoče bo kdo tudi
               ukrepal. Če je turizem res strateška panoga za Slovenijo, kar nam vseskozi
               poudarjate, zakaj ne rešite Lipice turizma, zakaj ne kupite slovenskih smučišč, zakaj
               ne kupite bohinjskih hotelov;ampak samo Sava d. d. je zanimiva. Druga točka –
               kadrovanje v NLB. 5 milijard davkoplačevalskega denarja je končalo v naših bankah
               zaradi napak preteklosti, nimava časa zdaj o tem.</p>
               <p>Zanima me:</p>
               <p>Kako ocenjujete postopek v zvezi z zamenjavo nadzornega sveta v NLB?</p>
               <p>Tudi to, da Banka Slovenije konkretno sploh ni zahtevala zamenjave, čeprav se vlada
               izgovarja na to, da vsaj dva od nadzornikov nista izpolnjevala pogojev, da sta
               imenovana v nadzorni svet.</p>
               <p>In tretje vprašanje:</p>
               <p>Ali mislite, da je prav, da Slovenski državni holding naša tri podjetja Paloma, NKBM
               in Adria Airways prodaja poštnim nabiralnikom na Cipru oziroma v Luksemburgu?</p>
            </sp>
            <sp xml:id="SDZ7-Redna-16-2016-02-29.sp343">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Dr. Dušan Mramor, izvolite.</p>
            </sp>
            <sp xml:id="SDZ7-Redna-16-2016-02-29.sp344">
               <speaker>DR. DUŠAN MRAMOR:</speaker>
               <p>Skrajno nenavadno je, da se isto vprašanje postavlja predsedniku Vlade in potem še
               ministru, ko je že predsednik Vlade povedal kako vlada, ki je sprejela te sklepe
               oziroma ki vodi vse te procese, razmišlja in kaj so argumenti vlade.</p>
               <p>Jaz ne bom svojih osebnih mnenj tukaj razlagal, bom kar ostal pri tem, kar je povedal
               predsednik. Bom pa razložil to logiko prodaje preko teh posebnih namenskih družb.
               Taki prevzemi so običajni prevzemi; pri skoraj vseh prevzemih se to prevzema preko
               posebnih namenskih družb in to ni nič posebnega. Uporaba namenske družbe, to pravi
               Special Purpose Vehicle <stage>(SPV)</stage>, ki je ustanovljena v kateri od jurisdikciji ugodnejšim
               davčnim režimom in je vključena v širšo skupino družb izbranega investitorja ter za
               obveznosti, za katere kot poroki odgovarjajo njeni lastniki ali družbe na višjem
               nivoju skupine, je popolnoma običajen način investiranja finančnih skladov. To ne
               pomeni spremembe kupca. Skladi zasebnega kapitala so namreč končni in direktni
               lastniki ter v celoti jamčijo za zaveze, ki so dane v privatizacijski postopkih. Tudi
               v prevzemnih postopkih je povsem običajno in skladno z Zakonom o prevzemih, da za
               obveznosti prevzemne družbe jamčijo družbe na višjem nivoju korporativnega lastništva
               ali pa izdajo garancije banki. Jaz sem to imel normalno na predavanjih in sem
               razložil študentom, kako to gre. To ni nič neobičajnega. Uporaba namenske družbe ne
               pomeni kršitve Zakona o gospodarskih družbah ali kateregakoli drugega zakona.
               Namenske družbe na primer poznajo tudi Zakon o zavarovalništvu, Zakon o ukrepih
               Republike Slovenije za krepitev stabilnosti bank in Zakon o investicijskih skladih in
               družbah za upravljanje. Običajno so ustanovljene z namenom financiranja in
               prevzemanja tveganj. SDH, ki vodi privatizacijske postopke skupaj s finančnimi
               svetovalci, vedno skrbno in odgovorno preverja resnost in finančno sposobnost kupca
               ter lastniško strukturo ustanovljenih namenskih družb. To je dolžen narediti. Tako
               vam odgovarjam na tretje vprašanje.</p>
               <p>Z vidika kadrovanja v NLB. Meni kot ministru je bila prenesena zahteva s strani
               glavnega nadzornika NLB s strani ECB, da sestava nadzornega sveta ni primerna; in
               sicer iz dveh vidikov. Najprej, da jih je premalo – 7. Zahteva se, da jih je več – 9,
               zaradi vseh komisij, ker v posameznih komisijah nadzornega sveta so potem sedeli eni
               in isti. Ter drugič; glede znanj in kompetenc članov z vidika poznavanja bančništva.
               To je bilo tudi v tabeli, ki nam je bila pokazana s strani Banke Slovenije, zelo
               jasno pokazano, z rdečo barvo so bile kompetence določene. Ta osnova, da je treba
               nadzorni svet spremeniti in ojačati v obe smeri, v smeri kompetenc in v smeri večjega
               nadzornega sveta, je bila podana s strani tudi Banke Slovenije našim predstavnikom na
               Ministrstvu za finance. In to smo potem predali naprej SDH.</p>
               <p>Glede upravljanja Save, d. d. Jaz nisem pravnik, sem že večkrat povedal. Pravna
               mnenja so tukaj različna. Pravna mnenja, ki sem jih videl potem, so bila, da ima
               skupščina v enotirnem sistemu drugačne pristojnosti kot v dvotirnem sistemu in da je
               v enotirnem sistemu takšna odločitev ustrezna. Pa še to bi rad še enkrat povedal, pri
               izbiri posameznikov, ki so v nadzornem svetu Nove Ljubljanske banke, uprave SDH ali
               drugih kadrovskih odločitvah, ki niso v moji pristojnosti, nisem imel nič.</p>
            </sp>
            <sp xml:id="SDZ7-Redna-16-2016-02-29.sp345">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Mag. Alenka Bratušek ima zahtevo za dopolnitev odgovora.</p>
            </sp>
            <sp xml:id="SDZ7-Redna-16-2016-02-29.sp346">
               <speaker>MAG. ALENKA BRATUŠEK (PS NP):</speaker>
               <p>Najlepša hvala.</p>
               <p>Spoštovani minister, dobro veste, da vas cenim in cenim vaše delo. In če bi si vzeli
               čas in prišli na kakšen odbor, bi takrat lahko razpravljali o teh stvareh. In kot
               minister za finance ste definitivno odgovoren za upravljanje državnega premoženja.
               Kar se tiče NLB – nadzornikom naj bi manjkale bančne izkušnje. Iz nadzornega sveta
               dajo edinega, ki je imel izkušnje v bankah, gospoda Košaka. Super argument. Nič niste
               povedal o tem, da nadzorniki naj ne bi izpolnjevali pogojev, ampak saj mislim, da ta
               razprava danes tudi ne bo končana.</p>
               <p>Zanima me še:</p>
               <p>Kdo po vaše pa bi moral odgovarjati, če nadzorniki, ki ste jih dali preko SDH ali jih
               je dal SDH v NLB, ne bodo dobili licence Banke Slovenije? Kdo konkretno mora za to
               odgovarjati?</p>
               <p>Kar se tiče Save, d. d., se strinjam, niste pravnik, tudi jaz nisem pravnica. Mislim,
               da ni to neka jedrska fizika, da veš, da težko nalagaš nekomu za konkreten znesek, da
               mora dati drugemu, ki tega sploh še ne ve, če želi. Ampak bolj me skrbi to, da se
               vlada pri Telekomu kot skupščina ni želela odločiti, pri Alpini se ne odloči, pri
               Peku pusti, da gre v stečaj; samo pri Savi, d. d., pa intervenira. In to ne samo, da
               mora SDH kupiti za vsak slučaj, da ne bi bil vpliv enega prevelik, damo zraven še
               malo Kada. In res, minister, tako se z državnim premoženjem ne upravlja. </p>
            </sp>
            <sp xml:id="SDZ7-Redna-16-2016-02-29.sp347">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Dr. Dušan Mramor, izvolite.</p>
            </sp>
            <sp xml:id="SDZ7-Redna-16-2016-02-29.sp348">
               <speaker>DR. DUŠAN MRAMOR:</speaker>
               <p>Jaz bi odgovoril samo na vprašanje, kdo bo odgovarjal – seveda tisti, ki je
               predlagal, saj ne more biti drugače. To je predlagala uprava SDH.</p>
            </sp>
            <sp xml:id="SDZ7-Redna-16-2016-02-29.sp349">
               <speaker>PODPREDSEDNIK PRIMOŽ HAINZ:</speaker>
               <p>Hvala.</p>
               <p>Gospod Žan Mahnič, izvolite.</p>
            </sp>
            <sp xml:id="SDZ7-Redna-16-2016-02-29.sp350">
               <speaker>ŽAN MAHNIČ (PS SDS):</speaker>
               <p>Hvala, gospod podpredsednik.</p>
               <p>Pri mojem vprašanju glede Alpine Žiri ste vi prej pozabili, jaz pa tudi, namreč
               minister za gospodarstvo ni bil prisoten. Niste me vprašali glede tega, da se naj
               izjasnim glede pisnega ali ustnega odgovora odsotnega ministra. Želim, da mi minister
               ne odgovori pisno, ampak da mi minister odgovori ustno na naslednji seji Državnega
               zbora.</p>
               <p>Ker ga pa ni tukaj in da bo jutri minister prisoten na sestanku na slabi banki, pa
               vas, gospod Hainz, naprošam, tu imam več kot 300 podpisov zaposlenih v Alpini, da to
               peticijo ministru za gospodarstvo izročite; in bom tudi preveril, če ste mu jih.</p>
            </sp>
            <sp xml:id="SDZ7-Redna-16-2016-02-29.sp351">
               <speaker>PODPREDSEDNIK PRIMOŽ HAINZ:</speaker>
               <p>Minister vam bo odgovoril v okviru razpoložljivega časa.</p>
               <p>Gospod Žan Mahnič, imate naslednje vprašanje za ministrico za notranje zadeve mag.
               Vesno Györkös Žnidar ter ministrico za izobraževanje, znanost in šport dr. Majo
               Makovec Brenčič.</p>
            </sp>
            <sp xml:id="SDZ7-Redna-16-2016-02-29.sp352">
               <speaker>ŽAN MAHNIČ (PS SDS):</speaker>
               <p>Hvala. Štejte mi to v postopkovno.</p>
               <p>Najprej me zanima, kje je ministrica za izobraževanje dr. Maja Makovec Brenčič glede
               na to, da se ni opravičila?</p>
            </sp>
            <sp xml:id="SDZ7-Redna-16-2016-02-29.sp353">
               <speaker>PODPREDSEDNIK PRIMOŽ HAINZ:</speaker>
               <p>Bomo preverili. Ministrica že prihaja.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp354">
               <speaker>ŽAN MAHNIČ (PS SDS):</speaker>
               <p>Hvala spoštovani ministrici; poslanke in poslanci!</p>
               <p>Vlada se sooča točno s tem, kar smo v Slovenski demokratski stranki napovedovali, da
               bosta v Slovenijo prej kot slej trčila dva valova migrantov – tisti, ki že od oktobra
               lanskega leta prihaja iz Republike Hrvaške po balkanski poti; in tisti, ki ga bo
               začela vračati Avstrija. Ker tudi nekatere severne države omejujejo, predvsem
               skandinavske, tudi Nemčija, sedaj je začela omejevati Avstrija, pravilno tudi
               Slovenija, vidimo, kaj se je danes zgodilo na makedonsko-grški meji. Me vendarle
               veseli, da je policija, kljub temu da je morala uporabiti že silo, uspela zadržati
               migrante na meji, ki so hoteli s fizično silo vdreti na ozemlje suverene države.
               Države, ki so zavrnile migrante, sedaj le-te vračajo nazaj, pri tem velja poudariti,
               da gre za ljudi, ki niso bili upravičeni do mednarodne zaščite; skratka gre za ljudi,
               ki so izrazito slabe volje in ki očitno za azil zaprošajo tudi že v Republiki
               Sloveniji. Naše mnenje o tem je jasno; upam, da to mnenje deli tudi Stranka modernega
               centra; kakor sem slišal v medijih, bodo predlagali zelo ostre amandmaje na Zakon o
               mednarodni zaščiti, prav tako bodo predlagali čimprejšnjo deportacijo. Tukaj boste
               dobili pri amandmajih podporo Slovenske demokratske stranke, saj gre za naš predlog
               izpred mesecev.</p>
               <p>Napačno ste se lotili reševanja problema nameščanja migrantov. Priča smo bili že
               številnim protestom, sodu pa je izbilo dno to, da sedaj te vrnjene migrante, ki niso
               bili iz držav, kjer je vojna – Maroko, Alžirija, Iran, Pakistan –, nameščate v
               migrantske centre, ki so blizu osnovnim šolam, srednjim šolam, vrtcem, fakultetam. Če
               govorimo o tistih naših državljankah in državljanih, ki so stari manj kot 18 let, s
               tem ste postavili pod vprašaj varnost naših najmlajših državljank in državljanov.</p>
               <p>Ministrico za zunanje zadeve sprašujem:</p>
               <p>Ali je policija, predvsem pa Sova pripravila oceno tveganja, varnostno oceno?</p>
               <p>Ministrico za šolstvo pa sprašujem:</p>
               <p>Kako ste se na Vladi usklajevali s tem?</p>
               <p>Ali menite, da je vaš odziv na pismo profesorjev primeren?</p>
               <p>Mislim, da se jih je 24 podpisalo proti nastanitvi mladoletnih migrantov, pri čemer
               je treba vedeti, kaj to pomeni mladoletnih migrantov, saj ni rečeno, da so stari
               toliko, kot so.</p>
               <p>Hvala za odgovore.</p>
            </sp>
            <sp xml:id="SDZ7-Redna-16-2016-02-29.sp355">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Verjetno ste mislili ministrico za notranje zadeve.</p>
               <p>Gospa ministrica Vesna Györkös Žnidar, izvolite.</p>
            </sp>
            <sp xml:id="SDZ7-Redna-16-2016-02-29.sp356">
               <speaker>MAG. VESNA GYÖRKÖS ŽNIDAR:</speaker>
               <p>Hvala za besedo.</p>
               <p>Tako je, rekli ste – ministrica za zunanje zadeve, …</p>
            </sp>
            <sp xml:id="SDZ7-Redna-16-2016-02-29.sp357">
               <speaker>ŽAN MAHNIČ (PS SDS):</speaker>
               <p>Se opravičujem.</p>
            </sp>
            <sp xml:id="SDZ7-Redna-16-2016-02-29.sp358">
               <speaker>MAG. VESNA GYÖRKÖS ŽNIDAR:</speaker>
               <p>… kar niti ni tako narobe v tej situaciji glede na to, da se notranja in zunanja
               dimenzija migracij tako prepletata, da je treba v temu kontekstu tudi to naslavljati.
               To tudi počnemo, vendar pa danes žal ministra za zunanje zadeve ni.</p>
               <p>Danes je bilo veliko govora o nastanitvenih kapacitetah in ekonomskih migrantih v tej
               povezavi. Vendar pa moram reči, da je ta formulacija, ki tudi izhaja iz vašega
               poslanskega vprašanja nameščanja ilegalnih ekonomskih migrantov, zavrnjenih s strani
               ciljnih držav, preveč posplošena formulacija, ki sicer se sliši udarno in politično
               uporabno; vendar pa je situacija mnogo bolj kompleksna in tudi ne dopušča takšnih
               posploševanj. Danes sem že pojasnjevala, da v dani situaciji ne gre za vračanje po
               Dublinski uredbi, ampak gre za zavračanje v skladu s kriteriji, ki so bili
               dogovorjeni. Kot verjamem, da zelo dobro poznate pobudo predsednika Vlade, ki v tem
               trenutku daje zelo dobre rezultate v Makedoniji. Upam, da bo trend nadaljevanj v tej
               smeri, da se omogoči vstop na to pot samo tistim ljudem, ki dejansko potrebujejo
               mednarodno zaščito; in da se čim prej izločajo ekonomski migranti. Gre za zavračanje
               oseb, ki so v postopku vračanja v Republiko Hrvaško in niso želele mednarodne zaščite
               v Avstriji ali pri nas, čeprav so to možnost imele. Iz tega razloga so tudi bile
               predane avstrijskim varnostnim organom, pri čemer se naša policija dosledno drži
               tistih kriterijev, ki so bili dogovorjeni, tudi schengenske ureditve glede
               humanitarnega vstopa in predaje avstrijskim varnostnim organom, ker je bilo v skladu
               s sklepom Državnega zbora in tudi sklepom Evropskega sveta, kjer je jasno rečeno, da
               se mora na zunanjih mejah zavračati vstop osebam, ki ne izpolnjujejo pogojev in ki
               niso zaprosile za mednarodno zaščito, čeprav so to možnost imele.</p>
               <p>Pri oceni ustreznosti lokacij se upošteva varnostni vidik, to je bilo danes tudi
               povedano, tudi kateri ostali kriteriji se upoštevajo, zato mislim, da ni potrebe, da
               se to ponavlja. Migranti, katerim nadaljnji odhod v Avstrijo ni dovoljen, se do
               postopka vračanja v Republiko Hrvaško nastanijo v center za tujce oziroma druge
               sprejemne in namestitvene kapacitete, ki jih ima na voljo policija oziroma
               ministrstvo. Vemo, kakšen je režim v centru za tujce; danes sem pojasnjevala, kakšen
               je režim izven centra za tujce in kakšne ukrepe policija pri tem izreka. Policija v
               skladu s svojimi nalogami, torej v skladu z Zakonom o nalogah in pooblastilih
               policije, izvaja vse tiste naloge in pooblastila, ki so potrebna za zagotavljanje
               varnosti; tudi v prihodnje bo tako. Seveda bo tudi v skladu s svojimi pooblastili
               izvedla vse postopke z namenom preprečitve kakršnihkoli ravnanj, ki bi lahko bili
               problematični, torej prekrški in kazniva dejanja; ter tudi izvedla vse postopke, da
               se storilci odkrijejo.</p>
               <p>Kar se tiče lokacij – moram ponovno ponoviti, da je bila večina lokacij že določena v
               prvem migrantskem valu in se ti spiski tudi niso spreminjali, čeprav te lokacije niso
               bile aktivirane. Ves čas poteka tudi postopek iskanja novih, bolj primernih lokacij,
               vendar pa si v tem kontekstu še posebej prizadevamo, da te lokacije ne bi bile v
               bližini šol in vrtcev. Pogosto ob teh prizadevanjih naletimo tudi na težave, ker
               občine ne predlagajo alternativnih lokacij, tako da dejansko iščemo ves čas lokacije,
               ki bi bile primerne; seveda pa pazimo tudi na vsa ta tveganja, o katerih je bilo
               danes veliko govora. Potrebujemo alternativne rešitve, s tem se strinjam. Ob
               zagotavljanju nadomestnih kapacitet bi obstoječe lahko prestrukturirali, vendar pa
               lahko povem, da pripravljenost s strani občin ni velika. Če bi bila ta pripravljenost
               večja, bi lahko tudi našli rešitve, ki bi bile bolj sprejemljive, tudi za lokalne
               skupnosti, in bi se jim na ta način lahko še bolj približali.</p>
            </sp>
            <sp xml:id="SDZ7-Redna-16-2016-02-29.sp359">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Še dr. Maja Makovec Brenčič.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp360">
               <speaker>DR. MAJA MAKOVEC BRENČIČ:</speaker>
               <p>Najlepša hvala.</p>
               <p>Kot je bilo že povedano in kot smo že v uvodni razpravi danes poudarjali, mislim, da
               je izjemno pomembno v teh časih biti strpen, še posebej ko gre za otroke, ko gre za
               otroštvo, izobrazbo in ko gre tudi za razumevanje multikulturnosti, o kateri govori
               tudi Zakon o organizaciji in financiranju vzgoje in izobraževanja ter tudi drugi
               zakoni na tem področju. Prav v tem kontekstu smo tudi podali prvi odziv in tudi bili
               stalno v dialogu z vsemi, ki so bili vključeni v dogajanje. Naj pa poudarim, da v
               skrbi za strpnost oziroma za pripravo na to, da znamo razumeti različnost in
               drugačnost, ministrstvo že ves čas deluje s tako imenovanim dvostopenjskim modelom
               integriranja, ki je bil uveden že takoj po osamosvojitvi Slovenije oziroma ima že
               vrsto izkušenj v dosedanjem obravnavanju integracije priseljencev oziroma
               beguncev.</p>
            </sp>
            <sp xml:id="SDZ7-Redna-16-2016-02-29.sp361">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Žan Mahnič ima zahtevo za dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp362">
               <speaker>ŽAN MAHNIČ (PS SDS):</speaker>
               <p>Hvala.</p>
               <p>Ministrica za notranje zadeve ste, ne za zunanje; ampak glede na to, kaj dela
               Erjavec, sem prepričan, da bi bila vi boljša ministrica za zunanje zadeve, ker pri
               vas nimam občutka, da ste prorusko razpoloženi.</p>
               <p>Jaz sem tam napisal – vračanje ilegalnih ekonomskih migrantov. Naj samo pojasnim, kaj
               si jaz pod izrazom ilegalni ekonomski migrant predstavljam. Ilegalni so, ker niso
               prišli z dokumenti, ker niso prišli po uradni poti; prišli so ilegalno, brez
               papirjev. Ekonomski migranti pa so zame zato, ker očitno niso prišli zaradi tega, ker
               bežijo pred vojno, kar so ugotovili s tem, ker jim niso podelili statusa mednarodne
               zaščite, ampak so jih vrnili, ker so očitno prišli iz nekih drugih razlogov. Če
               pustimo, da verjetno niso prišli zaradi avanture, so verjetno prišli zaradi
               ekonomskih razlogov. Smiselna povezava meni se zdi – ilegalni ekonomski migranti.
               Debeli rtič – videl sem, da jih boste namestili na Debeli rtič. Zasledil sem, da
               pomeni to neposredno ogrožanje treh mladih družin, ki živijo na robu kampa in imajo
               šest otrok, starih med 5 in 15 let. Za dostop do svojih hiš morajo vsakič prečkati
               kamp, kjer bodo migranti, kar pa ni ravno v skladu s temi varnostnimi standardi.</p>
               <p>Zanima me:</p>
               <p>Ali je to bilo upoštevano in kako bo poskrbljeno za te?</p>
               <p>Kar se pa tiče ministrice za šolstvo; 12-letni otrok brez spremstva, ki je v Veliko
               Britanijo prišel nezakonito iz francoskega namestitvenega kampa, je v bistvu med 18
               in 21 let star Afganistanec, ki se je za otroka zgolj izdajal. Pred tem je napadel
               očeta družine, pri kateri je gostoval, in eno od skrbnic; na njegovem telefonu pa so
               našli zgodovino obiska džihadističnih strani. Podobni primeri so znani drugje v
               Veliki Britaniji in tudi na Švedskem. Jaz sem imel to v mislih in na to mi niste
               odgovorili. Ko ste takrat tako napadla tiste učitelje, ali se vam je zdelo primerno –
               ne ravno napad, ampak na malo bolj grob način ste rekli, da to ni primerno –; ali ste
               imeli v mislih to, da ti migranti lahko niso toliko stari in da sploh ne gre za
               mladoletne.</p>
               <p>Koliko so sploh bili stari?</p>
               <p>Hvala lepa.</p>
            </sp>
            <sp xml:id="SDZ7-Redna-16-2016-02-29.sp363">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Izvolite, ministrica mag. Vesna Györkös Žnidar.</p>
            </sp>
            <sp xml:id="SDZ7-Redna-16-2016-02-29.sp364">
               <speaker>MAG. VESNA GYÖRKÖS ŽNIDAR:</speaker>
               <p>Hvala.</p>
               <p>Kar se tiče ekonomskih migrantov, sem danes že pojasnjevala, da to ni pravna
               kategorija. Lahko imamo osebe, ki pridejo zakonito, ki pridejo v nezakonito; in so
               deležne potem vseh tistih nadaljnjih postopkov, ki jih izvaja policija; ter prosilci
               za mednarodno zaščito. V dani situaciji govorimo o osebah, ki bodisi neuspešno
               prosijo za azil bodisi mednarodne zaščite ne želijo, torej ne zaprosijo za azil.
               Mednarodna zaščita ni akcesorna, niti ni podrejena ekonomskim migracijam, ker če
               sledimo tej logiki, potem vračanje nikogar niti ne bi bilo možno. Vračanje pa se
               izvaja in to izvaja policija v skladu s svojimi pooblastili. Zavračanje, kot rečeno,
               ni enako kot vračanje … Glede vračanja po Dublinski uredbi se je vlada že opredelila
               in smo sprejeli ustrezne sklepe, na podlagi katerih je odločitev vlade, da tistih, ki
               imajo odločitev za zadrževanje, ne bomo sprejemali po Dublinski uredbi. Glede tega je
               situacija pokrita, zavračanje pa je situacija, ki je zelo aktualna v danem kontekstu;
               vendar pa se policija na podlagi teh kriterijev tega dosledno drži. Težave se bodo v
               prihodnosti še bolj odpravile z uvedbo enotnega registracijskega obrazca, ki jih
               Makedonija v tem trenutku že izdaja. Hvala.</p>
            </sp>
            <sp xml:id="SDZ7-Redna-16-2016-02-29.sp365">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Še dr. Maja Makovec Brenčič.</p>
            </sp>
            <sp xml:id="SDZ7-Redna-16-2016-02-29.sp366">
               <speaker>DR. MAJA MAKOVEC BRENČIČ:</speaker>
               <p>Hvala, podpredsednik.</p>
               <p>Naj povem, da ni šlo za nikakršen napad. Morda je to res pregroba beseda, ki ste jo
               uporabili. Šlo je preprosto za poziv k strpnosti in kot takega smo ga tudi nemudoma
               komunicirali, tudi v skladu tudi z zakonodajo, ki velja v slovenskem prostoru in ki
               je tudi že izvajana, kot je bilo povedano, od samega sprejetja zakona in tudi vseh
               uredb dalje. Naj pojasnim, zakaj je še toliko bolj pomembno, da zelo dobro sodelujemo
               resorji MNZ, MDDSZ in MIZŠ. Preprosto zato, da lahko ustrezno identificiramo in
               vsebinsko opredelimo, še posebej pri otrocih in mladostnikih, kakšne so potrebe. Gre
               za izjemno pomembne strokovne vidike, ki jih imamo – to lahko rečem za MIZŠ –
               preverjene že iz preteklih izkustev. Zato tudi ta koordinacijska skupina vsakodnevno
               komunicira in pripravlja ustrezne predloge reševanje, lahko rečem kar individualne
               programe reševanja posameznikov. Mislim, da je to tisti način, s katerim lahko s
               skrbnostjo, strokovnostjo, predvsem pa z dobro komunikacijo in podlagami, ki jih že
               imamo, poskrbimo tudi za varnost, varnost vseh, vseh otrok, vseh mladostnikov, ki so
               vključeni v te procese; in še posebej primarno v osnovnih vzgojno-izobraževalnih
               zavodih, kjer se kakorkoli ta integracija v zadnji stopnji izvajanja tega modela
               izvaja. Najprej je to namestitev v centru, torej prvem zbirnem centru, potem tako
               imenovana uvajalnica in šele potem integracija v šolski sistem, kjer močno sodelujemo
               s socialnimi delavci oziroma zastopniki, ki so tukaj ključni zato, da lahko ocenijo
               in ovrednotijo način dela; zato je stroka tukaj ključna. Hvala.</p>
            </sp>
            <sp xml:id="SDZ7-Redna-16-2016-02-29.sp367">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Žan Mahnič, jaz sem vam dolžan odgovor na tisto zadevo okoli dokumentov. Jaz
               se ne spomnim, da bi se kdaj v tej hiši kakšen dokument zgubil. Če ste ga dali v
               vložišče, potem bo prišel do vseh poslancev Državnega zbora. Jaz pa poštar nisem.
               Hvala lepa.</p>
               <p>Gospa Violeta Tomić bo postavila vprašanje ministru za infrastrukturo dr. Petru
               Gašperšiču.</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp368">
               <speaker>VIOLETA TOMIĆ (PS ZL):</speaker>
               <p>Hvala za besedo. Pozdravljam vse, ki ste uspeli dočakati zadnje poslansko
               vprašanje!</p>
               <p>6. februarja 2016 je bilo v časniku Delo objavljeno, da je podjetje Elektro Ljubljana
               opustilo projekt daljnovoda 2 x 110 kilovoltov Kočevje–Črnomelj zaradi zahtev
               prebivalcev naselij ob trasi, da naj se določeni deli daljnovoda izvedejo v obliki
               podzemeljskih kablovodov. V prid takšni podzemeljski izvedbi na nekaterih odsekih
               civilna iniciativa kot oblika zakonite neposredne demokracije navaja argumente, kot
               so varstvo pred sevanji prebivalcev v bližini, zgoščenost zračnih vodov na določenih
               območjih, varstvo kulturne krajine, prevladujoče prakse kabliranja novih elektrovodov
               v tujini, varnost pred žledom, nižji stroški vzdrževanja in tako dalje. Edini
               argument investitorja Elektro Ljubljana je, da bi taka izvedba podražila investicijo
               za okoli 3 milijone evrov. Elektro Ljubljana je podjetje v 80-odstotni lasti
               Republike Slovenije. V istem članku časnika Delo je bilo objavljeno, da je družba
               Elektro Ljubljana v letu 2015 poslovala kar s 15 milijoni evrov čistega dobička. Če
               primerjamo letni čisti dobiček v višini 15 milijonov evrov in povečan strošek za
               daljnovod zaradi kabelske izvedbe določenih odsekov v višini 3 milijone evrov, je
               neizogiben logični sklep, da je državnemu – poudarjam državnemu podjetju dobiček bolj
               pomemben od državljanov. Še posebej, ker so ogrožena delovna mesta v industrijski
               coni Kanižarica in Črnomelj zaradi nezanesljive oskrbe z električno energijo. Ne
               moremo se izogniti občutku, da se direktor državnega podjetja s pozicije kapitalske
               moči postavlja nad argumente državljanov, ki so pravzaprav večinski lastniki taistega
               podjetja. Skratka, gre za obliko ugrabitve države.</p>
               <p>Zaradi tega vas sprašujem:</p>
               <p>Ali boste kot predstavnik države preko pristojnega direktorata in Slovenskega
               državnega holdinga zahtevali od vodstva Elektro Ljubljana, da spremeni prioritete v
               prid državljanov, saj je 80 % dobička glede na strukturo lastništva tako ali tako
               državnega, torej od državljanov?</p>
               <p>Ali boste vladi kot večinskemu lastniku podjetja naročili prerazporeditev dela
               dobička iz leta 2015 za pokrivanje stroškov podzemnih delov daljnovoda
               Kočevje–Črnomelj?</p>
               <p>Ali boste v okviru svojih pristojnosti poskrbeli, da bo Elektro Ljubljana ponovno
               uvrstil daljnovod Kočevje–Črnomelj med prioritetne investicije v letu 2016?</p>
               <p>Kot vemo, je Pokolpje problemsko območje, Bela krajina pa območje z eno najvišjih
               stopenj brezposelnosti?</p>
               <p>Za odgovore se vam najlepše zahvaljujem.</p>
            </sp>
            <sp xml:id="SDZ7-Redna-16-2016-02-29.sp369">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod minister dr. Peter Gašperšič, izvolite.</p>
            </sp>
            <sp xml:id="SDZ7-Redna-16-2016-02-29.sp370">
               <speaker>DR. PETER GAŠPERŠIČ:</speaker>
               <p>Hvala, predsedujoči, za besedo. Hvala tudi za postavljena vprašanja.</p>
               <p>Štejem si na nek način v čast, da imam možnost odgovarjati na zadnje vprašanje
               današnjega dne. Dvorana je sicer že bolj prazna, ampak bomo to opravili tako, kot se
               spodobi. Jaz bi mogoče začel tako – umestitev omenjenega daljnovoda v prostor je naše
               ministrstvo kot resorno pristojno za izvajanje energetske politike države predlagalo
               v letu 2011 s pobudo, posredovano na Ministrstvo za okolje in prostor; in sicer na
               pobudo investitorja, to je Elektro Ljubljana, ki je predlagal pripravo tega državnega
               prostorskega načrta za ta daljnovod 2 x 110 kilovoltov od Kočevja do Črnomlja. S tem
               daljnovodom se predvideva zagotavljanje varne, kvalitetne, zanesljive, ekonomične in
               zadostne oskrbe z električno energijo za območje Bele Krajine in Dolenjske ter
               ustrezen razvoj energetskih sistemov, ki so med seboj usklajeni in se tudi
               dopolnjujejo. S tem bodo zagotovljeni tudi pogoji za gospodarstvo učinkovit in
               prostorsko uravnotežen razvoj regije, za zagotavljanje kakovostnega bivalnega okolja
               in za omogočanje skladnega razvoja države. Vse to so cilji, ki se zasledujejo z
               umeščanjem tega objekta v prostor.</p>
               <p>Pobuda, ki smo jo podali, obravnava prostozračni daljnovod. Ta oblika potęka
               daljnovoda je strokovno utemeljena tudi na območju, kjer se daljnovod sicer približa
               stanovanjskim objektom. Omenjeno izhaja tudi iz okoljskega poročila, ki ga je v
               postopku celovite presoje vplivov na okolje potrdilo okoljsko ministrstvo, skupaj z
               vsemi varstvenimi resorji, to je Ministrstvo za kulturo, Zavod za varstvo narave,
               Ministrstvo za zdravje in tudi Ministrstvo za kmetijstvo. Po informacijah, s katerimi
               tudi razpolagamo na ministrstvu, ne drži, da bi investitor, to je Elektro Ljubljana,
               odstopil ali opustil ta projekt umeščanja in kasneje tudi izgradnjo tega daljnovoda.
               Na ministrstvu tudi menimo, da je zaradi utemeljenosti in skladnosti s cilji ter
               usmeritvami v sektorskih predpisih in programih s področja energetike ter glede na
               pomen tega daljnovoda za zagotovitev kvalitetne in zanesljive oskrbe Bele krajine in
               Dolenjske, smiselno in nujno treba nadaljevati s postopkom priprave tega državnega
               prostorskega načrta za ta daljnovod. Projekt je tudi še vedno uvrščen v desetletni
               razvojni načrt slovenskega sistemskega operaterja distribucijskega omrežja,
               investitor pa ga bo lahko izvedel v skladu s svojimi možnostmi, v skladu s sprejetim
               sklepom Vlade o izbrani varianti tega daljnovoda.</p>
               <p>Na koncu pa bi vendarle še rad povedal, da Ministrstvo za infrastrukturo nima nekih
               pristojnosti, da bi od vodstva Elektro Ljubljana kakorkoli zahtevalo, kako naj
               porabijo svoj dobiček. To je namreč v pristojnosti organov upravljanja te družbe, to
               je Slovenski državni holding, ki mora v zvezi s tem tudi slediti ciljem, ki so
               postavljeni v strategiji upravljanja družb v državni lasti. Glede tega res ne morem
               dajati nekih razlag ali tolmačenj, ali je utemeljeno, da družba s toliko dobička ne
               želi vložiti v boljšo izvedbo daljnovodov, če tako rečem. Bi pa še dodal to, da je
               bila preučevana možnost izvedbe v kablirani trasi, torej v vkopani; vendar so bile
               tudi v zvezi s tem ugotovljene določene tehnološke težave, zato ostaja kot boljša
               rešitev ta prostozračna izvedba. Hvala lepa.</p>
            </sp>
            <sp xml:id="SDZ7-Redna-16-2016-02-29.sp371">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Violeta Tomić, boste zahtevali dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-16-2016-02-29.sp372">
               <speaker>VIOLETA TOMIĆ (PS ZL):</speaker>
               <p>Spoštovani minister, pozorno sem vas poslušala.</p>
               <p>Upam, da desetletni razvojni načrt ne predvideva tega, da se to začne delati šele čez
               deset let. Pobudo ste dali za prostozračne daljnovode, vendar se boste težko izognili
               civilni iniciativi, kajti to je oblika zakonite neposredne demokracije. Tudi v
               Evropski uniji se večinoma že kablira pod zemljo ravno zaradi poznejših nižjih
               stroškov vzdrževanja, mi imamo tudi nevarnost žledoloma in tako naprej. Ne vem, če se
               zavedate kakšno blazno veliko gospodarsko škodo povzročajo nihanja v električni
               napetosti v Beli krajini in izpadi elektrike. Tudi zaradi tega ter tudi zaradi
               porazno slabih prometnih povezav ga ni investitorja, ki bi hotel še investirati v
               Beli krajini; brezposelnost pa je res ogromna. V Beli krajini ne dobimo niti
               elektrike, niti ceste, dobili pa smo nekaj zelo pomembnega – edina investicija v 25
               letih slovenske države je žica. To smo dobili in ta žica nam je preprečila še edino
               gospodarsko panogo, ki je bila doslej, in to je bil turizem. Mi si želimo še kaj
               drugega, kajti zdaj nimamo ne turizma, ne gospodarstva, ne infrastrukture, ne cestnih
               povezav, o tunelu sanjamo; kajti kakorkoli pade kakšen tram ali je prometna nesreča,
               ne morejo s svojimi izdelki čez Gorjance, penali pri firmah pa so zelo visoki.</p>
               <p>Jaz apeliram na vas, da vendarle daste neko spodbudo. Ta nerazvita regija tako in
               tako več plačuje v državni proračun kot dobiva nazaj, za kar mislim, da je posebnost
               kar na svetu. Lačen hrani sitega. Res apeliram na vas, da pomislite kdaj tudi na
               Belokranjce. Hvala.</p>
            </sp>
            <sp xml:id="SDZ7-Redna-16-2016-02-29.sp373">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Dr. Peter Gašperšič, izvolite.</p>
            </sp>
            <sp xml:id="SDZ7-Redna-16-2016-02-29.sp374">
               <speaker>DR. PETER GAŠPERŠIČ:</speaker>
               <p>Hvala lepa.</p>
               <p>Lahko vam zagotovim, da se na ministrstvu trudimo, da celovito obravnavamo območje
               Slovenije z vseh razvojnih potreb; tudi na območju Dolenjske in Bele krajine
               zasledujemo te razvojne vidike. Vam lahko zagotovim, da se bom še dodatno posebno
               informiral glede na informacijo, ki jo imam zaenkrat, da je bila ta trasa, ki bi bila
               vkopana, ocenjena kot tehnološko problematična. Mi bodo to podrobneje razložili,
               zakaj in kako, bom te odgovore zahteval. Skladno s tem tudi potem pričakujem, če je
               ta rešitev kolikor toliko ustrezno primerljiva; ker drži, kar ste povedali, da
               prinaša določene prednosti v smislu, da potem ni občutljiva na neke vremenske pojave,
               žled – vemo, kako je prizadel naše daljnovode –, vzdrževanje je cenejše,
               enostavnejše, če upoštevamo tudi še druge prednosti, ki jih prinaša v prostor s tem,
               da vizualno ne obremenjuje prostora, tudi sevanje je manjše. Skratka, da se vse te
               stvari upoštevajo in se vendarle prouči, da se bi na tem odseku, kjer se zadeva
               približa naseljem, izvedla takšna rešitev. Zaprosil bom za te odgovore in tudi
               podrobno proučil.</p>
               <p>Računam, da se bo projekt vendarle hitreje odvil, ne pa v desetletnem obdobju, kot je
               ta načrt, v katerem je predviden. Hvala lepa.</p>
            </sp>
            <sp xml:id="SDZ7-Redna-16-2016-02-29.sp375">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Ministricam in ministrom se zahvaljujem za podane odgovore.</p>
               <p>S tem prekinjam 1. točko dnevnega reda in prekinjam tudi 16. sejo Državnega zbora, ki
               jo bomo nadaljevali jutri ob 9. uri. <stage type="time">(SEJA JE BILA PREKINJENA 29. FEBRUARJA 2016
                  OB 20.52.)</stage>
               </p>
            </sp>
         </div>
      </body>
   </text>
</TEI>